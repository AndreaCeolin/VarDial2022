{"id": "2458924", "revid": "125476814", "url": "https://it.wikipedia.org/wiki?curid=2458924", "title": "Anarco-comunismo", "text": "L'anarco-comunismo, chiamato anche comunismo anarchico, anarchismo comunista o comunismo libertario, \u00e8 una corrente dell'anarchismo o un tipo di anarchia che, contestualmente all'instaurazione d'una societ\u00e0 egualitaria e priva d'ordinamento statale alcuno (cio\u00e8 l'anarchia), promuove l'abolizione totale del mercato quale sistema economico per l'allocazione di beni e servizi tramite la socializzazione dei mezzi di produzione e distribuzione e la pianificazione orizzontale ed autogestionaria dell'economia.\nTeoria.\nIl comunismo anarchico riconosce nell'esperienza collettiva un elemento chiave nella ricerca della libert\u00e0 individuale. Il comunismo anarchico, in contrasto con la base filosofica anarchica basata nell'individuo, colloca l'esperienza collettiva al di sopra di quella individuale.\nAssociazione volontaria.\nIl comunismo anarchico pone molto l'accento, oltre che all'abolizione dello Stato, all'abolizione delle classi sociali, che nascono dalla disuguaglianza generata dalla ricchezza. Per questo motivo, gli anarco-comunisti propongono l'abolizione della propriet\u00e0 privata (sotto tale definizione non rientrano i beni ed i possedimenti ad uso strettamente personale) e del denaro. Ogni individuo e gruppo sarebbe libero di contribuire alla produzione di beni e servizi e soddisfare le sue necessit\u00e0 basate sulle proprie libere decisioni. I mezzi di produzione e distribuzione sarebbero dunque in comune e, la loro gestione, sarebbe democraticamente esercitata dall'intera comunit\u00e0 tramite l'istituzione di consigli operai.\nL'abolizione del lavoro salariato \u00e8 il perno centrale per l'anarco-comunismo. Con un'equa distribuzione della ricchezza basata sulla determinazione dei bisogni dagli stessi partecipanti, secondo questa teoria, la gente sarebbe maggiormente libera di entrare in qualsiasi attivit\u00e0 lavorativa, scegliendo autonomamente in base alle proprie attitudini. Questo modello socio-economico aiuterebbe le persone a realizzarsi, favorendo lo sviluppo delle loro piene capacit\u00e0 individuali ed evitando anche il presentarsi di gerarchie e stratificazioni sociali di sorta.\nRifiuto della teoria del lavoro socialmente necessario, del denaro e del salariato.\nGli anarco-comunisti ritengono che non ci sia alcuna formula universale per misurare e valutare inequivocabilmente il valore del contributo economico di ogni singola persona, essendo la ricchezza il prodotto del lavoro collettivo delle generazione attuali e precedenti. Per esempio, non si pu\u00f2 misurare il valore del contributo economico giornaliero di un operaio in una fabbrica senza tener conto di diversi fattori, come il trasporto, il cibo, l'acqua, l'abitazione, il riposo, l'efficienza dei macchinari e lo stato emozionale, che pure influiscono sulla produzione. Cos\u00ec, per poter assegnare un valore numerico a questo processo produttivo, si dovrebbero tener conto di un'immensit\u00e0 di fattori esterni \u2013 in particolare il lavoro passato e presente del resto dei lavoratori, cos\u00ec come le tecniche e gli strumenti creati nel passato che rendono possibili la realizzazione del lavoro presente e futuro. In questo senso, l'anarco-comunismo tende a rifiutare la teoria del lavoro socialmente necessario, originatosi in seno al pensiero liberale classico ed oggi difesa da molte correnti socialiste, comprese quelle di matrice marxista.\nGli anarco-comunisti ritengono che qualsiasi sistema economico basato sul lavoro salariato e la propriet\u00e0 privata necessiti giocoforza di un apparato coercitivo in grado di mantenere constantemente effettivo il diritto di propriet\u00e0, ponendo dunque le relazioni lavorative, e non solo, su di un piano gerarchizzato e stratificato dalle differenze salariali e/o dal differente grado di possessione di propriet\u00e0. Inoltre, considerano l'economia di mercato ed il derivante sistema dei prezzi quali causa della divisione della societ\u00e0 in classi. Secondo le teorie anarco-comuniste, inoltre, il denaro ristringerebbe drasticamente la capacit\u00e0 individuale di fruire liberamente dei prodotti del lavoro proprio a causa del sistema dei prezzi e del salariato.\nProprio per la sua natura quantitativistica, il denaro \u00e8 a dir poco visto come elemento di disturbo in un'economia autenticamente anti-capitalistica da parte dei fautori dell'anarco-comunismo, annullando questi l'aspetto qualificativo delle risorse e delle necessit\u00e0 dei singoli individui. Pertanto, anche la produzione andrebbe vista da un punto di vista qualitativo, con il consumo e la distribuzione determinata dalle necessit\u00e0 di ogni individuo, senza assegnare alcun valore numerico al lavoro, ai beni ed ai servizi prodotti da altri.\nAllo stesso modo, si guarda ai mercati ed alla produzione mossa dal guadagno personale come uno spreco di risorse e lavoro. L'anarco-comunismo, dunque, propugna un sistema privo di moneta, dove, anzich\u00e9 di un'economia di mercato, ci sia un'economia del dono in cui beni e servizi siano prodotti e distribuiti dagli stessi lavoratori tramite strutture organizzative autogestite, dove tutti i membri della comunit\u00e0 abbiano la possibilit\u00e0 di fruire secondo le proprie necessit\u00e0 ed i propri desideri.\nDiritto all'uso, individuo e propriet\u00e0 della comunit\u00e0.\nL'anarco-comunismo, come ideologia collettivista e socialista antistatale, condivide diverse posizioni con l'anarchismo collettivista ma si differenzia per alcuni aspetti da questa teoria. L'anarchismo collettivista propone la propriet\u00e0 collettiva nelle mani di associazioni con profitto individuale dei suoi membri, mentre l'anarchismo comunista nega completamente il concetto della propriet\u00e0 di gruppo o individuale e accetta solo il concetto di uso, riservando la propriet\u00e0 solo per la comunit\u00e0. Secondo le teorie dell'anarco-comunismo, i beni del capitale non devono essere beni privati di nessun gruppo o persona, ma solo della comunit\u00e0, in modo che possano essere lasciati liberi all'utilizzo per gli individui della comunit\u00e0 per i fini e le necessit\u00e0 che essi desiderano. Inoltre tali teorie sostengono che un bene di capitale, invece di essere qualcosa per la vendita o l'affitto, deve essere liberamente usato senza dare importanza al lavoro od allo status finanziario che esso tenga.\nL'individuo sarebbe libero di creare qualcosa e trattenerlo finch\u00e9 la comunit\u00e0 non consideri che sia un elemento cruciale di produzione per la comunit\u00e0 o il pubblico in generale, cio\u00e8 che non abbia a che vedere con la volont\u00e0 o il desiderio di altri. Se la comunit\u00e0 ritenesse che alcune cose siano parte della produzione per la societ\u00e0, queste potrebbero essere considerate come cose di uso sociale e che debbano essere quindi messe alla responsabilit\u00e0 di chi ci lavora e di chi la consuma. Cos\u00ec, il comunismo anarchico pu\u00f2 essere considerato un compromesso comunitario tra l'uso collettivo ed individuale.\nNell'attualit\u00e0 c'\u00e8 chi vincola il movimento del Free Software, del copyleft e del GNU come tipi di economia del dono \u2013 lavoro e comunanza dei beni volontario \u2013 che a sua volta potrebbe avere alcuni similitudini, nella teoria, con l'economia pianificata e partecipativa che propone il comunismo anarchico.\nStoria.\nL'Internazionale di Saint-Imier.\nIl primo ad avanzare il termine \"comunismo anarchico\" \u00e8 stato l'internazionalista francese Fran\u00e7ois Dumartheray, in un opuscolo pubblicato a Ginevra nel febbraio del 1876 con il titolo \"Aux travailleurs manuels partisans de l'action polique\", nel quale elaborava lo sviluppo delle idee comuniste da Babeuf fino alla Comune di Parigi, passando per \u00c9tienne Cabet ed il suo esperimento socialista di \"Icaria\".\nLa proposta di Dumartheray fu assunta dalla sezione italiana dell'Internazionale antiautoritaria nel Congresso di Berna svoltosi nell'ottobre del 1876 e con l'arrivo in Svizzera dell'esiliato russo Kropotkin. Il primo confronto con la corrente anarco-collettivista si produsse nel Congresso di Verviers dell'Internazionale antiautoritaria svoltosi nel settembre del 1877, nel quale si accord\u00f2, con la proposta di James Guillaume, che ogni sezione della federazione decidesse quale delle due teorie adottare.\nMentre gli anarco-collettivisti difendevano il principio di \"a ognuno secondo le sue capacit\u00e0, a ognuno secondo il suo lavoro\" (che significava che i mezzi di produzione erano di propriet\u00e0 collettiva di quelli che avevano contribuito a crearli con il proprio lavoro), gli anarco-comunisti proponevano il principio \"da ciascuno secondo le sue capacit\u00e0, a ciascuno secondo i suoi bisogni\" (che significava che i mezzi di produzione non erano di propriet\u00e0 dei lavoratori, ma di tutta la societ\u00e0).\nGli italiani Carlo Cafiero, Errico Malatesta, Andrea Costa ed altri repubblicani ex-mazziniani non si espressero esplicitamente sulle divergenze con l'anarco-collettivismo fino alla morte di Bakunin, come segno di rispetto per la sua figura. Gli anarco-collettivisti volevano collettivizzare solo la propriet\u00e0 dei mezzi di produzione, ma gli anarco-comunisti volevano estendere il concetto di propriet\u00e0 collettiva anche al prodotto del lavoro.\nPertanto gli anarco-comunisti si distanziarono dalle teorie di Bakunin e Proudhon e proposero un modello di societ\u00e0 dove gli individui potessero accedere ai beni secondo i propri bisogni senza considerare il lavoro che avessero compiuto.\nCarlo Cafiero spiega nell'opera \"Anarchia e Comunismo\" che il prodotto del lavoro avrebbe portato alla crescita di disuguaglianze di capitale e quindi alla nuova creazione di classi sociali:\nNella Conferenza di Firenze della sezione italiana dell'Internazionale del 1876 si stabilirono i principi dell'anarco-comunismo, cominciando con:\nSindacati e insurrezione di massa.\nTra il 1880 ed il 1890 alcuni settori dell'anarco-comunismo si opposero ad entrare nei sindacati perch\u00e9 ritenute organizzazioni riformiste. Altri si opposero del tutto alle organizzazioni e facero appello semplicemente alla distribuzione di propaganda nei settori del proletariato e dei contadini per provocare l'insurrezione e l'espropriazione di massa.\nNonostante ci fossero alcuni settori diffidenti del sindacalismo, a partire dalla decada del 1890 diversi anarco-comunisti, tra cui Kropotkin, entrarono nei sindacati libertari. In Spagna molti entrarono nel sindacato liberario Confederaci\u00f3n Nacional del Trabajo, il quale gi\u00e0 da prima della rivoluzione anarchica spagnola del 1936 foment\u00f2 e partecip\u00f2 a diverse insurrezioni e scioperi proletari armati, tra cui l'insurrezione del gennaio e del dicembre 1933 che interess\u00f2 gran parte del territorio spagnolo.\nRapporto con il sistema sovietico.\nMolto presto alcuni comunisti libertari ripudiarono la rivoluzione d'ottobre, gi\u00e0 il 25 dicembre 1917 alcuni russi che avevano partecipato alla rivoluzione bolscevica delusi dalle politiche del governo di Lenin si ritirano su un'isola del golfo di Finlandia fondandovi la Repubblica Sovietica di Naissaar, allo scopo di crearvi una \"societ\u00e0 comunista libertaria\" non bolscevica. L'esperienza si concluse il 26 febbraio 1918 quando l'isola fu occupata dall'esercito tedesco nell'ambito della prima guerra mondiale. Durante l'anno 1918 anche altre esperienze libertarie furono tentate nel territorio russo, ma tutte effimere, perlopi\u00f9 represse immediatamente dai bolscevichi. Fece eccezione quella in Ucraina di Machno, che dur\u00f2 diverso tempo. Questa critica si svilupp\u00f2 perch\u00e9 il governo bolscevico aveva fin da subito mostrato, a opinione dei libertari, caratteristiche degenerate da demagogia e populismo, ad iniziare dal Decreto sulla terra l'8 novembre 1917, il quale invece di collettivizzarla sotto la forma che poi verr\u00e0 presa da Stalin nei sovchoz venne invece distribuita in propriet\u00e0 privata ai piccoli contadini (kombedy), dotandoli successivamente (11 giugno 1918) di libert\u00e0 di associazione (soviet propri, quindi a difesa dei propri interessi particolari), tradendo l'impostazione marxista originaria. Proprio in relazione ai piccoli contadini Lenin afferm\u00f2 che La produzione in piccola scala ha fatto nascere il capitalismo e la borghesia, costantemente, ogni giorno, ogni ora, con una forza elementare, e in vaste proporzioni. Accusato dalla sinistra di aver compiuto un atto di demagogia populistica, Lenin rispose in un suo discorso: Noi dicemmo apertamente che [il decreto sulla terra] non rispondeva alla nostra visione, che non era il comunismo; tuttavia, noi non volevamo imporre ai contadini ci\u00f2 che era consono non alla loro visione, ma solo al nostro programma.\nLe indicazioni di Marx erano inequivocabili: Con il diritto alla propriet\u00e0 privata si nega la vera libert\u00e0, la libert\u00e0 positiva, poich\u00e9 lasciamo che ogni iniziativa del singolo, volta a realizzare interessi esclusivamente privati, determini l'intera societ\u00e0 e costruisca una realt\u00e0 che in ultima analisi nessuno desidera poich\u00e9 il risultato, la societ\u00e0 che \u00e8 nata e in cui gli uomini vivono, non \u00e8 pi\u00f9 in grado di soddisfare quei bisogni individuali dalla cui volont\u00e0 di soddisfacimento la stessa societ\u00e0 si \u00e8 formata. La vera libert\u00e0 si realizza invece quando gli individui cessano di pensare ai fini esclusivamente privati e si organizzano collettivamente per realizzare obiettivi comuni, che non significa operare contro il proprio interesse in nome di un fine collettivo. [...] La concorrenza tra i singoli e il rapporto di dipendenza tra proprietario e lavoratore domina l'intera societ\u00e0.\nMalgrado questo inizio sgradito, le successive tappe principali della rivoluzione dovevano soddisfarre la visione libertaria:\nIl 28 giugno 1918 un decreto del Soviet Supremo nazionalizza la grande industria e introduce il comunismo di guerra: viene adottato il razionamento al posto del denaro (che comunque aveva oramai perduto ogni valore e gi\u00e0 non era quasi pi\u00f9 utilizzato), e le entrate tributarie sono sostituite in agricoltura e artigianato da requisizioni eseguite dalle famigerate squadre annonarie e nell'industria e terziario dal servizio di corv\u00e9e; la libert\u00e0 di commercio (praticabile col mezzo del baratto) e di impresa (sottoposta alle requisizioni del prodotto) rimane garantita ma \u00e8 esplicitamente proibito l'utilizzo di manodopera dipendente (tuttavia la violazione di tale regola verr\u00e0 spesso pragmaticamente \"tollerata\" dai bolscevichi in virt\u00f9 di presunte esigenze produttive nazionali, ma i datori di lavoro saranno marchiati indelebilmente con l'epiteto di parassiti sociali). A questo punto si fanno vedere gli effetti della mancata collettivizzazione delle terre ossia della loro regalia ai \"kombedy\" criticata dai libertari: subito avviene la prima rivolta contro il comunismo \"di guerra\", a Balakovo dove i \"kombedy\" linciano gli esattori bolscevichi; questo tipo di rivolte nel corso dei successivi due anni si susseguiranno una dietro l'altra (in un paese rurale nel quale l'agricoltura era il fondamento) e relativa necessit\u00e0 di reprimerle, coinvolgendo complessivamente alla fine praticamente l'intero territorio russo seppur con cadenze temporali diverse. Successivi passi furono:\nMa presto le cose dovevano cambiare: dall'8 al 16 marzo 1921 si svolge il X Congresso del Partito Comunista Russo (bolscevico); Lenin introduce la \"nuova politica economica\" che sostituisce il \"comunismo di guerra\": torna l'uso del denaro, inizialmente buoni non convertibili (poich\u00e9 l'obiettivo dichiarato del governo sovietico rimaneva ufficialmente ancora quello di costruire una societ\u00e0 comunista in cui non ci sarebbero stati soldi) denominati \"sovznaki\" (abbreviazione di \"sovetskije znaki\", ossia \"buoni sovietici\"), successivamente (dal 1\u00ba novembre 1922, a seguito di riforma monetaria, evento che segna l'ineluttabilit\u00e0 della permanenza della circolazione monetaria) valuta vera e propria denominata \"chervonets\" (in italiano, desueto: cervone); le requisizioni sono quindi sostituite da imposte computate e versate in certificati cartacei (scemano cos\u00ec le rivolte contadine inerenti). Viene abolito il lavoro coatto e militarizzato (il quale aveva assunto la forma di vera e propria schiavit\u00f9 e servit\u00f9 della gleba causa di rivolte al pari delle requisizioni) e sostituito da quello salariato, nelle fabbriche e negli impianti viene introdotta la contabilit\u00e0 dei costi (quindi iniziano ad operare \"a scopo di lucro\"), ed il loro sistema dirigenziale basato sui caporioni (perlopi\u00f9 inetti e corrotti) viene sostituito da consigli di amministrazione di nomina ministeriale; la libert\u00e0 di commercio viene ristabilita (nonostante nel breve periodo di divieto fosse sempre stato ampiamente tollerato sotto forma di mercato nero praticato tramite baratto) e quella di impresa confermata, ma rimane la proibizione dell'utilizzo di manodopera dipendente. Nel 1925 al III Congresso dei Soviet dell'Unione Sovietica viene abolito il divieto di affitto dei terreni di propriet\u00e0 privata e quello di utilizzo di manodopera dipendente salariata; vengono ridotte le tasse. Fautore di queste riforme liberiste \u00e8 Nikolaj Ivanovi\u010d Bucharin, in piena continuit\u00e0 con la dottrina leninista; Stalin, bench\u00e9 perplesso, non si oppose.\nLa scelta di abbandonare il comunismo \"di guerra\" venne presa dopo una lunga serie di ribellioni dei contadini ai quali Lenin aveva regalato la terra nel 1917, tra le quali la pi\u00f9 estesa e pericolosa fu l'ultima, quella partita da Tambov, brutalmente repressa anche inondando le foreste di gas asfissiante (le vittime sono stimate in ), la quale inizia nell'agosto 1920 e si estende a est a Samara, Saratov, Caricyn, Astrachan', e Siberia occidentale, rischiando di estendersi a tutto il paese, il suo culmine avviene proprio contemporaneamente al congresso che abolisce le requisizioni, e di conseguenza la rivolta scema in relazione a ci\u00f2. Nello stesso tempo (1\u00ba-17 marzo), dopo che il mese di febbraio fu agitato da scioperi operai a Pietrogrado, e suggestionati dal susseguirsi di rivolte contadine nel pieno di quella che pareva essere la pi\u00f9 pericolosa partita da Tambov e che continuava ad estendersi, avviene l'ammutinamento della base navale di Kron\u0161tadt, i cui soldati erano stati tra i pi\u00f9 attivi sostenitori della rivoluzione d'ottobre. Il bombardamento della base di Kron\u0161tadt da parte dell'Armata Rossa di Lev Trotsky \u00e8 visto da alcuni storici come l'evento che pone fine al periodo rivoluzionario in Russia o quantomeno alla sua fase candida. Gli autori libertari invece interpretano la rivolta come una 4\u00aa rivoluzione vera e propria (dopo quella del 1905, di febbraio, e d'ottobre), fallita, vedendo in tale evento molto pi\u00f9 che il caso localizzato e contingente al quale apparentemente si riduce storiograficamente. Una tentata 4\u00aa rivoluzione che, rovesciando i bolscevichi, avrebbe dovuto instaurare il comunismo \"definitivo\" ossia evolvendo il comunismo \"di guerra\" collettivizzando la terra ma non ritornando al capitalismo (seppur \"di stato\") come fece Lenin con la NEP. Sebbene successivamente Stalin collettivizz\u00f2 la terra, lo fece rimanendo per il resto nel medesimo sistema finanziario della NEP, da cui la permanenza delle medesime distorsioni causate dall'esistenza di un'unit\u00e0 di conto, dai libertari imputate quindi anche al sistema stalinista tanto quanto alla NEP. Altro colpo alla visione libertaria fu assestato con lo stakanovismo che introduceva la competizione (che non deve essere confusa con il merito, che \u00e8 tutt'altro concetto).\nSebbene Lenin avesse inizialmente inteso la NEP come una fase di reflusso solo provvisoria e contingente indotta dall'emergenza delle rivolte contadine, il sistema inizialmente praticato non fu pi\u00f9 ripristinato; per questo, nonostante Karl Marx non abbia mai indicato precisamente in cosa dovesse consistere in pratica il sistema comunista, gli interpreti comunisti libertari ritengono che l'abbandono del comunismo \"di guerra\" basato sul metodo distributivo del razionamento (ossia secondo loro del comunismo tout court, da evolvere in seguito ma non abbandonare totalmente come, secondo questa interpretazione, invece fece Lenin) abbia rappresentato l'abbandono del sistema comunista stesso, non considerando essi pi\u00f9 tale quello che ne segu\u00ec ma solo un capitalismo di stato ritenendo essi assolutamente imprescindibile dal sistema comunista l'abolizione del concetto stesso di \"unit\u00e0 di conto\" conseguentemente rappresentato dal denaro nel suo utilizzo come mezzo di scambio e di accumulazione di valore (\"capitale\") e quindi inconciliabile con il comunismo la sua esistenza che Marx implicitamente non avrebbe contemplato. Difatti sebbene la dottrina marxista indicasse una societ\u00e0 \"con accumulazione di capitale\" come presupposto fondamentale per la creazione del socialismo, egli non necessariamente si riferiva al capitale finanziario ma al capitale fisico ossia i mezzi di produzione, per questo motivo egli immagin\u00f2 erroneamente come candidati al comunismo i paesi pi\u00f9 ricchi anzich\u00e9 quelli poveri.\nQuesta interpretazione deriva principalmente dalla teoria marxiana del valore nella quale viene imputata la scarsit\u00e0 non a deficit materiali o produttivi ma unicamente al problema della trasformazione dei valori in prezzi di produzione derivato dalla mercificazione ossia dalla valutazione tramite unit\u00e0 di computo che determinando la considerazione del \"costo opportunit\u00e0\" nelle unit\u00e0 marginali d\u00e0 come conseguenza sovraccumulazione e sottoconsumo, in particolare di forza-lavoro, nota come disoccupazione, che verrebbe ad essere essa stessa sia causa \"unica\" che conseguenza di sottoconsumo. Lenin stesso disse: L'impoverimento non solo non ostacola lo sviluppo del capitalismo, ma, al contrario, \u00e8 precisamente l'espressione del suo sviluppoda cui la necessit\u00e0 di continua espansione del mercato per ovviare all'artificialmente indotta diminuita possibilit\u00e0 di allocazione (e quindi di conseguenza anche di proprio approvvigionamento) dovuta unicamente alla scarsit\u00e0 non di beni materiali ma di adeguati mezzi finanziari necessari come mezzo di scambio; da qui l'imperialismo, non a caso definito da Lenin come fase suprema del capitalismo, meccanismo di espansione del mercato che avrebbe dovuto portare al suo crollo nel momento in cui terminava la possibilit\u00e0 di ulteriore espansione, cosa che effettivamente avvenne nel 1929 venendovi posto rimedio (temporaneamente secondo i neo-marxisti che ancora attendono da allora il crollo approssimarsi) col keynesismo mantenendo cos\u00ec in piedi in modo raffazzonato un inefficiente \"equilibrio da sottoccupazione\" come compromesso atto a ritardare un crollo paventato come inevitabile.\nLa distribuzione mediante razionamento (ossia distribuendo per suddivisione \"tutto\" ci\u00f2 che viene prodotto, indipendentemente quindi dal potere d'acquisto finanziario dei soggetti usufruitori, seppur necessariamente gerarchizzata in base delle quantit\u00e0 disponibili, egualitaristicamente in virt\u00f9 del motto \"ognuno secondo le sue capacit\u00e0, a ognuno secondo i suoi bisogni\") secondo Marx risolverebbe tale distorsione portando quindi automaticamente produttivit\u00e0 ed impiego delle risorse perennemente al loro limite massimo possibile (\"ottimo paretiano\" o \"frontiera delle possibilit\u00e0 produttive\"). Difatti in tale nuovo contesto produttivo, secondo la visione di \u00c9mile Durkheim, le forme precedenti di organizzazione sociale nei rapporti di lavoro verrebbero automaticamente sostituite da quella che egli defin\u00ec solidariet\u00e0 contrattuale, nuovo tipo di filosofia del diritto, di tipo organicista, che considerando la teoria del lavoro socialmente necessario esplica in essa il suddetto motto marxiano \"ognuno secondo le sue capacit\u00e0, a ognuno secondo i suoi bisogni\": non competizione ed individualismo ma collaborazione ed interdipendenza, sulla base del concetto di Hans Jonas \"al principio speranza contrapponiamo il principio responsabilit\u00e0 e non il principio paura\" e Marx: La vita materiale degli individui, che non dipende affatto dalla loro pura \"volont\u00e0\", il loro modo di produzione e la forma di relazioni che si condizionano a vicenda, sono la base reale dello Stato.\nin contrapposizione al meccanismo liberista per come descritto da Benedetto Croce: Al liberismo \u00e8 stato conferito il valore di legge sociale [...] da legittimo principio economico si \u00e8 convertito in illegittima teoria etica.E:Non si pu\u00f2 accettare che beni siano soltanto quelli che soddisfano il libito individuale, e ricchezza solo l'accumulamento dei mezzi a tal fine.\nGli fa eco Evgenij Pa\u0161ukanis nel suo \"La teoria generale del diritto e il marxismo\", tentativo di reinterpretare il diritto con riferimento alla forma di merce e ai rapporti mercantili-capitalistici, che partendo dal presupposto fondamentale che la regolamentazione giuridica nasce dall'antagonismo degli interessi privati, ne mette in relazione lo sviluppo con l'evolversi dello scambio e dell'economia mercantile atomizzata. Non essendo forme della volont\u00e0, ma istituti connessi ai rapporti sociali storicamente esistenti, le forme giuridiche assumevano una loro specifica funzione fino a che i rapporti sociali non fossero mutati. \nHarold Joseph Laski aggiunge che il liberismo individualista garantisce soprattutto \"la libert\u00e0 e l'uguaglianza dei detentori di beni\" e \"il liberalismo \u00e8 sempre stato influenzato dalla sua tendenza a considerare i poveri come uomini falliti per colpa loro\". Anche Adam Smith defin\u00ec quella vigente come \"societ\u00e0 di scambio\" \"nella quale ognuno \u00e8 un commerciante\", a cui Ferdinand T\u00f6nnies aggiunse \"e ognuno \u00e8 in una guerra latente verso ogni altro individuo\". Gi\u00e0 nel 1926 John Maynard Keynes nel suo \"La fine del laissez faire\" aveva descritto quello che Joseph Schumpeter chiamava \"evaporazione della propriet\u00e0\":Liberiamoci dai principi metafisici o generali sui quali, di tempo in tempo, si \u00e8 basato il laissez faire. Non \u00e8 vero che gli individui posseggano una \"libert\u00e0 naturale\" imposta sulle loro attivit\u00e0 economiche. Non vi \u00e8 alcun patto o contratto che conferisca diritti perpetui a coloro che posseggono o a coloro che acquistano. Il mondo non \u00e8 governato dall'alto in modo che gli interessi privati e sociali coincidano sempre.Inoltre affermava che nelle grandi societ\u00e0 capitalistiche oramaiI proprietari del capitale, ossia gli azionisti, sono quasi interamente dissociati dall'amministrazione, col risultato che l'interesse personale diretto degli amministratori nel conseguimento di grandi profitti diventa del tutto secondario. Quando si \u00e8 raggiunto questo stadio saranno pi\u00f9 considerate dagli amministratori la stabilit\u00e0 generale e la reputazione dell'ente che il massimo di profitto per gli azionisti.\nQuesto mentre nel sistema sovietico, anche durante il periodo del comunismo \"di guerra\", l'assenza di un'organizzazione scientifica della distribuzione che fosse alternativa al mercato, con invece una suddivisione non organizzata gerarchicamente ma casuale e caotica che creando iniquit\u00e0 e lasciando aperte nicchie portava dei risvolti che risultavano evidenti nella formazione di lunghe code davanti ai negozi, mentre per quanto riguarda i beni non di prima necessit\u00e0 invece ci si regolava col sistema delle liste d'attesa. Ad esempio per l'acquisto di un'automobile nell'Unione Sovietica degli anni ottanta arrivava il proprio turno per l'acquisto in media dopo tre o quattro anni dalla sua ordinazione. Questa situazione provocava inevitabilmente un esteso mercato nero delle merci, soprattutto di quelle straniere, gestito dalla Organizatsya, la mafia russa. Questo sistema consentiva ai ricchi di accedere a prodotti altrimenti irreperibili, tanto meno senza fare la fila. Era quindi tollerato in ambienti politici in quanto i burocrati erano gli unici ricchi. Inoltre in un sistema del genere il capitalismo e i suoi meccanismi di sfruttamento del proletariato non sono soppressi perch\u00e9 il fatto che la propriet\u00e0 privata dei mezzi di produzione sia abolita e quindi la borghesia non ne abbia pi\u00f9 il controllo determina solo la sostituzione della moltitudine dei capitalisti con un unico grande capitalista costituito dallo Stato, il quale diventa quindi il nuovo soggetto che attua lo sfruttamento del proletariato tramite l'appropriazione del plusvalore che continua ad esistere come conseguenza dell'esistenza di un'unit\u00e0 di computo finanziario. \nInoltre nelle aziende statali la direzione del lavoro era affidata a burocrati di nomina politica, in assenza di un vero controllo democratico sovente incompetenti e suscettibili di corruzione e disinteressati al buon funzionamento dell'azienda e alle condizioni dei lavoratori. Questa situazione comportava problemi rilevanti negli stati la cui economia era interamente basata su aziende statali. Il primo \u00e8 la necessit\u00e0 di mantenere un ambiente illiberale in ambito lavorativo e pi\u00f9 esteso in generale in tutta l'organizzazione statale per tacitare le probabili critiche dei lavoratori ai loro dirigenti e quindi a tutto il sistema, determinando la necessit\u00e0, in assenza di alternative, di ricorrere all'uso della coercizione e rendendo necessaria la pratica di misure liberticide finalizzate a reprimere la difesa di tali interessi particolari lasciati aperti, come le requisizioni ed il lavoro coatto e militarizzato (il quale aveva assunto la forma di vera e propria schiavit\u00f9 e servit\u00f9 della gleba causa di rivolte al pari delle requisizioni) ed il loro sistema dirigenziale basato sui caporioni (perlopi\u00f9 inetti e corrotti). Difatti appena le entrate tributarie furono sostituite in agricoltura da requisizioni eseguite dalle famigerate squadre annonarie si fecero vedere gli effetti della mancata collettivizzazione delle terre. Il secondo riguarda la bilancia commerciale nelle esportazioni coi Paesi capitalisti, deficitaria a causa della vendita sottocosto di prodotti a Paesi capitalisti in cambio di percentuali illegalmente elargite ai dirigenti aziendali dei Paesi statalisti. Questo si sostiene sia il motivo per cui la finanza internazionale ha tollerato (se non sostenuto) la nascita e l'esistenza di Stati totalmente dirigisti fino a quando essi caddero da s\u00e9.\nAttualit\u00e0.\nL'anarco-comunismo \u00e8 una delle correnti pi\u00f9 grandi dell'anarchismo e conta con militanti in diverse organizzazioni anarchiche esistenti. Tra i sistemi politico-economici pi\u00f9 importanti, con una certa rilevanza accademica e sociale, che affondano le proprie radici nell'anarco-comunismo sono l'ecologia sociale e il municipalismo libertario teorizzati da Murray Bookchin e Janet Biehl e la Democrazia Inclusiva di Takis Fotopoulos.\nNelle federazioni di sintesi anarchica si trovano un gran numero di aderenti all'anarco-comunismo, anche se non si considera come linea ufficiale, dato che la sintesi tratta di includere tutte le tendenze dell'anarchismo, come l'Internazionale delle federazioni anarchiche (IFA).\nLe federazioni piattaformiste generalmente inseriscono nel proprio nome il termine \"anarco-comunista\", anche se la loro proposta organizzativa diverge dalle altre tendenze dell'anarco-comunismo. Tra le federazioni esistenti di questo tipo, ci sono la North Eastern Federation of Anarchist Communists nella costa degli Stati Uniti d'America e Canada, e la Federazione dei Comunisti Anarchici (FdCA) attiva in Italia dal 1986.\nNel 1977, nascita di Radio Primitive a Reims (prima era chiamata Radio Manivesle), radio pirata, sotto l'impulso di un gruppo di affinit\u00e0, collegato all'associazione L'Egregore (membro dell'OCL Organizzazione Comunista Libertaria) https://www.radioprimitive.fr/emissions/egregore.html.\nVoci correlate.\nAvvenimenti storici\nPersonaggi"}
{"id": "2458927", "revid": "254059", "url": "https://it.wikipedia.org/wiki?curid=2458927", "title": "Giovanna da Montefeltro", "text": "Biografia.\nEra la terzogenita di Federico da Montefeltro, duca di Urbino, e della seconda moglie Battista Sforza, figlia di Alessandro Sforza.\nFu fidanzata il 22 agosto 1474 a Giovanni Della Rovere, duca di Sora e Arce, signore di Senigallia e vicario papale di Mondavio, creato \"prefetto\" di Roma nel 1475. La Prefettura prevedeva il comando delle truppe ordinarie per la tutela della citt\u00e0. .\nLe nozze furono celebrate a Roma il 10 maggio 1478. La sposa, che portava in dote 12.000 ducati, proveniente da Urbino sost\u00f2 a Perugia prima di raggiungere la capitale dello Stato Pontificio, dove la coppia risiedette per circa un anno. Il 26 aprile 1479 la sedicenne Giovanna e il ventiduenne Della Rovere fecero un solenne ingresso in Senigallia, di cui quest'ultimo era signore, citt\u00e0 in cui nasceranno i sei figli.\nIl matrimonio inaugur\u00f2 il ramo dinastico Montefeltro Della Rovere e la loro prole fu la seguente::\nGiovanna con le cinque sorelle e la sorellastra Gentile (1448-1513) vissero nel palazzo ducale di Urbino e in quello di Gubbio fino al 1472 con la madre che mor\u00ec in quest'ultima residenza dopo aver dato alla luce l'unico maschio Guidobaldo. In seguito a questo triste evento, la cura delle giovani fu affidata all'influente nipote di Federico, Ottaviano Ubaldini della Carda.\nLa \"prefettessa\", come veniva solitamente chiamata, era donna \u00ab\"dignissima, doctissima nelle scienze, liberale, prudente et honesta, bella di corpo, ma pi\u00f9 bella di fede et d'animo\"\u00bb, come la descrisse Frate Gratia de Francia, autore di una biografia su Giovanni Della Rovere.Dimorava con la numerosa progenie (il consorte era spesso assente per motivi militari) nella rocca di Senigallia, fatta costruire da Giovanni unitamente al convento di Santa Maria delle Grazie (come ringraziamento per la nascita, il 25 marzo 1490, dell'erede Francesco Maria), luogo di sepoltura della famiglia, dove erano esposte la Madonna di Piero della Francesca (ora nella Galleria Nazionale delle Marche, a Urbino) e la \"Vergine in trono e Santi\", dell'insigne pittore Perugino.\nGiovanni aveva nominato, nel testamento, la moglie (se non si fosse risposata) reggente dei suoi feudi fino al raggiungimento dell'et\u00e0 di sedici anni da parte di Francesco Maria: il \"prefetto\" mor\u00ec nel novembre 1501 e Giovanna amministr\u00f2 con competenza i territori rovereschi fino al 1506. Concesse gli Statuti al vicariato di Mondavio. Nel 1502 suo fratello Guidobaldo I da Montefeltro, duca di Urbino, privo di figli, scelse il nipote come suo successore che si trasfer\u00ec nella corte per essere educato al ruolo che lo attendeva. Proprio in quell'anno Cesare Borgia occup\u00f2 lo Stato di Urbino e la famiglia ducale ripar\u00f2 a Mantova. Giovanna, travestita da frate, fugg\u00ec da Senigallia in modo avventuroso imbarcandosi su un battello attraccato al pontile che collegava la rocca all'Adriatico. Nel 1508 Francesco Maria acquis\u00ec il rango di duca di Urbino e la madre, due anni dopo, presenzi\u00f2 alle sue nozze con Eleonora Gonzaga. In seguito, le controversie tra il giovane duca e il porporato Francesco Alidosi fecero s\u00ec che le truppe francesi penetrassero nella penisola: il papa Giulio II (fratello di Giovanni Della Rovere) non nascose il proprio malcontento, soprattutto quando Francesco Maria, nel 1511, assassin\u00f2 l'odiato cardinale. Fu assolto e reintegrato nel ducato soltanto per la mediazione della madre nei riguardi delle decisioni del pontefice.\nLa duchessa di Sora, insigne mecenate, ospit\u00f2 nella sua corte, come \"famigliare\", il Perugino e scrisse una lettera, datata 1\u00ba ottobre 1504, con la quale raccomandava il giovanissimo Raffaello Sanzio al gonfaloniere di Firenze Pier Soderini, affinch\u00e9 accogliesse il giovane artista in citt\u00e0: alcuni ipotizzano che \"La Muta\", databile al 1507, sia un suo ritratto. Altri studiosi ritengono che gli angeli a fianco della Madonna di Senigallia, di Piero della Francesca, siano i giovanissimi Giovanna e suo marito Giovanni Della Rovere.\nLa duchessa mantenne strettamente i rapporti con alcune sue sorelle, tra le quali: Costanza, il cui consorte Antonello Sanseverino, principe di Salerno, mor\u00ec nel 1499 a Senigallia in esilio; Agnese, duchessa di Paliano, moglie di Fabrizio I Colonna e madre di Vittoria, poetessa e marchesa di Pescara.\nGiovanna Da Montefeltro mor\u00ec, all'et\u00e0 di 50 anni, a Roma, nel palazzo Della Rovere (nell'attuale via della Conciliazione), donato a suo marito da Sisto IV: fu tumulata nella basilica di Santa Maria del Popolo, all'interno della cappella Basso Della Rovere, fatta costruire dal cardinale Girolamo, nipote del Pontefice."}
{"id": "2458929", "revid": "52953", "url": "https://it.wikipedia.org/wiki?curid=2458929", "title": "Erich M\u00fchsam", "text": "Biografia.\nNasce il 6 aprile 1878 a Berlino, in una famiglia di farmacisti benestanti ebrei. A 17 anni \u00e8 espulso dal liceo di Lubecca per reiterati atti di indisciplina e per manifestazioni di carattere socialista. Da quel momento, frequenta la boh\u00e8me artistica e scrive per giornali satirici.\nNel 1900, stringe a Berlino amicizia con Gustav Landauer e si schiera con gli anarchici. Nel 1904, prende parte alla comunit\u00e0 di Monte Verit\u00e0 (Svizzera). Nel 1909, a Monaco, fonda il gruppo Tat, federato con il Sozialistischer Bund, frequenta l'ambiente boh\u00e8me e quello dei letterati da Kaffeehaus. Nel 1911 crea il proprio giornale, Kain, dove esprime il suo pacifismo anarchico e si occupa della questione sociale del proletariato. Sconvolto dalla dichiarazione di guerra, nel 1916 tenta di riunire coloro i quali si oppongono al conflitto in atto. Viene per\u00f2 espulso dal governo della Baviera e posto in domicilio coatto in una citt\u00e0 di provincia. Alla caduta della monarchia, il 7 novembre 1918, ritorna a Monaco e prende parte al processo rivoluzionario e al governo socialista di Kurt Eisner.\nFu attivissimo nella difesa e nel sostegno dei consigli operai in Baviera nel 1919. Accusato per questo di alto tradimento, fu condannato a 15 anni di reclusione. In carcere scrive le sue opere politiche pi\u00f9 importanti sull'anarco-comunismo. Liberato dopo cinque anni, riprese la sua intensa attivit\u00e0 fino al 1933 quando, catturato dopo l'incendio del Reichstag, fu rinchiuso in vari carceri e campi di concentramento, fra cui anche il campo di concentramento di Sonnenburg. Fu assassinato l'anno dopo nel campo di concentramento di Oranienburg."}
{"id": "2458936", "revid": "574302", "url": "https://it.wikipedia.org/wiki?curid=2458936", "title": "Golden Reel Award per il miglior montaggio sonoro negli effetti sonori", "text": "Il Golden Reel Award per il miglior montaggio sonoro negli effetti sonori (Golden Reel Award for Best Sound Editing - Sound Effects) \u00e8 un premio assegnato annualmente dal 1974 nell'ambito dei Motion Picture Sound Editors ai creatori del miglior montaggio sonoro negli effetti sonori."}
{"id": "2458937", "revid": "767487", "url": "https://it.wikipedia.org/wiki?curid=2458937", "title": "Twins (film 1925)", "text": "Twins \u00e8 un cortometraggio muto del 1925 diretto da Scott Pembroke e Joe Rock.\nDistribuzione.\nIl cortometraggio fu distribuito il 28 febbraio 1925."}
{"id": "2458944", "revid": "1442080", "url": "https://it.wikipedia.org/wiki?curid=2458944", "title": "Copa Colsanitas 2008 - Singolare", "text": "Il singolare del Copa Colsanitas 2008 \u00e8 stato un torneo di tennis facente parte del WTA Tour 2008.\nRoberta Vinci era la detentrice del titolo, ma quest'anno non ha partecipato.\nNuria Llagostera Vives ha vinto in finale 6\u20130, 6\u20134, contro Mar\u00eda Emilia Salerni."}
{"id": "2458948", "revid": "682087", "url": "https://it.wikipedia.org/wiki?curid=2458948", "title": "Corrente di buio", "text": "La corrente di buio \u00e8 il costante ingresso di ioni sodio all'interno della membrana del segmento esterno dei coni e bastoncelli presenti nell'occhio.\nMeccanismo.\nAl buio la membrana del segmento esterno dei coni e bastoncelli ha permeabilit\u00e0 al sodio e al potassio simile. \nInfatti il potenziale di membrana si mantiene in equilibrio in un valore intermedio tra il potenziale per il sodio (circa +60 mV) e per il potassio (circa -100mV).\nI canali ionici per il sodio al buio sono costantemente aperti, formando una corrente di ioni sodio (corrente di buio), il cui gradiente interno \u00e8 bilanciato dalla pompa sodio-potassio che \u00e8 nel segmento interno dei coni o bastoncelli. Al trasporto all'esterno degli ioni della pompa viene rilasciato un neurotrasmettitore che stimola le cellule bipolari e orizzontali. All'arrivo della luce la corrente del sodio (corrente di buio) si interrompe e anche il rispettivo rilascio del neurotrasmettitore."}
{"id": "2458953", "revid": "110157", "url": "https://it.wikipedia.org/wiki?curid=2458953", "title": "Egyh\u00e1zasharaszti", "text": "Egyh\u00e1zasharaszti \u00e8 un comune dell'Ungheria di 313 abitanti (dati 2008) situato nella provincia di Baranya, nella regione Transdanubio Meridionale."}
{"id": "2458959", "revid": "599013", "url": "https://it.wikipedia.org/wiki?curid=2458959", "title": "Bob O'Brien", "text": ""}
{"id": "2458961", "revid": "287204", "url": "https://it.wikipedia.org/wiki?curid=2458961", "title": "Ranieri dal Borgo", "text": "Frate francescano, visse a Borgo San Sepolcro a stretto contatto con i poveri, ragione per cui fu venerato dal popolo come santo fin dal momento della morte, avvenuta il 1\u00ba novembre 1304. Pochi giorni dopo il Comune fece erigere in suo onore un altare monumentale tuttora presente nella Chiesa di San Francesco.\nRanieri, che \u00e8 invocato dalle partorienti perch\u00e9 fra i miracoli a lui attribuiti figura la resurrezione di due bambini, fu beatificato nel 1802 da papa Pio VII. Il corpo del beato, imbalsamato, \u00e8 conservato nella cripta della chiesa di San Francesco.\nNel 2004, in occasione del settecentenario della morte del Beato Ranieri, il Comune di Sansepolcro ha fatto rifondere la campana Raniera a lui dedicata che, gi\u00e0 dal 1314, era ospitata nel campanile della Chiesa di San Francesco. Ad ogni nascita viene fatta suonare per annunciare il lieto evento."}
{"id": "2458963", "revid": "204012", "url": "https://it.wikipedia.org/wiki?curid=2458963", "title": "Stiloglosso", "text": ""}
{"id": "2458965", "revid": "204012", "url": "https://it.wikipedia.org/wiki?curid=2458965", "title": "Stilofaringeo", "text": ""}
{"id": "2458966", "revid": "271907", "url": "https://it.wikipedia.org/wiki?curid=2458966", "title": "Beato Ranieri", "text": ""}
{"id": "2458967", "revid": "110157", "url": "https://it.wikipedia.org/wiki?curid=2458967", "title": "Egyh\u00e1zaskoz\u00e1r", "text": "Egyh\u00e1zaskoz\u00e1r \u00e8 un comune dell'Ungheria di 818 abitanti (dati 2001) situato nella provincia di Baranya, nella regione Transdanubio Meridionale."}
{"id": "2458968", "revid": "446353", "url": "https://it.wikipedia.org/wiki?curid=2458968", "title": "Portaerei leggera", "text": "Una portaerei leggera (in inglese: \"light aircraft carrier\" o \"light fleet carrier\") \u00e8 una portaerei pi\u00f9 piccola delle altre portaerei (\"standard carrier\" o \"fleet carrier\") presenti nella flotta di una marina militare. La precisa definizione di questa tipologia di nave varia a seconda delle nazioni; una portaerei leggera tipicamente imbarca una quantit\u00e0 di aerei pari alla met\u00e0 o ai due terzi rispetto ad una \"portaerei di flotta\". Una portaerei leggera era una tipologia simile alle portaerei di scorta per molti aspetti, tuttavia le portaerei leggere erano pi\u00f9 veloci e concepite per essere dispiegate insieme alle \"portaerei di flotta\", mentre le portaerei di scorta erano solitamente pi\u00f9 lente ed erano impiegate per la difesa dei convogli navali (spesso navi civili impiegate per approvvigionamento delle truppe in Europa durante la seconda guerra mondiale) e per il supporto aereo durante operazioni anfibie.\nStoria.\nDurante la seconda guerra mondiale, la United States Navy produsse 9 portaerei leggere attraverso la conversione di scafi di incrociatori. Le portaerei leggere , convertite dagli incrociatori leggeri della , erano navi insoddisfacenti per l'aviazione di marina per via del loro ponte stretto, corto, sottile e alto; per molti aspetti le portaerei leggere erano superiori per le operazioni aeree. Le navi della tuttavia avevano il pregio di essere disponibili nel momento in cui le portaerei disponibili erano ridotte a e nel Pacifico e nell'Atlantico. Inoltre, a differenza delle portaerei di scorta, esse erano sufficientemente veloci per integrare le operazioni navali con le portaerei pi\u00f9 grandi. Verso la fine della guerra, fu concepita una successiva classe basata sul design della : la . Due navi di questa classe \u2014 e \u2014 furono realizzate dopo la fine della seconda guerra mondiale. Dopo una breve carriera come \"portaerei leggere\", la due navi furono convertite in \"navi comando e comunicazioni\". Inoltre, nel dopoguerra, 3 navi della furono cedute ad altre marine militari \u2014 e alla Marine nationale e all'Armada Espa\u00f1ola \u2014 dove operarono come \"portaerei di flotta\".\nIl design britannico \"1942 Design Light Fleet Carrier / British Light Fleet Carrier\" era una versione ridotta delle \"portaerei di flotta\" della . Anche se costruito secondo standard mercantili, il progetto prevedeva una suddivisione interna pi\u00f9 stagna rispetto alle navi civili. Le navi erano previste per una durata di vita di circa tre anni, tuttavia l'ultima nave fu decommissionata nel 2001 (la ). Le prime 8 navi sono state costruite come , ma revisioni e aggiornamenti del progetto per gestire aerei pi\u00f9 grandi e pesanti hanno portato alla realizzazione di altre 5 navi come . Nel periodo post-bellico, la Royal Navy operato una flotta di 10 navi della , tra cui i due \"portaerei d manutenzione\" (\"maintenance carrier\"). In tutto, quindici navi sono state completate a partire dal \"1942 Design Light Fleet Carrier\", di cui 10 come e 5 (un'unit\u00e0 di questa classe fu impostata e poi cancellata). Tuttavia le navi della non entrarono mai in servizio nella Royal Navy e furono vendute 3 in Australia, 1 in Canada ed 1 in India. Anche 4 navi della , dopo essere state dismesse dalla Royal Navy, furono poi vendute ad altre marine (Argentina, Australia, Brasile, Canada, Francia e Paesi Bassi). Nel 1939, la veniva considerata equivalente ad una portaerei leggera, a causa delle sue piccole dimensioni e la mancanza di armatura.\nLe \"portaerei leggere\" nascono durante la seconda guerra mondiale come \"complemento\" delle \"portaerei di flotta\" nelle marine statunitense e britannica. Nel dopoguerra, la prima ha optato per delle portaerei sempre pi\u00f9 grandi, fino ad arrivare alle superportaerei, la seconda invece ha continuato con altre due classi di portaerei leggere: la e la .\nLe altre marine militari mondiali non hanno mai fatto distinzione tra \"portaerei di flotta\" e \"portaerei leggera\", denominando le proprie navi semplicemente come portaerei, come ad esempio la Marine nationale francese, che nella sua storia ha avuto 1 portaerei di scorta e 3 portaerei leggere. Nella United States Navy, le portaerei leggere avevano come hull classification symbol CVL che stava per \"Small/Light aircraft carrier\", mentre la Royal Navy e le altre marine che usano il pennant number utilizzano la lettera R che sta per \"portaerei\".\nAltre portaerei, non classificate ufficialmente come \"portaerei leggere\" ma semplicemente come \"portaerei\" o \"portaeromobili\", che per\u00f2 hanno dimensioni e dislocamento simili a quelli delle portaerei leggere, sono la , la e la .\nUnit\u00e0.\nL'elenco seguente comprende le portaerei leggeri classificate come tali nelle marine militari che le impiegavano; nell'elenco non sono ricomprese le \"portaerei di scorta\", le \"navi anfibie\", le \"portaelicotteri\" o le altre \"portaeromobili\"."}
{"id": "2458969", "revid": "1275164", "url": "https://it.wikipedia.org/wiki?curid=2458969", "title": "Portaerei leggere", "text": ""}
{"id": "2458970", "revid": "155613", "url": "https://it.wikipedia.org/wiki?curid=2458970", "title": "Giuseppe Bonomi il Vecchio", "text": ""}
{"id": "2458971", "revid": "110157", "url": "https://it.wikipedia.org/wiki?curid=2458971", "title": "Ellend", "text": "Ellend \u00e8 un comune dell'Ungheria di 243 abitanti (dati 2008) situato nella provincia di Baranya, nella regione Transdanubio Meridionale."}
{"id": "2458972", "revid": "729019", "url": "https://it.wikipedia.org/wiki?curid=2458972", "title": "Endr\u0151c", "text": "Endr\u0151c \u00e8 un comune dell'Ungheria di 396 abitanti (dati 2008) situato nella provincia di Baranya, nella regione Transdanubio Meridionale."}
{"id": "2458973", "revid": "110157", "url": "https://it.wikipedia.org/wiki?curid=2458973", "title": "Erd\u0151sm\u00e1rok", "text": "Erd\u0151sm\u00e1rok \u00e8 un comune dell'Ungheria di 85 abitanti (dati 2008) situato nella provincia di Baranya, nella regione Transdanubio Meridionale."}
{"id": "2458974", "revid": "767487", "url": "https://it.wikipedia.org/wiki?curid=2458974", "title": "Pie-Eyed", "text": "Pie-Eyed \u00e8 un cortometraggio muto del 1925 diretto da Scott Pembroke e Joe Rock, prodotto da Joe Rock con Stan Laurel. \nQuesto corto, nel 1967, fu ripreso nelle sale di montaggio italiane, tagliato, commentato da un narratore e usato per introduzione al film del 1938 \"Vent'anni dopo\", interpretato sempre da Laurel al fianco di Oliver Hardy, con il nuovo titolo italiano Stanlio &amp; Ollio Teste Dure.\nIl cortometraggio fu distribuito il 30 marzo 1925.\nTrama.\nUna sera in un night club, Stanlio si diverte troppo e si ubriaca.\nDopo aver cercato di dirigere l'orchestra e aver molestato la moglie del capo viene buttato fuori; cos\u00ec si dirige verso casa sua.\nL'incontro con un poliziotto scatener\u00e0 numerosi equivoci e scene spassose..."}
{"id": "2458975", "revid": "110157", "url": "https://it.wikipedia.org/wiki?curid=2458975", "title": "Erd\u0151smecske", "text": "Erd\u0151smecske \u00e8 un comune dell'Ungheria di 417 abitanti (dati 2008) situato nella provincia di Baranya, nella regione Transdanubio Meridionale."}
{"id": "2458976", "revid": "767487", "url": "https://it.wikipedia.org/wiki?curid=2458976", "title": "Erzs\u00e9bet", "text": "Erzs\u00e9bet \u00e8 un comune dell'Ungheria di 337 abitanti (dati 2008) situato nella provincia di Baranya, nella regione Transdanubio Meridionale."}
{"id": "2458978", "revid": "110157", "url": "https://it.wikipedia.org/wiki?curid=2458978", "title": "Fazekasboda", "text": "Fazekasboda \u00e8 un comune dell'Ungheria di 210 abitanti (dati 2008) situato nella provincia di Baranya, nella regione Transdanubio Meridionale."}
{"id": "2458982", "revid": "110157", "url": "https://it.wikipedia.org/wiki?curid=2458982", "title": "Feked", "text": "Feked \u00e8 un comune dell'Ungheria di 188 abitanti (dati 2008) situato nella provincia di Baranya, nella regione Transdanubio Meridionale."}
{"id": "2458985", "revid": "110157", "url": "https://it.wikipedia.org/wiki?curid=2458985", "title": "Fels\u0151egerszeg", "text": "Fels\u0151egerszeg \u00e8 un comune dell'Ungheria di 151 abitanti (dati 2008) situato nella provincia di Baranya, nella regione Transdanubio Meridionale."}
{"id": "2458987", "revid": "110157", "url": "https://it.wikipedia.org/wiki?curid=2458987", "title": "Fels\u0151szentm\u00e1rton", "text": "Fels\u0151szentm\u00e1rton \u00e8 un comune dell'Ungheria di 969 abitanti (dati 2008) situato nella provincia di Baranya, nella regione Transdanubio Meridionale."}
{"id": "2458988", "revid": "363629", "url": "https://it.wikipedia.org/wiki?curid=2458988", "title": "Obiettivi Canon EF 24-70mm", "text": "Il Canon EF 24-70mm \u00e8 uno zoom professionale, la cui escursione va da una lunghezza focale grandangolare a quella di un obiettivo standard. \nA febbraio 2014 esistevano tre versioni di questo obiettivo tutte appartenenti alla serie L: il EF 24-70mm f/2.8L, introdotto dalla Canon nel 2002 per sostituire l'apprezzato EF 28-70mm f/2.8L e a sua volta rimpiazzato nel settembre 2012 dalla seconda serie EF 24-70mm f/2.8L II USM. Nel dicembre 2012 \u00e8 stata aggiunta una terza versione, l'EF 24-70mm f/4L IS USM con apertura massima inferiore, ma dotato di stabilizzatore ottico d'immagine dell'ultima generazione.\nNella sua prima versione, questo obiettivo \u00e8 ritenuto avere eccellente contrasto, ottima resa dei colori e nitidezza. La lente include protezione contro polvere ed acqua, anche se non \u00e8 del tutto tropicalizzata. Ha un diaframma ad 8 lamelle (prima serie), che rimane pressoch\u00e9 circolare da f/2.8 ad f/5.6. L'obiettivo presenta una certa distorsione a barilotto alla distanza focale pi\u00f9 corta, come tipico degli obiettivi zoom. Il barilotto e la baionetta sono realizzati in robusto metallo.\nInsieme al 16-35mm f/2.8L e al 70-200mm f/2.8L questo obiettivo fa parte della fascia professionale di zoom serie L con apertura massima di f/2.8.\nZoom inverso.\nUn aspetto molto particolare del 24-70mm, cos\u00ec come del predecessore 28-70mm, \u00e8 che il barilotto si estende quando si va verso la distanza focale pi\u00f9 corta, mentre si accorcia quando si va verso una focale pi\u00f9 lunga, al contrario della maggior parte degli obiettivi zoom. Il paraluce, che \u00e8 ancorato ad una parte fissa del barilotto, risulta cos\u00ec essere molto lungo a 70mm, appropriato ad un tele, e molto corto a 24mm, adatto quindi ad una focale grandangolare. Alcuni paraluce di obiettivi zoom sono infatti progettati solo per la lunghezza focale pi\u00f9 corta, risultando inadeguati quando lo zoom \u00e8 in posizione tele.\nQuesto meccanismo \u00e8 illustrato dalle foto qui sotto:\nAd una distanza focale tele l'obiettivo risulta pi\u00f9 corto, consentendo la massima protezione da parte del paraluce. Alla distanza focale minima l'obiettivo risulta pi\u00f9 lungo, consentendo una copertura da parte del paraluce minima ma adeguata alla focale grandangolare.\nEF 24-70mm \u0192/2.8L II USM.\nA partire dalla met\u00e0 del 2012, Canon introduce la seconda serie dell'obiettivo, il Canon EF 24-70mm f/2.8L II USM, sconvolgendo il progetto originario. Tra le novit\u00e0, abbiamo uno schema ottico a 18 lenti, di cui un elemento Super UD (Ultra Low Dispersion), 3 elementi asferici e 2 ulteriori elementi UD (il precedente modello aveva 16 lenti di cui 2 asferiche e 1 UD); il diaframma, ora composto da 9 lamelle, ma soprattutto la scomparsa del sistema a \"zoom inverso\" che rende tutto il progetto meno complicato e pi\u00f9 leggero. Il peso \u00e8 infatti diminuito del 15% ed \u00e8 migliorata anche la resistenza agli agenti atmosferici come acqua e polvere. Il tutto si traduce in un incremento qualitativo generale a partire dalla nitidezza e dall'uniformit\u00e0 di resa fino ad una consistente riduzione delle aberrazioni ai bordi dell'immagine.\nEF 24-70mm \u0192/4L IS USM.\nA fine 2012, la gamma si arricchisce con l'EF 24-70mm f/4L IS USM, meno costoso del modello 2.8L II, dal quale i principali segni di distinzione, oltre all'apertura massima f/4, sono rappresentati dall'adozione dello stabilizzatore d'immagine ottico, nella sua versione pi\u00f9 recente (hybrid IS) e da una funzione macro inseribile direttamente dalla ghiera dello zoom, tramite uno sblocco manuale che consente alla ghiera di andare oltre il normale fine corsa, permettendo di raggiungere un rapporto di 0,7x, con la riduzione della distanza minima di messa a fuoco da 38 a 21\u00a0cm. Il barilotto e la baionetta sono sempre in metallo e l'obiettivo, sempre tropicalizzato, si presenta pi\u00f9 compatto e leggero del fratello maggiore (205 grammi in meno del f/2.8L II). Lo schema ottico, composto da 15 lenti in 12 gruppi, comprende 2 elementi asferici e 2 elementi UD (Ultra Low Dispersion). Il diaframma \u00e8 sempre circolare a 9 lamelle e l'autofocus, come nelle altre versioni, \u00e8 dotato di motore ad anelli ultrasonico USM."}
{"id": "2458991", "revid": "92723", "url": "https://it.wikipedia.org/wiki?curid=2458991", "title": "Societ\u00e0 San Pio V", "text": "La Societ\u00e0 di San Pio V (Societas Sacerdotalis Sancti Pii Quinti o SSPV) \u00e8 una fraternit\u00e0 sacerdotale di matrice tradizionalista cattolica, fondata nel 1983 e con sede a Oyster Bay Cove, New York. La SSPV ritiene che la maggior parte della gerarchia della Chiesa cattolica non aderisca pi\u00f9 alla fede cattolica, ma professi invece una nuova religione, di tipo conciliare. Considerano irrisolta la questione sulla legittimit\u00e0 della gerarchia e la possibilit\u00e0 che la Santa Sede sia vacante (sedevacantismo)..\nLa fondazione della SSPV.\nLa SSPV trae origine e sviluppo dalla pi\u00f9 numerosa Fraternit\u00e0 sacerdotale San Pio X (FSSPX), l'organizzazione tradizionalista fondata dall'arcivescovo Marcel Lefebvre. Nel 1983, Mons. Lefebvre espulse i nove sacerdoti del distretto nord-orientale della FSSPX, e ci\u00f2 in parte a causa della loro opposizione alle sue istruzioni circa il fatto che la S. Messa dovesse essere celebrata secondo l'edizione del 1962 del Messale Romano pubblicato da Giovanni XXIII. Ulteriori motivi di divergenza che diedero causa alla fuoriuscita furono i seguenti: l'ordine impartito da mons. Lefebvre ai sacerdoti della FSSPX di accettare i decreti di nullit\u00e0 del matrimonio canonico emessi dai tribunali ecclesiastici; l'accettazioni di nuovi membri nella FSSPX che avevano ricevuto il sacramento dell'Ordine secondo il rituale sacramentale promulgato da papa Paolo VI.\n\"I Nove\" (cos\u00ec il gruppo di dissidenti fu soprannominato negli ambienti della FSSPX) furono contrariati di fronte all'imposizione di mons. Lefebvre del Messale del 1962, che essi ritenevano includesse gi\u00e0 significative defezioni rispetto alle tradizioni liturgiche della Chiesa (ad esempio, l'aggiunta del nome di San Giuseppe nel Canone della Messa). Questa non fu comunque l'opinione n\u00e9 degli altri cattolici che ritenevano di seguire la Tradizione, n\u00e9 del Magistero, il quale ha modificato il Canone Romano a seguito della riforma liturgica intrapresa a seguito del Concilio Vaticano II. Motivo pi\u00f9 radicale alla base della fuoriuscita era costituito dalla convinzione dei Nove circa il fatto che gli uomini che avevano regnato come pontefici dalla morte di papa Pio XII (1958) non erano papi legittimi (Canone 1325, \u00a72, del C.J.C. del 1917). Ritenevano che i detentori dell'ufficio papale avessero insegnato ufficialmente e/o accettato dottrine eretiche; quindi, sulla base del diritto canonico (Canone 188, \u00a74, del C.J.C. del 1917), avevano perso, o non avevano mai occupato la Sede di Roma. Questa convinzione era altres\u00ec basata, in parte, su fattori statistici relativi al generale declino e sconvolgimento nella Chiesa cattolica a seguito del Concilio Vaticano II (1962-1965), specialmente in materia liturgica. Essi, al pari della Fraternit\u00e0 San Pio X, ritenevano che fosse portata avanti una nuova interpretazione della dottrina tradizionale della Chiesa su diverse questioni, quali, ad esempio, la libert\u00e0 religiosa. Alcuno di questi mutamenti dottrinali, a loro modo di vedere, sarebbe stato tollerato sotto la supervisione di papi legittimi. Tuttavia non pochi, in particolare all'interno della gerarchia, evidenziarono che gli insegnamenti del post-concilio su argomenti quali la libert\u00e0 religiosi costituivano gli sviluppi necessari di quelle dottrine insegnate da sempre dalla Chiesa; essi ricordarono che la produzione (e susseguente interpretazione) dei documenti durante il Concilio Vaticano II era guidata dallo Spirito Santo ed era, quindi, priva di errore.\nUno dei Nove, don Daniel Dolan, ammise che, quantunque fosse membro della FSSPX, non avrebbe incluso il nome del Papa nel Canone della S. Messa, in quanto era giunto alla conclusione che la Sede petrina fosse vacante (teoria nota come sedevacantismo).\n\"I Nove\" eressero dunque una nuova Fraternit\u00e0 sacerdotale sorta la guida di don Clarence Kelly, loro ex Superiore del Distretto. Gli altri otto presbiteri erano don Thomas Zapp, don Donald Sanborn, don Anthony Cekada, don Daniel Dolan, don William Jenkins, don Eugene Berry, don Joseph Collins e don Martin Skierka. Altri preti si unirono di l\u00ec a breve.\nDefezioni.\nNel giro di pochi anni, circa la met\u00e0 dei nove originari sacerdoti della SSPV si separarono da don Kelly. La maggior parte di essi formarono un gruppo aperto sedevacantista, noto come \"Catholic Restoration\" (\"Restaurazione Cattolica\"), sotto la guida di don Daniel Dolan e don Donald Sanborn, che furono consacrati vescovi secondo la linea episcopale dell'arcivescovo vietnamita Th\u1ee5c. \"Catholic Restoration\", che ha sede nella grande chiesa del vescovo Dolan di West Chester, nell'Ohio, opera ora fianco a fianco ad un altro gruppo sedevacantista, la Congregazione di Maria Regina Immacolata (CMRI).\nGli altri sedevacantisti fondarono gruppi indipendenti.\nOrdini episcopali.\nNel 1983 il vescovo ottantaseienne Alfredo M\u00e9ndez Gonz\u00e1lez, C.S.C., che fino alle sue dimissioni nel 1974 era stato vescovo di Arecibo, consacr\u00f2 don Clarence Kelly vescovo (a pena di scomunica per entrambi a norma del diritto canonico). L'ordinazione non fu comunicata al pubblico se non pochi giorni dopo la morte del vescovo M\u00e9ndez nel 1995..\nInizialmente, dal 1995 al 1997, Dolan e Sanborn dubitarono sia sulla validit\u00e0 sia sulla liceit\u00e0 canonica del ministero sacramentale della SSPV. In seguito convennero nel riconoscere la validit\u00e0 del ministero dei rimanenti presbiteri della SSPV.\nMercoled\u00ec 28 febbraio 2007, ad Oyster Cove, nello stato di New York, mons. Clarence Kelly ordin\u00f2 vescovo don Joseph Santay, SSPV.\nLa SSPV nel XXI secolo.\nLa SSPV conta cinque priorati e i suoi sacerdoti operano in una rete di cappelle e chiese in diverse parti degli Stati Uniti e del Canada.\nLa SSPV \u00e8 collegata con una congregazione di suore, le Figlie di Maria, Madre del Nostro Salvatore, congregazione fondata da don Kelly nel 1984. La casa madre e il noviziato della Congregazione si trovano nell'area di Catskill, presso New York. Ha a sua disposizione altre due case negli Stati Uniti. La madre generale \u00e8 Mary Bosco. Le suore gestiscono scuole presso le loro case, salvo la casa madre, e sono altres\u00ec coinvolte in altri tipi di servizi caritativi.\nLa SSPV ha un seminario, anch'esso con sede presso l'area di Catskill, New York, sotto la direzione del vescovo Santay; i suoi seminaristi sono ordinati o dal vescovo Kelly o dal vescovo Santay. Dal 2006 ne sono stati ordinati sacerdoti quattro. Un altro \u00e8 stato ordinato il 3 settembre 2008."}
{"id": "2458992", "revid": "74801", "url": "https://it.wikipedia.org/wiki?curid=2458992", "title": "Gale Bishop", "text": ""}
{"id": "2458993", "revid": "767487", "url": "https://it.wikipedia.org/wiki?curid=2458993", "title": "The Snow Hawk", "text": "The Snow Hawk \u00e8 un cortometraggio muto del 1925 diretto da Scott Pembroke e Joe Rock, prodotto da Joe Rock con Stan Laurel.\nIl cortometraggio fu distribuito il 30 aprile 1925."}
{"id": "2458994", "revid": "767487", "url": "https://it.wikipedia.org/wiki?curid=2458994", "title": "Jake Bornheimer", "text": ""}
{"id": "2458996", "revid": "92723", "url": "https://it.wikipedia.org/wiki?curid=2458996", "title": "Sede do BankBoston", "text": "La Sede do BankBoston \u00e8 un grattacielo, alto 145 metri per 35 piani, costruito nella citt\u00e0 di San Paolo, in Brasile; \u00e8 stato completato nel 2002.\nLa struttura \u00e8 un grande grattacielo per uffici situato a Brooklyn, vicino alla Marginal Pinheiros. Nel 2006 l'edificio fu venduto al Banco Itau, e la societ\u00e0 BankBoston \u00e8 fallita e ha cessato di esistere."}
{"id": "2458997", "revid": "838137", "url": "https://it.wikipedia.org/wiki?curid=2458997", "title": "Copa Colsanitas 2008 - Doppio", "text": "Il doppio del Copa Colsanitas 2008 \u00e8 stato un torneo di tennis facente parte del WTA Tour 2008.\nLourdes Dom\u00ednguez Lino e Paola Su\u00e1rez erano le detentrici del titolo, ma la Su\u00e1rez ritirata ufficialmente il 1\u00ba settembre 2007.\nSolo la Dom\u00ednguez Lino ha partecipato facendo coppia con Arantxa Parra Santonja, ma ha perso in semifinale contro Iveta Bene\u0161ov\u00e1 e Bethanie Mattek.\nIveta Bene\u0161ov\u00e1 e Bethanie Mattek hanno vinto in finale 6\u20133, 6\u20133, contro Jelena Kostani\u0107 To\u0161i\u0107 e Martina M\u00fcller."}
{"id": "2458999", "revid": "767487", "url": "https://it.wikipedia.org/wiki?curid=2458999", "title": "Navy Blue Days", "text": "Navy Blue Days \u00e8 un cortometraggio muto del 1925 diretto da Scott Pembroke e Joe Rock, prodotto da Joe Rock con Stan Laurel.\nIl cortometraggio fu pubblicato il 30 maggio 1925."}
{"id": "2459001", "revid": "124647645", "url": "https://it.wikipedia.org/wiki?curid=2459001", "title": "Bloomberg", "text": ""}
{"id": "2459007", "revid": "767487", "url": "https://it.wikipedia.org/wiki?curid=2459007", "title": "Elmore Morgenthaler", "text": ""}
{"id": "2459010", "revid": "287204", "url": "https://it.wikipedia.org/wiki?curid=2459010", "title": "Baltimore Bullets 1948-1949", "text": "La stagione 1948-49 dei Baltimore Bullets fu la 2\u00aa nella BAA per la franchigia.\nI Baltimore Bullets arrivarono terzi nella \"Eastern Division\" con un record di 29-31. Nei play-off persero nella semifinale di division con i New York Knicks (2-1)."}
{"id": "2459014", "revid": "1762651", "url": "https://it.wikipedia.org/wiki?curid=2459014", "title": "Cenotafio di Newton", "text": "Il cenotafio di Newton \u00e8 un celebre progetto dai connotati utopici redatto nel 1784 dall'architetto francese \u00c9tienne-Louis Boull\u00e9e dedicato a Isaac Newton.\nDescrizione.\nIl disegno, con il suo gigantismo e le sue forme geometriche elementari in cui confluiscono gli ideali dell'Illuminismo, rappresenta l'opera pi\u00f9 celebre dell'architetto francese ed \u00e8 un caposaldo della cosiddetta architettura rivoluzionaria. Il progetto risale al 1784; tuttavia, non fu realizzato a causa dell'inadeguatezza dei materiali e dei procedimenti di costruzione del tempo.\nIl progetto era costituito da un'immensa sfera cava alta oltre centocinquanta metri, adagiata su un terrazzamento che ha lo scopo di sostenere l'emisfero inferiore e assorbire le eventuali spinte della met\u00e0 superiore; all'esterno erano invece previsti tre alti basamenti su cui erano collocati altrettanti anelli concentrici di cipressi, come negli antichi mausolei romani.\nLo scopo del progetto era quello di generare nell'osservatore sensazioni tanto grandiose quanto inquietanti davanti a uno spazio che doveva riprodurre l'immensit\u00e0 dell'universo. La ciclopica cavit\u00e0 all'interno del cenotafio, occupata dal solo sarcofago commemorativo, avrebbe infatti offerto visioni cosmiche diverse a seconda del momento della giornata. Durante le ore diurne la sfera avrebbe in questo modo mimato la volta celeste con tutte le sue costellazioni, ottenute mediante il filtraggio della luce attraverso apposite aperture sulla calotta; di notte, invece, il complesso avrebbe fornito effetti diurni, ricavati con l'accensione di un enorme globo a forma di sfera armillare che, sospeso al centro della cavit\u00e0, avrebbe illuminato l'intera struttura. In questo modo, le spoglie di Isaac Newton sarebbero state riposte in una struttura in grado di ricreare un modello in miniatura dell'universo, le cui dinamiche vennero scoperte proprio dallo scienziato inglese con la legge di gravitazione universale."}
{"id": "2459016", "revid": "195739", "url": "https://it.wikipedia.org/wiki?curid=2459016", "title": "Dottrina del Mezzo", "text": ""}
{"id": "2459018", "revid": "666668", "url": "https://it.wikipedia.org/wiki?curid=2459018", "title": "Royale Association Athl\u00e9tique Louvi\u00e9roise", "text": "La Royale Association Athl\u00e9tique Louvi\u00e9roise, spesso abbreviata in RAAL e nota anche come La Louvi\u00e8re, era una societ\u00e0 calcistica con sede a La Louvi\u00e8re, in Belgio.\nFondata il 26 gennaio 1913, cessa di esistere il 29 maggio 2009 quando si fonde con il R.A.C.S. Couillet dando vita al Football Couillet La Louvi\u00e8re.\nStoria.\nIn Belgio.\nIl club venne fondato il 16 gennaio 1913 durante un incontro in \"Piazza Maugr\u00e9tout\", a La Louvi\u00e8re. Inizialmente venne chiamato A.A. Louvi\u00e9roise.\nDopo una stagione nella lega provinciale, il calcio si ferm\u00f2 a causa della Prima guerra mondiale. Il club non disput\u00f2 alcuna partita ufficiale fino al 1921 e non aveva nemmeno uno stadio.\nTra il 1921 e il 1937 il club gioc\u00f2 nelle leghe provinciali. Nel 1937 il nome venne cambiato in R.A.A. Louvi\u00e9roise ed il club sal\u00ec di categoria, nel \"Bevordering\" (in italiano \"promozione\"). L'anno seguente, un importante calciatore belga che disput\u00f2 il Mondiale 1930, August Hellemans si trasfer\u00ec nella Louvi\u00e9roise.\nLa Louvi\u00e9roise ebbe la sua prima esperienza in massima serie tra il 1977 e il 1979. Nel 1984 retrocesse nella \"Derde klasse\", la terza divisione del calcio belga e rimase in questa serie per 10 anni. Tra il 1994 e il 2000 il club gioc\u00f2 in Tweede klasse, la seconda divisione.\nNel 2006 il club venne coinvolto in uno dei pi\u00f9 grandi scandali del calcio belga, riguardante il gioco d'azzardo. La stampa belga afferm\u00f2 che diversi giocatori, componenti del consiglio di amministrazione e l'allenatore accettassero denaro da un uomo d'affari cinese, Ye Zheyun. Egli voleva influenzare i risultati delle partite per ottenere profitti nel gioco d'azzardo. Inizialmente la squadra neg\u00f2 le accuse ma il 21 febbraio 2006, l'allenatore Gilbert Bodart diede le dimissioni.\nIl suo assistente Fr\u00e9d\u00e9ric Tilmant lo sostitu\u00ec ma non riusc\u00ec ad evitare la retrocessione del club in seconda divisione.\nTuttavia, il 16 maggio 2006, al club venne negata la licenza per giocare in seconda divisione. Esso fece ricorso alla Federazione calcistica del Belgio che per\u00f2 conferm\u00f2 la sentenza del 16 maggio. In seguito il presidente Filippo Gaone si sollev\u00f2 dall'incarico. Nella stagione 2006-2007, dunque, la Louvi\u00e9roise dovette disputare la terza divisione che si concluse con il quattordicesimo posto.\nNella stagione 2007-2008 la Louvi\u00e9roise disput\u00f2 ancora la terza divisione, con risultati migliori, infatti stette per lungo tempo in vetta alla classifica ma non riusc\u00ec ad ottenere la promozione in Tweede klasse poich\u00e9 il KSK Ronse lo scavalc\u00f2.\nL'ultima stagione, la 2008-2009, fu disastrosa a causa di problemi finanziari. Il club si trov\u00f2 per quasi tutto il campionato in zona retrocessione. Verso la fine della stagione il club annunci\u00f2 che a fine stagione sarebbe stata richiesta la \"soppressione\" dal calcio. Solo una vittoria per 2 a 1 sul Royal Boussu Dour Borinage salv\u00f2 la squadra dalla retrocessione.\nIl 29 maggio 2009, la Louvi\u00e9roise si fuse con il R.A.C.S. Couillet formando il Football Couillet La Louvi\u00e8re.\nIn Europa.\nIl La Louvi\u00e9re ha partecipato ad una sola competizione europea: la Coppa UEFA 2003-2004. In questa occasione \u00e8 uscito al turno preliminare con i risultati di 1-1 (andata) e 0-1 (ritorno) in favore dell'avversario, il Benfica.\nCalciatori celebri.\nDue calciatori hanno giocato in Nazionale belga mentre erano tesserati con il La Louvi\u00e9re: Silvio Proto e Guy Dardenne."}
{"id": "2459022", "revid": "298171", "url": "https://it.wikipedia.org/wiki?curid=2459022", "title": "Elka synthex", "text": ""}
{"id": "2459024", "revid": "767487", "url": "https://it.wikipedia.org/wiki?curid=2459024", "title": "Sid Tanenbaum", "text": ""}
{"id": "2459026", "revid": "767487", "url": "https://it.wikipedia.org/wiki?curid=2459026", "title": "Howie Rader", "text": ""}
{"id": "2459028", "revid": "31886", "url": "https://it.wikipedia.org/wiki?curid=2459028", "title": "Empire (periodico)", "text": "Empire \u00e8 un periodico mensile britannico dedicato al mondo del cinema e pubblicato da Bauer Media Group.\nStoria.\nIl primo numero, diretto da Barry McIlheney, fu pubblicato nel luglio 1989 da EMAP, che ne fu la casa editrice fino al 2008.\n\"Empire\" organizza annualmente gli Empire Awards, fino al 2008 sponsorizzata dalla Sony Ericsson e dal 2009 dalla Jameson.\nNel 2008 la rivista pubblic\u00f2 la lista dei 500 migliori film della storia, frutto di un sondaggio fatto a ben 10000 lettori, a 100 esperti hollywoodiani e a 50 critici cinematografici mondiali supervisionato da registi cult come Quentin Tarantino e Mike Leigh. \nEmpire arriv\u00f2 per la prima volta in Italia, sotto licenza Bauer Media, nell'anno 2011, per poi cessare le pubblicazioni appena due anni dopo. Nel luglio 2017 la rivista ha cominciato ad essere pubblicata nuovamente anche in Italia, sempre sotto licenza Bauer, col titolo di Empire Italia. Nel mese di ottobre 2018, anche questa seconda edizione italiana della rivista ha cessato le pubblicazioni. Il 22 novembre 2019 la Bauer, insieme alla casa editrice Lunasia presieduta dal direttore Luca Carta, si \u00e8 mossa per lanciare Empire Italia.\nDirettori.\n\"Empire\" ha avuto otto editori:"}
{"id": "2459031", "revid": "701660", "url": "https://it.wikipedia.org/wiki?curid=2459031", "title": "Muscolo estensore lungo dell'alluce", "text": "Nell'anatomia umana il muscolo estensore lungo dell'alluce \u00e8 un muscolo della gamba anteriore.\nAnatomia.\nSi ritrova fra il muscolo tibiale anteriore e il muscolo estensore lungo delle dita. Ha sezione triangolare con base posteriore. Origina dal terzo medio della faccia mediale della fibula e dalla membrana interossea (con la base del \"triangolo\"); decorre verso il basso passando sotto i retinacoli dei muscoli estensori, e si inserisce sulla superficie dorsale della base della falange distale dell'alluce. Viene azionato dal Nervo peroneo profondo.\nAzione.\nFlette dorsalmente (estende) l'alluce e partecipa alla flessione dorsale del piede flettendo la parte mediale (movimento di supinazione)."}
{"id": "2459035", "revid": "2004071", "url": "https://it.wikipedia.org/wiki?curid=2459035", "title": "Zisi", "text": "Zisi era figlio di Kong Li o Kong Boyu , nacque con il nome di Kong Ji , Zisi era il suo cognome sociale.\nSarebbe nato poco prima della morte di suo nonno e di suo padre e avrebbe studiato con Zengzi , discepolo di Confucio. Avrebbe anche servito il Duca Mu di Lu. Zisi era il maestro di Mencio e scrisse la Dottrina del Mezzo (attribuzione di Sima Qian. \u00c8 chiamato onorificamente , ovvero \"Maestro Zi Si\".\nMentre suo nonno (Confucio) inizi\u00f2 a distinguere tra vera e supposta conoscenza, Zisi si interrog\u00f2 attraverso la meditazione sulla relativit\u00e0 della conoscenza umana dell'universo. Egli tent\u00f2 di analizzare il maggior numero di azioni possibili e credeva che le persone sagge, che sono consce dei loro doveri morali e intellettuali, possono copiare la realt\u00e0 dell'universo dentro loro stessi."}
{"id": "2459039", "revid": "1504506", "url": "https://it.wikipedia.org/wiki?curid=2459039", "title": "Agiostrati", "text": "Agiostrati (, \"Agios Efstratios\", nota nel dialetto locale come \u0386\u03b7 \u03a3\u03c4\u03c1\u03ac\u03c4\u03b7\u03c2, \"Ai Stratis\") \u00e8 un'isola della Grecia del Mar Egeo situata a circa 30\u00a0km a sud-ovest da Lemno e 80\u00a0km a nordovest da Lesbo. Dal punto di vista amministrativo \u00e8 un comune nella periferia dell'Egeo Settentrionale (unit\u00e0 periferica di Lemno) con 371 abitanti al censimento 2001.\nL'isola \u00e8 collegata con Lemno, Agios Konstantinos, Kymi e Kavala. In passato \u00e8 stata luogo di confino per prigionieri politici in due stagioni: prima negli anni trenta, poi durante la dittatura dei colonnelli.\nGeografia fisica.\nSi trova a 30\u00a0km (18 miglia marine) a sudovest di Lemno e 80 (42 miglia marine) a nordovest di Lesbo. Ha una forma grosso modo triangolare con larghezza massima di 6\u00a0km, lunghezza massima di 11\u00a0km ed una superficie di circa 43,3\u00a0km\u00b2. L'origine geologica dell'isola \u00e8 vulcanica. Il punto pi\u00f9 alto dell'isola \u00e8 Simadi (\u03a3\u03b7\u03bc\u03ac\u03b4\u03b9) 298 m s.l.m.\nNome.\nL'isola deve il suo nome a Sant'Eustrazio, che vi risiedette come esule, essendosi opposto alle politiche iconoclaste dell'imperatore Leone l'armeno. Gli abitanti mostrano ancor oggi quella che si suppone essere la sua tomba.\nStoria.\nLa presenza di vestigia di insediamenti da diverse epoche in punti differenti dell'isola, fa dedurre che l'isola sia stata abitata dal terzo millennio prima di Cristo fino all'epoca bizantina.\nA causa degli attacchi dei pirati durati tutto il XIV secolo, si ritiene che l'isola sia stata abbandonata durante il XV secolo. Il cartografo ottomano Piri Re\u00ecs la descrive nel 1520 come disabitata. L'isola sarebbe tornata ad essere abitata a met\u00e0 del XVI secolo nella baia del porto odierno.\nIl 19 febbraio 1968 un terremoto del grado 7,2 della scala Richter con epicentro a sud dell'isola distrusse quasi integralmente il porto e l'insediamento principale. La basilica di Agios Vasilios (\u0386\u03b3\u03b9\u03bf\u03c2 \u0392\u03b1\u03c3\u03af\u03bb\u03b5\u03b9\u03bf\u03c2), costruita nel 1727, fu uno dei pochi edifici che resistette al sisma. La dittatura dei colonnelli, al potere all'epoca, ricostru\u00ec il villaggio con prefabbricati disposti come un accampamento militare. Questo nuovo insediamento, oltre ad essere privo delle caratteristiche e delle attrattive dell'edilizia tradizionale, aveva problemi di umidit\u00e0 e di scarso isolamento termico.\nMolti prigionieri politici furono confinati tra il 1928 ed il 1963 sull'isola. Dal 1936 al 1948 la popolazione dei prigionieri politici ammontava a 300 unit\u00e0. Si calcola che nel tempo siano passati circa 6000 prigionieri che dovevano organizzarsi la vita autonomamente in tende o capanne autocostruite. La malnutrizione e le malattie furono causa di parecchie morti. Tra i prigionieri ci furono il poeta e scrittore Yiannis Ritsos, Tassos Livaditis, Kostas Varnalis e Nikos Karouzos, il compositore Mik\u012bs Theod\u014drak\u012bs e l'attore Manos Katrakis.\nIl politico e partigiano Evripidis Bakirtris fu confinato due volte ad Agiostrati.\nCuriosit\u00e0.\n\u2022 Una delle \"mappe\" del videogioco Arma III della Bohemia Interactive \u00e8 ambientato ad Agiostrati, chiamata Stratis nel gioco facente parte della repubblica di Altis."}
{"id": "2459042", "revid": "767487", "url": "https://it.wikipedia.org/wiki?curid=2459042", "title": "Ray Ramsey", "text": ""}
{"id": "2459045", "revid": "131358", "url": "https://it.wikipedia.org/wiki?curid=2459045", "title": "R.A.A. Louvi\u00e9roise", "text": ""}
{"id": "2459049", "revid": "92723", "url": "https://it.wikipedia.org/wiki?curid=2459049", "title": "Agios efstratios", "text": ""}
{"id": "2459050", "revid": "1873017", "url": "https://it.wikipedia.org/wiki?curid=2459050", "title": "Tsuki", "text": "In giapponese col termine \"Tsuki\" viene indicata la tecnica di pugno. \nKendo.\nNel Kendo la parola Tsuki corrisponde ad una delle cinque aree su cui attaccare. Esso \u00e8 una spinta dalla punta della \"shinai\" alla gola, intesa a tagliare l'arteria carotide.\nNel combattimento con la spada, l'avversario morirebbe dissanguato. Diversamente dalle altre arti marziali che usano questo termine, nel \"kendo \" lo \"tsuki \"\u00e8 un termine comprensivo per il movimento e l'obiettivo.\nKarate.\nNel karate e nelle sue varianti, il vocabolo \"tsuki\" \u00e8 usato come una parte di una parola composta, generalmente usata per descrivere varie tecniche di pugno, (ad esempio: Gyaku zuki, Oi zuki..ect) e, virtualmente, non serve mai a descrivere una tecnica unica (da notare che in una parola composta, dove tsuki non viene prima, la sua pronuncia e grafia cambi leggermente a causa del rendaku; quindi diventa \"zuki \").\nQualche esempio d'uso di alcune tecniche basilari include:\nKumite.\nIl combattimento nel Karate \u00e8 chiamato kumite (\u7d44\u624b:\u304f\u307f\u3066). Si traduce letteralmente come: \"incontro di mani.\" Il Kumite viene praticato sia come sport che come allenamento all'auto-difesa, dove le tecniche di pugno vengono sviluppate ed eseguite insieme ad altre tecniche. \nIl livello di contatto fisico nel combattimento varia notevolmente. Al Full contact karate sono stare apportate molte modifiche. Il Knockdown karate (come il Kyokushin) utilizza tecniche a contatto pieno per mandare a terra l'avversario. Nelle varianti del Kickboxing (per esempio K-1), si preferisce la vittoria per k.o. Sparring in armour (bogu kumite) permette di portare a piena potenza le tecniche con qualche protezione. \nNella pratica dell\"'aiki-j\u014d\" e di alcuni stili dell'aikid\u014d (in particolare nello Stile Iwama di Morihiro Sait\u014d), lo tsuki \u00e8 usato letteralmente come parte del nome di numerose tecniche di spinta con il bastone corto (\"j\u014d\").\nNel karate e nelle sue varianti, il gyaku-zuki \u00e8 il termine utilizzato per indicare il pugno opposto. Un tradizionale pugno contrario straight punch eseguito da una posizione frontale, con la mano che colpisce dal lato opposto alla gamba avanzata. In alternativa il gyaku-zuki pu\u00f2 essere utilizzato come termine per qualsiasi pugno scagliato con la mano dello stesso lato della gamba posteriore. \nChoku zuki.\nNel karate e nelle sue versioni, \u00e8 il termine usato per indicare un \"pugno diritto.\" La camera, o posizione preparatoria, di choku-zuki \u00e8 con la mano impressionante ritirata all'anca o sulle costole, in un pugno, col palmo che affronta su. Il pugno viaggia direttamente in un percorso lineare verso l'obiettivo, col gomito dietro al pugno tracciando il percorso del pugno. La mano rimane tocca col palmo su fino a che gli ultimi due pollici del pugno, quando ruota affrontare in gi\u00f9. Idealmente, l'inizio della rotazione del pugno coincide col contatto iniziale con l'obiettivo. Il gomito rimane sul fondo del braccio. Permettendolo per ruotare al lato o diretto verso l'alto lo mette in mostra a danno da entrambi hyperextension inflitto da s\u00e9, o da un blocco rigido dall'oppositore. Il contatto \u00e8 fatto con nocche dell'anteriore-pugno. Un pugno diritto eseguito da una posizione anteriore (zenkutsu-dachi) viene chiamato gyaku-zuki (pugno inverso), se la gamba avanzata e pugno sono su lati opposti, od oi-zuki (pugno di affondo) se la gamba e pugno sono sullo stesso lato."}
{"id": "2459053", "revid": "701660", "url": "https://it.wikipedia.org/wiki?curid=2459053", "title": "Muscolo peroneo terzo", "text": "Nell'anatomia umana il muscolo peroneo (o peroniero) terzo (o anteriore) \u00e8 un muscolo anteriore della gamba. \u00c8 il pi\u00f9 laterale dei muscoli anteriori, occupa la met\u00e0 inferiore della gamba, unendo la stessa al quinto osso metatarsale. Origina dalla faccia mediale della fibula (met\u00e0 inferiore) e dalla membrana interossea, discende in basso proseguendo in un lungo tendine che passa profondamente ai retinacoli superiore ed inferiore dei muscoli estensori, per poi inserirsi alla base del quinto osso metatarsale (faccia dorsale). Flette dorsalmente il piede e ne solleva il margine laterale (eversione); esegue anche un'abduzione."}
{"id": "2459059", "revid": "1318658", "url": "https://it.wikipedia.org/wiki?curid=2459059", "title": "Chiesa di San Vincenzo de' Paoli", "text": "La chiesa di San Vincenzo de' Paoli (in francese \"\u00e9glise Saint-Vincent-de-Paul\") \u00e8 un luogo di culto cattolico del X \"arrondissement\" di Parigi, dal 30 novembre 1944 monumento storico di Francia.\nStoria.\nFu progettata da Jean-Baptiste Lep\u00e8re nel 1824, collaboratore di Jacques Gondouin nella realizzazione della Colonna d'Austerlitz in Place Vend\u00f4me.\nI lavori cominciarono soltanto dopo il 1830, quando il progetto fu oggetto di una profonda revisione da parte di Jakob Ignaz Hittorff, genero dello stesso Lep\u00e8re, che rese Saint-Vincent-de-Paul la pi\u00f9 grande chiesa basilicale del tempo. La chiesa venne consacrata il 25 ottobre 1844.\nNel 1846 Hittorff cominci\u00f2 a decorare il portico con grandi pannelli smaltati dipinti, ma questi vennero rimossi pochi anni dopo a causa della presenza di alcune nudit\u00e0 che avevano suscitato scandalo nel clero. Durante la Comune di Parigi, la chiesa fu in parte danneggiata e presto restaurata.\nNel 2010, i sette tondi di Hittorff sono stati collocati sotto il protiro nei loro posti originari.\nDescrizione.\nArchitettura.\nAll'esterno, l'edificio \u00e8 preceduto da una facciata neoclassica schermata da un pronao composto da sei colonne ioniche che sorreggono il frontone scolpito raffigurante \"Apoteosi di San Vincenzo de' Paoli\", opera di Charles-Fran\u00e7ois Leb\u0153uf; ai due lati del portico si innalzano le due torri campanarie che incorniciano la balaustra centrale che presenta quattro statue di santi.\nL'interno \u00e8 suddiviso in tre navate con matroneo da due ordini di colonne (ioniche in quello inferiore, corinzie in quello superiore) che sostengono le capriate di legno che coprono la navata centrale. L'aspetto interno tiene fede al progetto originario di Hittorff, secondo il quale l'architettura doveva essere ricca di colore: le colonne sono color albicocca, il registro posto fra l'architrave delle navate laterali e il matroneo \u00e8 affrescato con due teorie di Santi e le capriate sono rosse e blu, dorate ad imitazione di quelle presenti nel Duomo di Monreale. Inoltre, nel catino absidale vi \u00e8 un mosaico raffigurante \"Cristo in trono fra due angeli\". Il risultato \u00e8 uno spazio pi\u00f9 affine all'architettura paleocristiana che a quella neoclassica.\nOrgani a canne.\nSull'ampia cantoria in controfacciata, che \u00e8 il proseguimento dei due matronei sulla parete d'ingresso, si trova il grande organo a canne costruito nel 1852 da Aristide Cavaill\u00e9-Coll ed elettrificato nel 1970 da Danion-Gonzalez, famoso per esser stato l'organo di cui fu titolare L\u00e9on Bo\u00ebllmann. Lo strumento ha 66 registri e la sua consolle dispone di quattro manuali e pedale.\nNei pressi del coro si trova un secondo organo, costruito nel 1858 da Aristide Cavaill\u00e9-Coll. Lo strumento, a trasmissione meccanica originale, ha due tastiere di pedaliera, e 22 registri."}
{"id": "2459063", "revid": "155613", "url": "https://it.wikipedia.org/wiki?curid=2459063", "title": "\u00c9glise Saint-Vincent-de-Paul", "text": ""}
{"id": "2459066", "revid": "339392", "url": "https://it.wikipedia.org/wiki?curid=2459066", "title": "Nazionale di calcio a 5 dei Paesi Bassi Under-21", "text": ""}
{"id": "2459072", "revid": "131358", "url": "https://it.wikipedia.org/wiki?curid=2459072", "title": "S.V. Zulte Waregem", "text": ""}
{"id": "2459073", "revid": "767487", "url": "https://it.wikipedia.org/wiki?curid=2459073", "title": "Neoconfucianesimo", "text": "Il neoconfucianesimo (, /, ) \u00e8 una forma di confucianesimo che si svilupp\u00f2 principalmente durante la dinastia Song, ma che pu\u00f2 essere fatta risalire fino ad Han Yu e Li Ao (772-841) nella dinastia Tang. Form\u00f2 le basi della ortodossia confuciana nella dinastia Qing. Il neoconfucianesimo era una filosofia che cerc\u00f2 di unire certi elementi base del pensiero confuciano, taoista e buddista. Il pi\u00f9 importante dei pensatori del neoconfucianesimo fu Zhu Xi (1130-1200).\nOrigini.\nI confuciani della dinastia Song (960-1279) studiarono i classici del loro credo, ma avevano familiarit\u00e0 con i maestri buddisti e i taoisti. Il pensiero buddista offr\u00ec loro molti spunti, che considerarono degni di ammirazione, tra cui l'idea della natura dell'anima e la relazione dell'individuo con il cosmo, cosa che non era ancora stata pienamente esplorata dal confucianesimo. I confuciani della dinastia Song presero largamente dal pensiero buddista, oltre che dalle proprie tradizioni, per dare vita a quello che chiamiamo \"neoconfucianesimo\". Al neoconfucianesimo s'oppose Wang Anshi.\nUno dei pi\u00f9 importanti esponenti del neoconfucianesimo fu Zhu Xi (1130\u20131200). Egli fu un fecondo scrittore, sostenitore e difensore del credo confuciano dell'armonia sociale e della prospera condotta personale. Uno dei suoi pi\u00f9 famosi libri fu \"Rituali di famiglia\", dove forniva consigli dettagliati su come condurre matrimoni, funerali, cerimonie familiari e venerazione degli avi. Il pensiero buddista lo attrasse ben presto ed inizi\u00f2 quindi ad argomentare nello stile confuciano, a favore dell'osservanza buddista dagli elevati principi morali. Egli credeva che fosse importante per gli affari pratici che ognuno coltivasse sia interessi accademici che filosofici, sebbene i suoi scritti fossero concentrati soprattutto sulla teoria (come opposto della pratica). Si pensa che abbia scritto molti saggi, nel tentativo di spiegare come le sue idee non fossero buddiste o taoiste, e vi incluse alcune animate critiche di entrambe.\nC'erano molte visioni concorrenti all'interno della comunit\u00e0 neoconfuciana, ma nell'insieme emerse un sistema che ricordava sia il pensiero buddista che quello taoista del tempo e alcune delle idee espresse nell'I Ching (\"Libro dei mutamenti\"), come anche altre teorie dello yin e yang associate con il simbolo (Taijitu) del Taiji. Un tema noto del neoconfucianesimo \u00e8 l'immagine di Confucio, Buddha e Lao Tzu, tutti nell'atto di bere dalla stessa botte di aceto, quadro associato allo slogan \"I tre maestri sono uno!\".\nNonostante il neoconfucianesimo includa idee buddiste e taoiste, molti neoconfuciani si oppongono fortemente alle due dottrine, anzi, le rifiutano: uno dei pi\u00f9 famosi saggi di Han Yu scredita il culto delle reliquie buddiste. Non di meno, gli scritti neoconfuciani adattarono i pensieri e credenze buddisti agli interessi confuciani. In Cina il neoconfucianesimo fu una dottrina ufficialmente riconosciuta a partire dal suo sviluppo durante la dinastia Song fino all'inizio del XX secolo, e i territori sotto influenza della Cina dell'epoca Song (Vietnam, Corea e Giappone) sono stati profondamente influenzati dal neoconfucianesimo per pi\u00f9 di mezzo millennio."}
{"id": "2459074", "revid": "131358", "url": "https://it.wikipedia.org/wiki?curid=2459074", "title": "K.S.V. Waregem", "text": ""}
{"id": "2459075", "revid": "131358", "url": "https://it.wikipedia.org/wiki?curid=2459075", "title": "A.F.C. Tubize", "text": ""}
{"id": "2459077", "revid": "131358", "url": "https://it.wikipedia.org/wiki?curid=2459077", "title": "K. Sint-Truidense V.V.", "text": ""}
{"id": "2459078", "revid": "131358", "url": "https://it.wikipedia.org/wiki?curid=2459078", "title": "K.S.V. Roeselare", "text": ""}
{"id": "2459079", "revid": "131358", "url": "https://it.wikipedia.org/wiki?curid=2459079", "title": "K.S.C. Lokeren Oost-Vlaanderen", "text": ""}
{"id": "2459080", "revid": "110157", "url": "https://it.wikipedia.org/wiki?curid=2459080", "title": "Bradenton", "text": "Bradenton \u00e8 una citt\u00e0 degli Stati Uniti d'America, nella contea di Manatee, nello Stato della Florida."}
{"id": "2459081", "revid": "131358", "url": "https://it.wikipedia.org/wiki?curid=2459081", "title": "K. Lierse S.K.", "text": ""}
{"id": "2459082", "revid": "287204", "url": "https://it.wikipedia.org/wiki?curid=2459082", "title": "Maserati 300S", "text": "La 300S \u00e8 una autovettura da competizione costruita dalla Maserati dal 1955 al 1958. \u00c8 stata prodotta in 26 esemplari ed ha partecipato al campionato mondiale sportprototipi organizzato dalla FIA.\nIl contesto.\nIl motore in linea a sei cilindri aveva una cilindrata di 2992,5 cm\u00b3 ed erogava una potenza di 245 bhp a 6200 giri al minuto. L'alesaggio dei cilindri era di 84 mm mentre la corsa era di 90mm. Aveva un doppio albero a camme in testa. Fu un propulsore a corsa lunga di nuova progettazione, sviluppato da Vittorio Bellentani. Erano installati tre carburatori tipo Weber 42 DCO3, pi\u00f9 tardi 45 DCOE. Motore anteriore, trazione posteriore (schema transaxle).\nIl telaio veniva prodotto dalla Gilco Telai sotto la consulenza di Gilberto Colombo e per esso fu usata una struttura a traliccio al posto di quella tubolare installata sulla Maserati 250F. La carrozzeria era in alluminio e fu realizzata da Medardo Fantuzzi. Il freno era a tamburo con comando idraulico sulle quattro ruote. Le sospensioni anteriori erano a molle elicoidali con ammortizzatori idraulici Houdaille e barra stabilizzatrice. Quelle posteriori a ponte De Dion, a balestra trasversale, ammortizzatori idraulici Houdaille e barra stabilizzatrice. La trasmissione era a quattro rapporti pi\u00f9 la retromarcia. Dal 1957 fu installata la quinta marcia. Aveva due porte ed era cabriolet.\nLa \u201c300S\u201d vinse alla 1000 km del N\u00fcrburgring nel 1956 e divenne seconda nella classifica generale. Sul fronte della progettazione, Giulio Alfieri fece un tentativo di montare l'alimentazione ad iniezione. Al termine della stagione fu seconda dopo una Maserati 450S ed una Maserati 350S. Il modello vinse nel 1956 anche a Buenos Aires, al Gran Premio del Venezuela, all'Australian Tourist Trophy e al Nassau Trophy. Nel 1957 vinse ai Gran Premi di Cuba, San Paolo, Lisbona e Palm Springs, negli Stati Uniti. Dopo la tragedia di Guidizzolo (1957) che pose fine alle corse di velocit\u00e0 su strada in Italia, le ultime 300S furono vendute negli USA. La velocit\u00e0 massima era di 290 km/h.\nUna \u201c300S\u201d con il nuovo motore V12 divenne la terza Maserati 350S.\nMark Knopfler dei Dire Straits possiede da tempo una \u201c300S\u201d che ha regolarmente usato nelle competizioni di auto storiche."}
{"id": "2459083", "revid": "131358", "url": "https://it.wikipedia.org/wiki?curid=2459083", "title": "K.V. Kortrijk", "text": ""}
{"id": "2459085", "revid": "767487", "url": "https://it.wikipedia.org/wiki?curid=2459085", "title": "Officina Tipografica (costellazione)", "text": "L'Officina Tipografica (Officina Typographica in latino) era una costellazione introdotta dall'astronomo tedesco Johann Elert Bode nel suo atlante celeste \"Uranographia\" del 1801 per commemorare il 350\u00ba anniversario dell'invenzione della stampa a caratteri mobili da parte di Johann Gutenberg. Era situata in quella che oggi \u00e8 la parte settentrionale della Poppa."}
{"id": "2459086", "revid": "131358", "url": "https://it.wikipedia.org/wiki?curid=2459086", "title": "K.F.C. Germinal Beerschot", "text": ""}
{"id": "2459091", "revid": "131358", "url": "https://it.wikipedia.org/wiki?curid=2459091", "title": "F.C.V. Dender E.H.", "text": ""}
{"id": "2459092", "revid": "228587", "url": "https://it.wikipedia.org/wiki?curid=2459092", "title": "Thriller psicologico", "text": "Il thriller psicologico \u00e8 uno specifico sottogenere del pi\u00f9 ampio genere thriller. Questo genere spesso ingloba elementi provenienti dai gialli oltre ai tipici tratti del genere thriller.\nIn genere, i thriller si focalizzano sulla trama piuttosto che sui personaggi, e quindi enfatizza le azioni intense e fisiche sulla psiche dei personaggi. I thriller psicologici tendono a invertire questa formula, enfatizzando i personaggi tanto quanto la trama, se non anche di pi\u00f9.\nLa suspense creata dai thriller psicologici spesso deriva dal tentativo di due o pi\u00f9 personaggi di attaccare la mente dell'altro, oppure giocando giochi ingannevoli con gli altri o solo cercando di demolire lo stato mentale dell'altro.\nA volte la suspense deriva dall'interno di un personaggio unico che deve risolvere dei conflitti con la sua stessa mente. Di solito, questo conflitto \u00e8 uno sforzo per capire qualcosa che gli \u00e8 capitato. Questi conflitti sono resi pi\u00f9 vividi con espressioni fisiche del conflitto nel senso di manifestazioni fisiche.\nTemi.\nMolti thriller psicologici sono stati creati negli anni passati, tutti in vari media (film, letteratura, radio, etc.). Nonostante queste forme di rappresentazione molto diverse, dei caratteri generali sono apparsi attraverso i racconti. Alcuni di questi temi includono:\nSpunti filosofici.\nCon la sua intensa focalizzazione su questioni filosofiche come i processi mentali, il comportamento, e le interazioni umane, i \"thriller psicologici\" spesso toccano diverse questioni filosofiche. Queste idee teoretiche e concettuali in genere si focalizzano sul ruolo umano nell'universo.\nMetafisica.\nMetafisica - L'area filosofica pi\u00f9 dominante nei thriller psicologici, dato che cerca di spiegare il mondo e definire la realt\u00e0, un compito che i thriller psicologici cercano di fare da soli. Ci sono specifiche aree in questa categoria sulle quali si focalizzano questi thriller:\nEtica.\nEtica - L'investigazione di cosa \u00e8 giusto e cosa \u00e8 sbagliato. I personaggi nei thriller psicologici spesso si sforzano con questa determinazione. Essi spesso affrontano il dilemma quando giusto e sbagliato sembrano la stessa cosa, e i confini tra i due sono sfocati in una irriconoscibile zona grigia.\nAltre questioni filosofiche.\nModello di K\u00fcbler Ross - Il processo col quale le persone hanno a che fare con sofferenze e tragedie. I thriller psicologici spesso contengono questo concetto, con i personaggi che esplorano la negazione, la rabbia, il patteggiamento, la depressione, e l'accettazione. I personaggi non possono sopportare la morte di un altro personaggio o non possono accettare la loro stessa morte."}
{"id": "2459094", "revid": "131358", "url": "https://it.wikipedia.org/wiki?curid=2459094", "title": "R. Charleroi S.C.", "text": ""}
{"id": "2459096", "revid": "126257", "url": "https://it.wikipedia.org/wiki?curid=2459096", "title": "Maserati 300 s", "text": ""}
{"id": "2459097", "revid": "1272592", "url": "https://it.wikipedia.org/wiki?curid=2459097", "title": "Diolo", "text": ""}
{"id": "2459098", "revid": "1652635", "url": "https://it.wikipedia.org/wiki?curid=2459098", "title": "Tanbur", "text": "Il tanbur (farsi \u062a\u0646\u0628\u0648\u0631, \"tanb\u016br\") \u00e8 uno strumento a corde di origini orientali, il cui termine pu\u00f2 fare riferimento a diversi tipi di liuti a manico lungo, legati a diverse tradizioni musicali popolari dell'Asia Centrale. Strumenti identici o simili sono conosciuti anche con altri termini.\nOrigini.\nUno studio ha individuato il termine tanbur come proveniente da Pandur, parola sumera per indicare un liuto a collo lungo. I liuti sono stati presenti in Mesopotamia sin dal terzo millennio a.C.\nIl tanbur era gi\u00e0 in uso nel periodo sassanide (V-VI secolo d.C.). Nel X secolo d.C. Al-Farabi descriveva un tanbur diffuso a sud e a ovest di Baghdad, e un tanbur trovato nella regione del Khorasan, in Persia. Questa distinzione pu\u00f2 essere la fonte della differenziazione tra gli strumenti arabi moderni, derivati dal tanbur di Baghdad, e quelli che si trovano nel Nord dell'Iraq, Siria, Iran, Sindh e la Turchia, derivati dal tanbur del Khorasan.\nPi\u00f9 tardi il tanbur curdo fu associato con la musica degli Ahl-e Haqq, un movimento religioso curdo, principalmente simile ad un ordine sufi. \u00c8 attualmente l'unico strumento musicale usato nei rituali degli Ahl-e Haqq, e i professionisti del tanbur lo venerano come un oggetto sacro.\nIl tanbur misura in genere 80\u00a0cm di altezza e 16\u00a0cm di larghezza. La cassa di risonanza \u00e8 a forma di pera e intagliata da un pezzo unico o costituita dall'assemblaggio di pezzi di legno di gelso. Il manico \u00e8 in legno di noce e ha quattordici tasti, distribuiti in una scala semi-cromatica temperata, ha due corde in acciaio accordate ad intervalli di quinta, quarta, o di seconda. La corda superiore pu\u00f2 a volte essere raddoppiata."}
{"id": "2459099", "revid": "599013", "url": "https://it.wikipedia.org/wiki?curid=2459099", "title": "Suore adoratrici del Santissimo Sacramento", "text": "Le suore adoratrici del Santissimo Sacramento sono un istituto religioso femminile di diritto pontificio.\nStoria.\nLa congregazione trae origine da quella fondata a Bergamo nel 1882 da Francesco Spinelli (1853-1913) con l'aiuto di Geltrude Comensoli (1847-1903). Rimasto coinvolto nel 1889 in un fallimento e vistosi sequestrare tutti i beni, Spinelli si rifugi\u00f2 con alcune suore a lui fedeli in una casa di Rivolta d'Adda intestata a suo fratello e nel 1892 la congregazione si ritrov\u00f2 cos\u00ec divisa in due rami: quello di Bergamo diretto dalla Comensoli e quello di Rivolta guidato da Spinelli. Il ramo di Rivolta venne approvato come congregazione autonoma dal vescovo di Cremona nel 1897.\nL'istituto ricevette il pontificio decreto di lode l'11 dicembre 1926 e venne approvato definitivamente dalla Santa Sede il 27 febbraio 1932.\nIl fondatore \u00e8 stato beatificato da Giovanni Paolo II nel 1992, e santificato da Papa Francesco nel 2018.\nAttivit\u00e0 e diffusione.\nLe adoratrici si dedicano all'istruzione, alle opere parrocchiali e ad altre attivit\u00e0 a favore di carcerati, tossicodipendenti, malati terminali e vittime della prostituzione.\nOltre che in Italia, sono presenti in Africa (Camerun, Repubblica Democratica del Congo, Senegal) e America del Sud (Argentina, Colombia): la sede generalizia \u00e8 a Rivolta d'Adda.\nAl 31 dicembre 2005 l'istituto contava 436 religiose in 59 case."}
{"id": "2459103", "revid": "767487", "url": "https://it.wikipedia.org/wiki?curid=2459103", "title": "Quercia di Carlo", "text": "La Quercia di Carlo (Robur Carolinum in latino) era una costellazione introdotta da Edmond Halley nel 1678 come gesto patriottico nei confronti del proprio re, Carlo II d'Inghilterra. Rappresenta la quercia nella quale si nascose re Carlo dopo la sua sconfitta da parte delle armate repubblicane di Oliver Cromwell nella battaglia di Worcester.\nHalley si rec\u00f2 sull'isola di Sant'Elena, nell'Atlantico meridionale, nel 1676 per osservare le stelle australi. Present\u00f2 i risultati delle sue osservazioni alla Royal Society di Londra al suo ritorno, nel 1678, e l'anno seguente pubblic\u00f2 un catalogo di stelle del cielo australe, il \"Catalogus Stellarum Australium\", accompagnato da una carta celeste. Halley descrisse la sua nuova costellazione come una \u00abperpetua memoria\u00bb del re, ma si \u00e8 rivelata meno duratura di quanto avesse sperato. La Quercia di Carlo venne \u00absmantellata\u00bb dall'astronomo francese Nicolas Louis de Lacaille, che classific\u00f2 le stelle meridionali circa 75 anni dopo Halley, ma non venne subito dimenticata: lo stesso Johann Elert Bode la rappresent\u00f2 nel suo atlante del 1801 col nome di \"Robur Caroli II\".\nEra situata tra la Carena e la Croce del Sud."}
{"id": "2459104", "revid": "131358", "url": "https://it.wikipedia.org/wiki?curid=2459104", "title": "F.C. Molenbeek Brussels Strombeek", "text": ""}
{"id": "2459110", "revid": "767487", "url": "https://it.wikipedia.org/wiki?curid=2459110", "title": "Scettro di Brandeburgo", "text": "Lo Scettro di Brandeburgo (Sceptrum Brandenburgicum in latino) era una costellazione introdotta nel 1688 dall'astronomo tedesco Gottfried Kirch per onorare la provincia prussiana del Brandeburgo, dove viveva.\nLo Scettro di Brandeburgo era situato presso i piedi di Orione, in una grande ansa del fiume Eridano. Apparve per la prima volta su una carta pubblicata dallo stesso Kirch sulla rivista scientifica \"Acta Eruditorum\" nel 1688, ma rimase ignorato per quasi un secolo, fino a quando Johann Elert Bode, un altro tedesco, la reinser\u00ec di nuovo nel 1782 sul suo atlante celeste \"Vorstellung der Gestirne\". In quest'atlante Bode lo chiam\u00f2 \"Der Brandenburgische Scepter\", ma nella sua \"Uranographia\" del 1801 utilizz\u00f2 il nome originale latino di Kirch, \"Sceptrum Brandenburgicum\". Le sue stelle fanno attualmente parte di Eridano.\nMalgrado non sia pi\u00f9 riconosciuto dagli astronomi da molto tempo, la sua stella pi\u00f9 brillante, nota adesso come , viene spesso ancora oggi indicata come \"Sceptrum\"."}
{"id": "2459127", "revid": "253269", "url": "https://it.wikipedia.org/wiki?curid=2459127", "title": "Cameron Mitchell (attore)", "text": "\u00c8 stato diretto da registi quali John Ford, Orson Welles, Raoul Walsh, Charles Vidor: tra gli anni sessanta e settanta sono molte le sue interpretazioni in film italiani, soprattutto per la regia di Mario Bava.\nCarriera.\nFiglio di un ministro di culto, Cameron Mitchell si arruol\u00f2 nella Marina statunitense: venne reclutato su un bombardiere, dove combatt\u00e9 durante la Seconda guerra mondiale. La sua carriera, prevalentemente di caratterista, inizi\u00f2 nel 1945, quando ebbe modo di interpretare piccoli ruoli in pellicole minori. \nI ruoli statunitensi.\n\"Il volto rozzo e i modi aggressivi lo portarono a interpretare ruoli di duro o di antagonista in molti film western\": per un ventennio si specializz\u00f2 in un enorme numero di ruoli secondari, generalmente in generi quali western, peplum, ma anche in commedie (si ricordi il ruolo di Tom Brookman in \"Come sposare un milionario\", 1953). Non accreditato, prest\u00f2 la voce (non il ruolo, che venne interpretato da un altro attore) a Ges\u00f9 ne \"La tunica\" (1953). Nel 1972 partecip\u00f2 al western \"Non predicare... spara!\" con Sidney Poitier.\nI film in Italia.\nDagli anni sessanta, la sua attivit\u00e0 si spost\u00f2 spesso in Italia: Mario Bava lo diresse in film quali \"Gli invasori\" (1961), \"Sei donne per l'assassino\" (1964), \"I coltelli del vendicatore\" (1966), e gli consent\u00ec di ritagliarsi anche un piccolo spazio nella storia degli horror a basso costo prodotti in quegli anni. Nel 1966 venne diretto da Ferdinando Baldi in \"All'ombra delle aquile\".\nRuoli televisivi.\nLa sua notoriet\u00e0 in USA \u00e8 principalmente legata alla serie televisiva \"Ai confini dell'Arizona\" (1967-1971), in cui interpret\u00f2 il personaggio di Buck Cannon in tutti gli episodi delle 4 stagioni della serie. \nIn seguito partecip\u00f2 ad altri film horror minori e soprattutto fu attivo sul piccolo schermo, partecipando a svariate serie televisive fra gli anni settanta e anni ottanta.\nVita privata.\nSi spos\u00f2 tre volte: dal primo matrimonio, con Johanna Mendel, figlia di un facoltoso imprenditore canadese, nacquero quattro figli (Robert Cameron Mitchell, 1941; Camille, attrice anch'essa, cos\u00ec come il fratello Cameron Mitchell Jr., attivo a teatro; il quarto figlio, Fred \u2013 morto nel 1998 \u2013 \u00e8 stato presidente della grande ditta \"Mitchell's Gourmet Foods\" di propriet\u00e0 della famiglia).\nIl matrimonio termin\u00f2 col divorzio nel 1960.\nDal secondo matrimonio (1973-1976), con Lissa Mitchell, nacquero Jake, Jono e Kate; una terza volta si spos\u00f2 con Margaret Mozingo (dal 1973 al 1976).\nMor\u00ec di cancro dopo aver combattuto a lungo contro la malattia, nel 1994, all'et\u00e0 di 75 anni: \u00e8 sepolto al cimitero Desert Memorial Park nella Contea di Riverside, in California."}
{"id": "2459133", "revid": "125586226", "url": "https://it.wikipedia.org/wiki?curid=2459133", "title": "Don't Forget the Lyrics!", "text": "Don't Forget the Lyrics! (\"Non dimenticare le parole!\") \u00e8 stato un quiz-show musicale statunitense prodotto dalla rete FOX, in onda dal 2007 al 2011 e condotto dall'attore-cantante Wayne Brady.\nIl programma \u00e8 stato trasmesso anche in Italia su Sky Italia, sul Canale 109 SKY Uno e sul canale 116 SkyUno+1 (un'ora dopo).\nLo scopo del gioco \u00e8 raggiungere, con lo stile a vari step o livelli tipo \"Chi vuol essere milionario?\", un montepremi di 1.000.000 di dollari, indovinando parole mancanti di canzoni pi\u00f9 o meno famose (meno in Italia) che il concorrente deve anche cantare dall'inizio, leggendo il testo su un display fino al punto che quest'ultimo s'interrompe, e gli tocca completare la frase. Anche in questo caso c'\u00e8 la possibilit\u00e0 di scegliersi 3 \"aiuti\".\nLa versione italiana \u00e8 semidoppiata (rimangono in sottofondo le voci originali), per passare pi\u00f9 fluidamente alle performance vocali dei concorrenti (quasi sempre intonati)."}
{"id": "2459138", "revid": "933835", "url": "https://it.wikipedia.org/wiki?curid=2459138", "title": "Tillich", "text": ""}
{"id": "2459147", "revid": "36426", "url": "https://it.wikipedia.org/wiki?curid=2459147", "title": "Villa Montegattoli", "text": "La Villa Montegattoli si trova sul versante est del Montalbano che guarda la vallata Pistoiese, a meno di un chilometro dal paese di Vinacciano, nella provincia di Pistoia (regione Toscana).\nStoria.\nIl toponimo Montegattoli risale alla dominazione dei Longobardi, e precisamente dalla parola germanica \"Wahta\", che ha il significato di \"posto di guardia\". All'epoca era stato appunto costruito un posto di guardia per controllare l'itinerario che veniva da Lucca e dalla costa. Passando da Montevettolini al passo di Montirici, proseguendo da Vinacciano e poi arrivando a Montegattoli, da qui scendeva verso la zona abitata del Gabbiano che collegava alla strada che portava a Pistoia, attraversando il torrente Ombrone in localit\u00e0 Pontelungo.\nVista l'importanza strategica del luogo qui \u00e8 sempre esistito un fortilizio, che con il passare dei secoli si \u00e8 trasformato in villa fortificata. Questa villa \u00e8 ricordata pi\u00f9 volte nella storia della citt\u00e0 di Pistoia, in particolare durante l'anno 1332 quando, ad opera dei Pistoiesi presi prigionieri, i suoi signori, tali Bellanda di Montegattoli ed il suo consorte Giobbo da Montevetturino (odierno Montevettolini), rei di essere alleati con l'allora signore di Lucca, Castruccio Castracani, furono portati in citt\u00e0 in catene e tenuti qui prigionieri. Quando Castruccio, che nel frattempo era accampato presso il borgo di Bonelle, assedi\u00f2 la citt\u00e0 di Pistoia, essi vennero brutalmente giustiziati davanti ai suoi occhi, prima tramite impiccagione e poi squartati sulle mura della citt\u00e0, come si usava a quei tempi, a mostrar disprezzo al signore ed a tutti i suoi servitori, ed a monito di tutti quanti intendessero con il Castruccio allearsi. Un'epigrafe murata sulla facciata della villa da uno dei suoi proprietari, Carlo Tolomei, nell'anno 1861, ricorda questo sanguinoso fatto accaduto.\nNel Cinquecento la villa fu fortilizio dei Cancellieri e degli Appiani, in seguito appartenne alle nobili famiglie dei Gatteschi, dei Tolomei e dei Corsini di Firenze.\nCappella.\nLa cappella annessa alla villa \u00e8 dedicata ai santi apostoli Simone e Giuda. Non sappiamo con precisione quando essa fu eretta, ma gi\u00e0 doveva esistere quando da documenti della Curia vescovile risulta che il capitano Bartolomeo di Tommaso Gatteschi, con un suo testamento del 20 aprile 1564, lo dot\u00f2 di beni, e sopra di essi impose l'onere di farsi celebrare funzione religiosa nei giorni festivi e che venisse celebrata la festa nel giorno della ricorrenza dei Santi cui l'oratorio \u00e8 stato dedicato.\nQuesta ufficiatura fu annessa al Maiorasco (primogenito) della famiglia Gatteschi e con decreto del vescovo Scipione de' Ricci, nel 1782 fu trasferita alla Pieve di Vinacciano e fu incaricato dell'incombenza il suo cappellano. In seguito, passata la propriet\u00e0 della villa ai Tolomei, essi si vollero liberare da tale obbligo nel 1860. La cappella che in origine era officiata a uso pubblico dal 1782 \u00e8 adibito a oratorio privato.\nNella cappella si trovava una tavola raffigurante la Madonna in trono tra i S.S. Simone e Giuda Taddeo di Amedeo Laini da Pistoia della prima met\u00e0 del XVI secolo. Finita sul mercato antiquario in epoca imprecisata, fu li trovata e acquisita nel 2005 e ora conservata presso la collezione della Fondazione Cassa di Risparmio di Pistoia e Pescia a palazzo De Rossi. La tavola \u00e8 tuttora racchiusa nella sua preziosa cornice originaria, e mostra gli stemmi della famiglia Gatteschi dipinti nella predella, ed \u00e8 a oggi l'unica opera nota di Amedeo Laini."}
{"id": "2459150", "revid": "320578", "url": "https://it.wikipedia.org/wiki?curid=2459150", "title": "\u3083", "text": ""}
{"id": "2459151", "revid": "320578", "url": "https://it.wikipedia.org/wiki?curid=2459151", "title": "\u3085", "text": ""}
{"id": "2459152", "revid": "320578", "url": "https://it.wikipedia.org/wiki?curid=2459152", "title": "\u3087", "text": ""}
{"id": "2459160", "revid": "1243", "url": "https://it.wikipedia.org/wiki?curid=2459160", "title": "Ferrovia San Candido-Fortezza", "text": ""}
{"id": "2459161", "revid": "298229", "url": "https://it.wikipedia.org/wiki?curid=2459161", "title": "Migliori prestazioni italiane nei 400 metri piani", "text": "La lista delle migliori prestazioni italiane nei 400 metri piani, aggiornata periodicamente dalla Federazione Italiana di Atletica Leggera, raccoglie i migliori risultati di tutti i tempi degli atleti italiani nella specialit\u00e0 dei 400 metri piani.\nMaschili outdoor.\n\"Statistiche aggiornate al 12 gennaio 2022.\"\nFemminili outdoor.\n\"Statistiche aggiornate al 12 gennaio 2022.\"\nMaschili indoor.\n\"Statistiche aggiornate al 3 febbraio 2022.\"\nFemminili indoor.\n\"Statistiche aggiornate al 23 gennaio 2022.\""}
{"id": "2459163", "revid": "1926649", "url": "https://it.wikipedia.org/wiki?curid=2459163", "title": "Maurizio Pellegrino", "text": "Ha militato in Serie B con il e con il Catania, e, successivamente, allenando quest'ultima squadra in Serie A.\nCarriera.\nGiocatore.\nInizia nel 1982 con il . Nel 1983 passa al dove far\u00e0 ritorno nel 1986 dopo essere stato ceduto per un anno al Carbonia in Serie C2. Nel 1989 veste la maglia del Francavilla e nel 1991 quella della . Nel 1994 approda al Catania mentre nel 1997 giunge alla Viterbese dove nel 1999 termina la carriera da calciatore per cominciare quella da allenatore.\nIn carriera ha totalizzato complessivamente 7 presenze ed una rete in Serie B, tutte con la maglia del Catanzaro.\nAllenatore.\nViterbese.\nInizia ad allenare come vice nella Viterbese. Nella stagione 2001-2002 subentra, assieme a Francesco Graziani, sulla panchina del Catania (Serie C1, girone B) nelle ultime 2 partite (1 vittoria e 1 sconfitta), piazzandosi al 3\u00ba posto ed ottenendo la promozione in Serie B dopo i play-off e lo spareggio finale vinto contro il . Nel Catania l'anno precedente \u00e8 stato responsabile anche del settore giovanile e coordinatore dell'Area Tecnica\nCatania e Patern\u00f2.\nL'anno successivo (2002-2003) prosegue l'esperienza a Catania, insieme a Graziani, in Serie B, ma arriva l'esonero dopo 12 giornate (3 vittorie, 3 pareggi e 6 sconfitte), in una stagione tribolata che vede i siciliani cambiare altri 3 allenatori (Reja, Toshack e Guerini), con un 17\u00ba posto finale che significa retrocessione, rimediata dal successivo ripescaggio.\nNel 2003-2004 allena il Patern\u00f2 (Serie C1), che si classifica al 16\u00ba posto (8 vittorie, 8 pareggi e 18 sconfitte), ma retrocede dopo i play-out.\nLanciano e Padova.\nNella stagione 2004-2005 passa al Lanciano sempre in Serie C1, piazzandosi in 7\u00aa posizione (12 vittorie, 10 pareggi e 12 sconfitte) Gli viene assegnato il premio A.I.A.C della Sicilia.\nNel 2005-2006 si trasferisce a Padova (Serie C1), alla 23\u00aa giornata il Padova \u00e8 dentro di 8 punti nella zona Play-Off e, grazie al collaudato 4-1-4-1 di Mister Pellegrino, sta esprimendo un calcio spettacolare; nei mesi successivi a causa di infortuni e di giocatori sottotono il Padova perde terreno ottenendo il 9\u00ba posto (11 vittorie, 14 pareggi e 9 sconfitte). Viene poi premiato miglior allenatore dell'anno in Serie C1.\nL'anno successivo 2006-2007 inizia ancora a Padova (Serie C1), ma viene esonerato dopo 16 giornate (5 vittorie, 4 pareggi e 7 sconfitte). Al suo posto arriva Andrea Mandorlini. I veneti, al termine del campionato, si piazzano al 7\u00ba posto.\nMartina.\nNel 2007-2008 inizia sulla panchina del Martina (C1-B), ma ci sono le sue dimissioni, stavolta dopo sole 8 giornate (4 pareggi e 4 sconfitte). I pugliesi arriveranno poi al 18\u00ba posto, retrocedendo in Serie C2.\nLecco, Cassino e Sudtirol.\nNel 2008-2009 subentra sulla panchina del Lecco (Lega Pro Prima Divisione, girone A), arrivando in 15\u00aa posizione ed ottenendo un'ottima salvezza dopo i play-out con la Sambenedettese. Ancora un premio come miglior allenatore in C1 agli oscar del calcio siciliano. Il 30 giugno 2009 diventa il nuovo allenatore del Cassino in Seconda Divisione, ma il 1\u00ba febbraio 2010 viene sollevato dall'incarico mentre il 1\u00ba marzo viene richiamato al posto di Stefano Sanderra.\nIl 21 marzo 2011 diventa il nuovo allenatore del S\u00fcdtirol-Alto Adige in Prima Divisione e retrocede dopo una grande rimonta in classifica nei play out contro il ed un incredibile finale con Pellegrino espulso. Nella stagione successiva il suo posto viene preso da Giovanni Stroppa.\nRitorno al Lecco e al Catania.\nIl 4 ottobre torna a sedere sulla panchina del Lecco in Seconda Divisione, squadra che aveva gi\u00e0 guidato nel 2009. Il 17 gennaio 2012 con il Lecco ultimo in classifica (13 punti in 21 giornate), rassegna le dimissioni.\nIl 6 aprile 2014 viene chiamato dal presidente Pulvirenti sulla panchina del Catania, ultimo in classifica in Serie A, per sostituire l'esonerato Rolando Maran. Debutta il 13 aprile nella sfida contro il Milan persa dai siciliani 1-0. Ottiene la sua prima vittoria il 19 aprile nella partita contro la Sampdoria vinta in casa 2-1. Il 4 maggio vince per la seconda volta consecutiva in casa contro la Roma, seconda in classifica, per 4-1. L'11 maggio pur vincendo 2-1 a Bologna il Catania retrocede.\nIl 18 maggio 2014, dopo la vittoria per 2-1 del Catania contro l'Atalanta, Pellegrino viene confermato dalla societ\u00e0 anche per la stagione successiva in Serie B, dato che il suo bilancio \u00e8 ottimo (12 punti in 6 partite). Il 14 settembre 2014, \u00e8 esonerato dopo la terza giornata, in seguito alla sconfitta subita a Perugia per 1-0, la seconda in 3 partite di campionato. Gli subentra Giuseppe Sannino, che poi si dimette il successivo 19 dicembre cedendo nuovamente la panchina a Pellegrino. Il 3 gennaio 2015 viene sollevato dall'incarico e sostituito da Dario Marcolin.\nDirigente.\nNel 2010 si trasferisce in Romania al Bihor Oradea con la carica di Direttore Tecnico e docente in corsi di aggiornamento.\nNel settembre del 2013, diventa coordinatore degli allenatori del settore giovanile del Catania. Il 14 settembre 2014 e il 3 gennaio 2015, in seguito agli esoneri dall'incarico di allenatore della prima squadra, torna a ricoprire il ruolo di responsabile del settore giovanile degli etnei fino al 30 giugno 2015, data della scadenza del contratto.\nIl 6 agosto 2020, a seguito dell'acquisizione del Catania da parte di SIGI, Pellegrino viene nominato direttore dell'area sportiva della societ\u00e0 rossoazzurra."}
{"id": "2459167", "revid": "287204", "url": "https://it.wikipedia.org/wiki?curid=2459167", "title": "Chiesa di San Salvatore in Chora", "text": "La chiesa di San Salvatore in Chora (turco: \"Kariye M\u00fczesi\"; Museo di Chora) \u00e8 considerata uno dei pi\u00f9 importanti esempi di architettura bizantina sacra ancora esistenti. L'edificio, nato come chiesa ortodossa, \u00e8 situato nel distretto occidentale di Istanbul, detto Edirnekap\u0131. Nel XVI secolo la chiesa fu trasformata in moschea dai Turchi Ottomani, e divenne museo statale nel 1958. L'interno \u00e8 decorato con mosaici e affreschi, considerati fra le massime espressioni dell'arte bizantina.\nStoria.\nLa chiesa fu edificata in origine, nel V secolo, fuori dalla prima cinta di mura di Costantinopoli (le mura di Costantino, costruite nel IV secolo). Il nome greco della basilica \u00e8 \"\u1f21 \u1f18\u03ba\u03ba\u03bb\u03b7\u03c3\u03af\u03b1 \u03c4\u03bf\u1fe6 \u1f0d\u03b3\u03b9\u03bf\u03c5 \u03a3\u03c9\u03c4\u1fc6\u03c1\u03bf\u03c2 \u1f10\u03bd \u03c4\u1fc7 \u03a7\u03ce\u03c1\u1fb3 (h\u0113 Ekkl\u0113sia tou Hagiou S\u014dt\u0113ros en t\u0113 Ch\u014dra\", \"chiesa del Santo Salvatore fuori citt\u00e0\"), \"en t\u0113 Ch\u014dra\" significa letteralmente \u00abin campagna\u00bb. Quest'ultima locuzione divenne poi il nome della chiesa.\nQuando furono costruite le mura teodosiane tra il 413 e il 414, la chiesa si trov\u00f2 inserita entro il sistema difensivo della citt\u00e0 ma mantenne il nome di \"Chora\". Il termine, infatti, pu\u00f2 aver preso un significato di tipo spirituale: \"chora\", assimilabile al grembo della Vergine, come suggerisce un'epigrafe sul mosaico del nartece: \u00abLuogo d'incarnazione di Dio Incommensurabile\u00bb.\nLa maggior parte dell'alzato oggi visibile data tra il 1077 e il 1081, quando Maria Ducas, suocera di Alessio I Comneno, fece ricostruire la chiesa con pianta a croce greca inscritta, stile comparso nell'XI secolo, che servir\u00e0 da modello alle chiese ortodosse fino al XVIII secolo. All'inizio del XII secolo sub\u00ec ingenti danni, forse a causa di un terremoto. Fu ricostruita da Isacco Comneno, terzo figlio di Alessio. La chiesa assunse la forma attuale con l'ultima ristrutturazione di due secoli pi\u00f9 tardi. Il potente logoteta Teodoro Metochite arricch\u00ec la decorazione interna con mosaici e affreschi, tra il 1315 e il 1321, creando una tra le migliori testimonianze della rinascenza paleologa.\nDopo la conquista ottomana, la chiesa fu trasformata in moschea nel 1511 da Hadim Ali Pasci\u00e0, gran visir di Bayezid II. A causa della contrariet\u00e0 islamica nei confronti della rappresentazione di figure umane, i mosaici e gli affreschi furono ricoperti di calce, ma non distrutti.\nNel 1948, Thomas Whittemore e Paul A. Underwood, del \"Byzantine Institute of America\" e del \"Dumbarton Oaks Center for Byzantine Studies\", hanno sponsorizzato un programma di restauro dell'edificio, che per alcuni anni rest\u00f2 chiuso al culto. Nel 1958 esso fu infine trasformato in museo. \nIl 21 agosto 2020 un decreto del presidente turco Recep Tayyip Erdo\u011fan ha confermato la sentenza del Consiglio di Stato dello scorso 19 novembre 2019 che ha annullato la decisione con cui fu istituito il museo. Cos\u00ec la chiesa sar\u00e0 nuovamente riaperta al culto islamico, con la conseguente copertura dei mosaici cristiani.\nL'edificio.\nLa chiesa \u00e8 piuttosto piccola rispetto ad altri luoghi di culto di Istanbul (la sua superficie \u00e8 di 742,5 m\u00b2), ma le sue piccole dimensioni sono compensate dall'imponenza degli interni, come spesso capita nell'architettura bizantina. L'edificio \u00e8 composto da tre zone principali: l'ingresso o \"narthex\", Il corpo principale della chiesa o \"naos\", e la cappella o \"paraccl\u00e9sion\". Il nartece si divide in due parti: Il nartece interno o \"esonarthex\" e il nartece esterno o \"exonarthex\".\nL'edificio ha sei cupole, due sull'esonartece, una sul paraccl\u00e9sion e tre sul naos. La cupola pi\u00f9 grande ha un diametro di 7,7 m ed \u00e8 situata nel centro del naos.\nDecorazione interna.\nI mosaici e gli affreschi presenti sono tra le produzioni pi\u00f9 importanti dell'arte bizantina. Il tema principale di questi mosaici \u00e8 l'Incarnazione e la Salvezza, nella cappella funeraria il motivo iconografico \u00e8 centrato sulla Risurrezione."}
{"id": "2459168", "revid": "124025307", "url": "https://it.wikipedia.org/wiki?curid=2459168", "title": "Mauro Zuliani", "text": "Biografia.\nNel 1980 ha fatto parte del quartetto che conquist\u00f2 la medaglia di bronzo alle Olimpiadi di Mosca nella staffetta 4x400. L'anno seguente, il 15 luglio a Torino, batt\u00e9 il record italiano stabilito 10 anni prima da Marcello Fiasconaro, portando il nuovo limite a 45\"34.\nIl 5 settembre, a Roma nel corso della terza edizione della Coppa del Mondo, Zuliani conquist\u00f2 il secondo posto in 45\"26 dietro allo statunitense Cliff Wiley e precedendo il giamaicano Bert Cameron. Il record italiano di Zuliani \u00e8 rimasto imbattuto per 25 anni."}
{"id": "2459173", "revid": "298229", "url": "https://it.wikipedia.org/wiki?curid=2459173", "title": "Coppa del mondo di atletica leggera", "text": ""}
{"id": "2459174", "revid": "964", "url": "https://it.wikipedia.org/wiki?curid=2459174", "title": "Re Scorpione", "text": ""}
{"id": "2459176", "revid": "1305772", "url": "https://it.wikipedia.org/wiki?curid=2459176", "title": "Principio di legalit\u00e0 (disambigua)", "text": "L'accezione Principio di legalit\u00e0 pu\u00f2 riferirsi a diversi concetti:"}
{"id": "2459177", "revid": "287204", "url": "https://it.wikipedia.org/wiki?curid=2459177", "title": "Racing Besan\u00e7on", "text": "Il Racing Besan\u00e7on \u00e8 una societ\u00e0 calcistica francese con sede a Besan\u00e7on. Milita nello Championnat de France amateur 2, la quinta divisione del campionato nazionale. Nel 2008/2009 vinse il suo girone di Championnat de France amateur giungendo a 106 lunghezze, quota inferiore di sole due unit\u00e0 a quella stabilita nel 2007/2008 al Croix de Savoie, da allora proclamatasi detentrice del record mondiale.\nRosa 2011-2012.\n\"Aggiornata a settembre 2011.\""}
{"id": "2459186", "revid": "834", "url": "https://it.wikipedia.org/wiki?curid=2459186", "title": "Campionato Italiano Junior di Curling", "text": ""}
{"id": "2459187", "revid": "834", "url": "https://it.wikipedia.org/wiki?curid=2459187", "title": "Campionato italiano assoluto (Curling)", "text": ""}
{"id": "2459197", "revid": "18397", "url": "https://it.wikipedia.org/wiki?curid=2459197", "title": "Principio di colpevolezza", "text": ""}
{"id": "2459198", "revid": "149587", "url": "https://it.wikipedia.org/wiki?curid=2459198", "title": "Buk", "text": ""}
{"id": "2459199", "revid": "298229", "url": "https://it.wikipedia.org/wiki?curid=2459199", "title": "IAAF World Cup", "text": ""}
{"id": "2459202", "revid": "25244970", "url": "https://it.wikipedia.org/wiki?curid=2459202", "title": "Armistizio dell'otto settembre", "text": ""}
{"id": "2459205", "revid": "287204", "url": "https://it.wikipedia.org/wiki?curid=2459205", "title": "Banja Koviljaca", "text": ""}
{"id": "2459208", "revid": "339392", "url": "https://it.wikipedia.org/wiki?curid=2459208", "title": "Razza canina", "text": ""}
{"id": "2459214", "revid": "599013", "url": "https://it.wikipedia.org/wiki?curid=2459214", "title": "V\u00edctor Rivera", "text": "Carriera.\nHa iniziato ad arbitrare nel campionato di calcio peruviano nel 1997, ricevendo la qualifica di internazionale nel 2001, dirigendo partite di Copa Libertadores, Copa Sudamericana e tornei internazionali come il Sudamericano Sub-20 nel 2003 e nel 2007, e una partita durante la Copa Am\u00e9rica 2007, - 1-3.\nNell'estate 2011 \u00e8 convocato in vista della fase finale di Copa Am\u00e9rica (seconda apparizione consecutiva)."}
{"id": "2459215", "revid": "599013", "url": "https://it.wikipedia.org/wiki?curid=2459215", "title": "Bukovina", "text": ""}
{"id": "2459216", "revid": "120859270", "url": "https://it.wikipedia.org/wiki?curid=2459216", "title": "Visoke", "text": "Il monte Visoke (o Bisoke) \u00e8 un vulcano in fase di quiescenza appartenente alla catena dei monti Virunga, nella Grande Rift Valley. Si trova al confine fra Ruanda e Repubblica Democratica del Congo; la vetta, alta 3711\u00a0m, appartiene al Ruanda. Si trova circa 35\u00a0km a nordest della cittadina di Goma e dell'adiacente lago Kivu.\nGeologia.\nCome le altre vette dei Virunga, il Visoke \u00e8 nato in seguito ai movimenti geologici che hanno portato alla creazione della Rift Valley, dividendo in due la placca africana. Sul Visoke si trova il principale lago craterico dei Virunga.\nGeografia e ambiente naturale.\nIl monte si trova in parte nel Parco Nazionale dei Vulcani (Ruanda) e in parte nel Parco nazionale dei Virunga (Congo). Sui versanti scoscesi attorno alla vetta si distinguono due habitat: foresta pluviale e prateria montana. Anche in quota non \u00e8 mai presente la neve, ma una fitta nebbia \u00e8 piuttosto frequente.\nIl Visoke, come i parchi che lo comprendono, \u00e8 noto per fornire l'habitat naturale alla specie in pericolo del gorilla di montagna. Il centro di ricerca Karisoke, fondato dalla celebre naturalista Dian Fossey, si trova nella vallata a ovest del Visoke.\nTurismo.\nI due parchi in cui \u00e8 suddiviso il territorio del Visoke sono importanti risorse turistiche per i due rispettivi paesi. La principale attrazione di questi parchi \u00e8 costituita dalla possibilit\u00e0 di osservare i gorilla, ma anche la salita in vetta (che si pu\u00f2 completare in un giorno partendo dal versante ruandese) \u00e8 molto popolare fra gli alpinisti. L'ente turistico del Ruanda (ORPTN) organizza escursioni di due giorni che comprendono sia il Visoke che il vicino monte Karisimbi, in genere partendo dalla vicina citt\u00e0 di Ruhengeri. La salita \u00e8 ripida ma non richiede attrezzatura da scalata.\nL'industria del turismo della zona \u00e8 stata fortemente danneggiata negli anni novanta dai numerosi conflitti che hanno avuto luogo nella zona, tra cui la guerra civile ruandese (1990-1993), il genocidio ruandese (1994), la prima guerra del Congo (1996-1997), la seconda guerra del Congo (1998-2003) e la guerra civile in Burundi (1993-2005). Questi conflitti hanno avuto anche pesanti ripecussioni sul piano ambientale, poich\u00e9 le milizie e gli eserciti coinvolti hanno praticato in modo massiccio anche la deforestazione e il bracconaggio. Negli scorsi anni i parchi sono diventati pi\u00f9 sicuri e il turismo \u00e8 ripreso, nonostante siano ancora presenti focolai di conflitto."}
{"id": "2459217", "revid": "287204", "url": "https://it.wikipedia.org/wiki?curid=2459217", "title": "Victor Hugo Rivera", "text": ""}
{"id": "2459219", "revid": "339392", "url": "https://it.wikipedia.org/wiki?curid=2459219", "title": "Barboni", "text": ""}
{"id": "2459220", "revid": "1005847", "url": "https://it.wikipedia.org/wiki?curid=2459220", "title": "Principio della riserva di legge", "text": ""}
{"id": "2459226", "revid": "18397", "url": "https://it.wikipedia.org/wiki?curid=2459226", "title": "Principio di tassativit\u00e0", "text": ""}
{"id": "2459231", "revid": "339392", "url": "https://it.wikipedia.org/wiki?curid=2459231", "title": "Parco nazionale dei vulcani", "text": ""}
{"id": "2459232", "revid": "339392", "url": "https://it.wikipedia.org/wiki?curid=2459232", "title": "Parco nazionale Virunga", "text": ""}
{"id": "2459233", "revid": "339392", "url": "https://it.wikipedia.org/wiki?curid=2459233", "title": "Parco Nazionale di Virunga", "text": ""}
{"id": "2459239", "revid": "14691", "url": "https://it.wikipedia.org/wiki?curid=2459239", "title": "Bisoke", "text": ""}
{"id": "2459243", "revid": "287204", "url": "https://it.wikipedia.org/wiki?curid=2459243", "title": "Citt\u00e0 di Koviljka", "text": "Citt\u00e0 di Koviljka (o Koviljkin grad) \u00e8 il nome di alcune rovine archeologiche vicino a Banja Kovilja\u010da, nel distretto di Loznica, ad ovest della Serbia.\nLa citt\u00e0 \u00e8 stata costruita dai Romani, e ci sono alcune indicazioni che il nome di questo insediamento romano \u00e8 Gensis, ma questo non \u00e8 mai stato confermato.\nSi trova sulla sommit\u00e0 di una collina; i resti delle mura si allargana per circa 150\u00a0m. Nel centro \u00e8 possibile riconoscere resti di diverse camere. Nell'epoca romana il fiume Drina scorreva sotto questo insediamento e si ritiene che questa citt\u00e0 fosse un porto fluviale.\nIl sito non \u00e8 mai stato completamente esplorato dagli archeologi."}
{"id": "2459248", "revid": "1543377", "url": "https://it.wikipedia.org/wiki?curid=2459248", "title": "Enrique Osses", "text": "Carriera.\nHa iniziato ad arbitrare nel campionato di calcio cileno, arrivando a dirigere poi partite di Copa Libertadores e durante i Sudamericani Sub-20 2007 e 2009.\n\u00c8 considerato uno degli arbitri pi\u00f9 severi del Cile, avendo espulso 21 giocatori in 16 partite nel 2005. Sempre nel 2005, Osses sub\u00ec un'aggressione da parte del calciatore argentino Ignacio Carlos Gonz\u00e1lez, dell'Uni\u00f3n Espa\u00f1ola, che dopo aver ricevuto il secondo cartellino giallo, colp\u00ec l'arbitro al volto. Gonz\u00e1lez dovette poi rimanere sotto la custodia della polizia cilena per due ore.\n\u00c8 stato designato per due semifinali di Copa Libertadores (nel 2009 e nel 2011), mentre nell'estate 2011 \u00e8 convocato in vista della fase finale di Copa Am\u00e9rica.\nNel dicembre 2011 \u00e8 selezionato dalla FIFA per la Coppa del mondo per club FIFA 2011, in programma in Giappone. Nell'occasione dirige un quarto di finale, tra i tunisini dell'Esp\u00e9rance e i qatarioti dell'Al-Sadd.\nNell'aprile 2012 viene inserito dalla FIFA in una lista di 52 arbitri preselezionati per i Mondiali 2014.\nNel giugno del 2013 \u00e8 selezionato dalla FIFA per prendere parte alla Confederations Cup in Brasile. Nell'occasione viene designato per una partita della fase a gironi, e successivamente per una delle due semifinali, quella tra Brasile ed Uruguay.\nIl 15 gennaio 2014 viene selezionato ufficialmente per i Mondiali 2014 in Brasile.\nAi mondiali in Brasile viene impiegato in due gare della fase a gironi: Costa d'Avorio-Giappone e successivamente Italia-Costa Rica.\nNel dicembre del 2014 \u00e8 selezionato dalla FIFA per prendere parte alla Coppa del mondo per club 2014 in Marocco. Nell'occasione, dirige una delle due semifinali."}
{"id": "2459250", "revid": "767487", "url": "https://it.wikipedia.org/wiki?curid=2459250", "title": "Li Ao", "text": "Dopo avere ricevuto il grado di jinshi () nel 798 entr\u00f2 a far parte della burocrazia imperiale e lavor\u00f2 nel dipartimento di storia di Chang'an. A partire dall'809 divenne ispettore nella Cina del sud. La data della sua morte \u00e8 contestata tra l'836 e l'841.\nQuando fu assegnato alle provincie del sud si mise in viaggio con la moglie incinta da Luoyang a Guangzhou per oltre nove mesi. Il percorso che segu\u00ec tocco le province moderne di Henan, Anhui, Jiangsu, Zhejiang, Jiangxi e Guangdong.\nIl suo resoconto del viaggio Lainan Lu () contiene dettagliate descrizioni della Cina meridionale del \"medioevo\" ed \u00e8 considerato una delle prime forme di diario.\nAl momento della sua morte, Li era Governatore del Circuito di Shannan Orientale (oggi Hubei e Henan). La sua data di morte \u00e8 contestata: il Libro dei Tang d\u00e0 la data dell'841, tuttavia gli storici della dinastia Qing sostengono che dovrebbe essere l'836.\nGli studiosi del tardo impero hanno visto Li come uno dei fondatori delle dieci grandi scuole di filosofia delle dinastie Tang e Song. Come filosofo, Li fu pesantemente influenzato dal buddismo e anche dal filosofo neoconfuciano Han Yu. Alla domande poste dal buddismo cercher\u00e0 risposte nella tradizione. Mostrando che il \"ritorno alla natura essenziale\" \u00e8 l'equivalente confuciano dell'illuminazione buddista, Li Ao \u00e8 il precurso del cammino dello spirito cinese verso un \"buddismo confuciano\" che si svilupper\u00e0 nel neoconfucianesimo.\nI suoi scritti sono preservati nel Liwengong Wenji (). Questo lavoro \u00e8 presubimilmente un'edizione successiva di dieci capitoli del Li Aoji () come descritto nel Nuovo libro dei Tang. Alcuni dei pochi poemi che produsse possono essere trovati anche nel Quan Tangshi ()."}
{"id": "2459252", "revid": "281779", "url": "https://it.wikipedia.org/wiki?curid=2459252", "title": "Koviljkin grad", "text": ""}
{"id": "2459253", "revid": "1571097", "url": "https://it.wikipedia.org/wiki?curid=2459253", "title": "Mario Porfito", "text": "Biografia.\n\u00c8 un affermato attore di teatro e televisione. Nel corso degli anni \u00e8 stato nel cast di diversi film per il cinema, tra i quali: \"Io speriamo che me la cavo\" di Lina Wertm\u00fcller, \"Pacco, doppio pacco e contropaccotto\" di Nanni Loy e \"Morte di un matematico napoletano\" di Mario Martone.\nPorfito trova per\u00f2 la notoriet\u00e0 alla fine degli anni 90 quando, dalla prima all'ultima serie, \u00e8 tra i protagonisti della serie TV \"La squadra\".\nSuccessivamente, nel 2008 e 2009 \u00e8 una guest della soap \"Un posto al sole\", dove interpreta il ruolo di Alfredo Benvenuto. Lo stesso ruolo lo ricopre, sia nella terza sia nella quarta stagione dell'inserto \"Un posto al sole d'estate\". Dal 7 settembre 2009, nella puntata 2846, entra a far parte del cast fisso della soap \"Un posto al sole\", per uscirne ufficialmente pochi mesi dopo, il 31 marzo 2010.\nNel 2010 gira \"Un medico in famiglia\" nel ruolo di Donato."}
{"id": "2459256", "revid": "149727", "url": "https://it.wikipedia.org/wiki?curid=2459256", "title": "Laatzke", "text": ""}
{"id": "2459257", "revid": "149727", "url": "https://it.wikipedia.org/wiki?curid=2459257", "title": "L\u00fcffingen", "text": ""}
{"id": "2459258", "revid": "486946", "url": "https://it.wikipedia.org/wiki?curid=2459258", "title": "Neo confucianesimo", "text": ""}
{"id": "2459263", "revid": "88740", "url": "https://it.wikipedia.org/wiki?curid=2459263", "title": "Apenburg-Winterfeld", "text": "Apenburg-Winterfeld \u00e8 un comune mercato (\"Flecken\") di 1.838 abitanti della Sassonia-Anhalt, in Germania.\nAppartiene al circondario di Altmark Salzwedel (targa SAW) ed \u00e8 parte della comunit\u00e0 amministrativa (\"Verwaltungsgemeinschaft\") di Beetzendorf-Diesdorf.\nStoria.\nIl comune mercato di Apenburg-Winterfeld fu creato il 1\u00ba luglio 2009 dall'unione del comune mercato di Apenburg con i comuni di Altensalzwedel e Winterfeld.\nGeografia antropica.\nIl territorio comunale comprende 3 centri abitati (\"Ortsteil\"):"}
{"id": "2459267", "revid": "74173", "url": "https://it.wikipedia.org/wiki?curid=2459267", "title": "Exe (fiume)", "text": "L'Exe (in latino \"Isca\", in cornico \"Avon Esk\", in gallese \"Afon Wysg\") \u00e8 un fiume della Gran Bretagna. Nasce nei pressi del villaggio di Simonsbath nel parco nazionale dell'Exmoor nel Somerset, a pochi chilometri dal canale di Bristol e dopo aver attraversato una parte di questa contea e buona parte del Devon sfocia con un profondo estuario nella Manica presso la citt\u00e0 di Exeter. Il fiume, oltre ad Exeter, d\u00e0 il nome anche ad altre citt\u00e0 poste lungo il suo corso come Exford, Up Exe, Nether Exe, Exwick, Exton, Exminster e Exbridge."}
{"id": "2459268", "revid": "729019", "url": "https://it.wikipedia.org/wiki?curid=2459268", "title": "Guerra civile in Ruanda", "text": "La guerra civile in Ruanda (1990-1993) contrappose le forze governative del presidente Juv\u00e9nal Habyarimana e i ribelli del Fronte Patriottico Ruandese (Rwandan Patriotic Front, RPF) e, dal punto di vista etnico, gli Hutu e i Tutsi. Le ostilit\u00e0 cominciarono il 2 ottobre 1990 e terminarono il 4 agosto 1993 con la firma degli accordi di Arusha. Appena un anno dopo la conclusione del conflitto, tuttavia, l'assassinio di Habyarimana port\u00f2 a una nuova crisi, sfociata nel genocidio ruandese del 1994. Altri conflitti nell'area che appaiono strettamente correlati alla guerra civile ruandese, e al conflitto fra Hutu e Tutsi, sono la prima guerra del Congo (1996-1997) e la seconda guerra del Congo (1998-2003). A causa della forte correlazione fra questi eventi e altri successivi (alcuni dei quali ancora in corso), alcune fonti forniscono diverse datazioni per la guerra civile ruandese, o addirittura la considerano non ancora conclusa.\nContesto.\nIl conflitto ha le proprie origini nelle tensioni etniche fra Hutu e Tutsi che furono rafforzate in epoca coloniale in seguito alla scelta dell'amministrazione belga di formalizzare e consolidare la contrapposizione fra i due gruppi. Ai Tutsi, che costituivano l'aristocrazia tradizionale ruandese, furono concessi numerosi benefici e uno \"status\" sociale esplicitamente superiore a quello della maggioranza Hutu. Con l'indipendenza del Ruanda, questa situazione diede inizio a un'epoca di rivendicazioni da parte degli Hutu, in parte anche motivate dagli ideali di democrazia che gli stessi diplomatici belgi avevano introdotto presso la popolazione della colonia.\nLa crisi economica (dovuta tra l'altro al crollo del prezzo del caff\u00e8 sui mercati internazionali) e la carestia che nel 1990 si abbatterono sul paese contribuirono ad alimentare queste tensioni. Nello stesso anno, molti profughi Tutsi fuggiti dal Ruanda nei decenni precedenti cominciarono a rientrare, in particolare dall'Uganda, dove andava definendosi in quegli anni una politica interna sempre pi\u00f9 xenofoba.\nLa maggioranza Hutu del Ruanda, e lo stesso governo del paese, si opposero a questo rimpatrio, adducendo tra l'altro la motivazione che i Tutsi provenienti dall'Uganda erano ormai troppo lontani dalla realt\u00e0 culturale e sociale ruandese, persino per motivi linguistici, essendo l'Uganda un paese anglofono e il Ruanda un paese francofono. Per sostenere in modo pi\u00f9 efficace i propri diritti, i Tutsi rimpatriati si organizzarono in un'associazione politico-militare chiamata fronte patriottico ruandese, guidata dal generale maggiore Fred Rwigema.\nTentativo di invasione del 1990.\nLe iniziative intraprese dal presidente del Ruanda Juv\u00e9nal Habyarimana allo scopo di riconciliare Hutu e Tutsi (fra cui la nomina di una commissione nazionale sulla questione) non risultano convincenti per l'RPF. Il 1\u00ba ottobre 1990 cinquanta ribelli dell'RPF attraversarono il confine fra Uganda e Ruanda, uccidendo le guardie di frontiera e consentendo il successivo ingresso nel paese di un esercito di oltre 4000 Tutsi ben addestrati, in gran parte provenienti dall'esercito ugandese.\nContemporaneamente furono comunicate pubblicamente le richieste dell'RPF, che riguardavano sia la discriminazione etnica nei confronti dei Tutsi in Ruanda che altri aspetti dell'economia e della struttura sociale del paese, e che contribuirono a creare, anche sul piano internazionale, l'immagine dell'RPF come di un movimento democratico e tollerante che si opponeva a un regime dispotico e corrotto. Il presidente dell'Uganda Yoweri Museveni sostenne che l'invasione del Ruanda era avvenuta senza alcuna consultazione dei ribelli col governo ugandese, che si era trovato di fronte al fatto compiuto; tuttavia, l'Uganda scelse di appoggiare l'RPF. Lo stesso Museveni giustific\u00f2 in seguito questa scelta dicendo che la sconfitta dell'RPF \"sarebbe stata dannosa per i Tutsi del Ruanda e non buona per la stabilit\u00e0 interna dell'Uganda\".\nNonostante l'assassinio di Fred Rwigema da parte del suo subcomandante Peter Bayingana, avvenuto tre giorni dopo l'inizio della guerra, i ribelli dell'RPF apparvero subito in netto vantaggio rispetto all'esercito regolare ruandese (Rwandan Armed Forces, RAF), che era peggio addestrato e non molto pi\u00f9 numeroso. Il 4 ottobre il governo ruandese lanci\u00f2 un appello chiedendo l'aiuto del Belgio, mentre l'RPF prendeva Gatsibo e Gabiro preparandosi a marciare sulla capitale Kigali. Il Belgio espresse il proprio appoggio a Habyarimana, ma non invi\u00f2 aiuti militari ottemperando alle proprie norme interne sul non intervento in contesti di guerra civile.\nIl mancato intervento del Belgio fu controbilanciato per\u00f2 da quello della Francia. Il governo francese aveva stipulato gi\u00e0 nel 1975 un patto di difesa con Habyarimana. Inoltre, le autorit\u00e0 francesi (a differenza di quelle belghe) interpretarono la crisi ruandese non come guerra civile ma come aggressione da parte \"di una nazione di lingua inglese\" (l'Uganda). Con l'operazione \"Noro\u00eet\", i francesi dislocarono in Ruanda diverse compagnie di paracadutisti e altre forze speciali; fornirono inoltre alle forze governative ruandesi pezzi di artiglieria e altro materiale bellico. L'intervento francese (a cui si aggiunse anche quello da parte dello Zaire) imped\u00ec all'RPF di trionfare raggiungendo la capitale, e modific\u00f2 l'assetto politico dell'area, con la Francia che di fatto soppiantava il Belgio come principale interlocutore europeo del Ruanda.\nIl 7 ottobre le forze governative diedero inizio alla controffensiva. I ribelli, che non erano preparati a un conflitto di lunga durata e non potevano affrontare le armi pesanti dell'esercito regolare in un conflitto convenzionale, iniziarono a ritirarsi. Verso la fine di ottobre due leader dell'RPF furono arrestati dalle autorit\u00e0 ugandesi per l'assassinio di Rwigema e successivamente giustiziati. Ormai allo sbando, i ribelli si diedero alla macchia rifugiandosi nelle savane dell'Akagera National Park, nella parte nordorientale del Ruanda.\nRiacquisito il controllo del paese, il governo inizi\u00f2 un'azione sistematica di identificazione e arresto dei presunti simpatizzanti dell'RPF, con decine di migliaia di arresti a Kigali e altrove. Durante questa operazione si registrarono numerosi episodi di pulizia etnica perpetrati nei confronti dei Tutsi, con centinaia di civili sottoposti a esecuzioni sommarie nelle citt\u00e0 e nei villaggi.\nGuerriglia.\nMentre l'RPF era in rotta rientr\u00f2 in Ruanda Paul Kagame, uno dei leader del movimento, che durante il conflitto si trovava negli Stati Uniti. Kagame radun\u00f2 i circa 2000 combattenti rimasti e si ritir\u00f2 dall'Akagera alle foreste del versante ugandese dei monti Virunga. Qui riorganizz\u00f2 le proprie forze, ricostruendo la leadership del movimento e arruolando uomini di altri gruppi della diaspora Tutsi, come i Banyamulenge dello Zaire. All'inizio del 1991 l'RPF era tornato a contare circa 5000 uomini, e questo numero crebbe rapidamente negli anni successivi.\nRinnovato l'assetto dell'RPF, Kagame diede inizio a una nuova fase del conflitto, cercando di destabilizzare il governo con azioni di guerriglia. Il primo obiettivo fu la citt\u00e0 di Ruhengeri, che i ribelli presero il 23 gennaio 1991, razziandola per rifornirsi di armi e per liberare numerosi prigionieri politici, e che lasciarono per ritirarsi nelle foreste la sera stessa.\nL'azione a Ruhengeri diede inizio a un lungo periodo di guerriglia nel nord del Ruanda, senza scontri rilevanti fra le forze contrapposte. Nel frattempo, l'RPF inizi\u00f2 a trasmettere propaganda dall'Uganda attraverso la stazione radio Radio Muhabura, accusando il governo di Kigali di genocidio. Diversi tentativi di stabilire un cessate il fuoco furono fatti nei mesi successivi; il primo ad avere un risultato almeno temporaneo fu quello firmato il 13 luglio 1992 ad Arusha, in Tanzania (da non confondersi con i successivi accordi di Arusha, firmati nell'agosto 1993).\nLa segnalazione di nuovi massacri di Tutsi in alcune zone del paese spinse l'RPF a lanciare un'offensiva in grande stile l'8 febbraio 1993. Presa nuovamente Ruhengeri, l'RPF si prepar\u00f2 per la seconda volta a marciare verso la capitale. Durante la loro avanzata nel paese i ribelli seminarono il terrore nella popolazione Hutu, massacrando e razziando, e causando oltre 1 milione di profughi. Anche in questo caso i successi dell'RPF spinsero il governo francese a intervenire, inviando centinaia di soldati e munizioni per l'artiglieria dell'esercito governativo. Il 20 febbraio, i ribelli (che erano arrivati ad appena 30\u00a0km da Kigali) dichiararono unilateralmente il cessate il fuoco e iniziarono a ritirarsi.\nNei mesi successivi sembr\u00f2 che l'RPF e il governo potessero finalmente trovare un accordo, convenendo col governo, tra l'altro, che l'RPF avrebbe avuto una propria rappresentanza diplomatica nel palazzo del Parlamento. Allo stesso tempo, per\u00f2, cresceva il malcontento presso la popolazione Hutu, che vedeva l'azione dell'RPF non come un tentativo di ristabilire i diritti dei Tutsi nel paese, bens\u00ec come un tentativo dei Tutsi di tornare alla loro antica posizione di supremazia. Il presidente Habyarimana accolse questo malcontento organizzando nuove azioni repressive nei confronti dei Tutsi e degli Hutu che simpatizzavano per l'RPF. Il fatto che queste azioni avessero spesso i connotati del genocidio organizzato vanific\u00f2 i progetti di pacificazione fra le parti.\nAccordi di Arusha.\nNel luglio 1993 riprese l'azione diplomatica cominciata un anno prima ad Arusha, e alla quale contribuirono attivamente anche Francia e Stati Uniti. Due importanti incontri avvenuti in Ruanda il 19 e il 25 luglio stabilirono le basi per una soluzione definitiva del conflitto, che fu firmata il 4 agosto 1993 ancora ad Arusha. Gli \"accordi di Arusha\", tra l'altro, riducevano i poteri del presidente del Ruanda, trasferendone gran parte al Governo transitorio di larga base, un organo che comprendeva molti rappresentanti dell'RPF. Veniva inoltre formalizzata una maggiore presenza dell'RPF sia nel parlamento che nell'esercito. La firma definitiva del protocollo da parte del presidente Habyarimana e dal leader dell'RPF Alexis Kanyarengwe avvenne il 3 ottobre 1993\nGenocidi.\nLa pace ottenuta con gli accordi di Arusha era destinata ad avere breve durata. Il 6 aprile 1994, l'aereo su cui viaggiava Habyarimana fu abbattuto da un missile terra-aria. Fra le vittime, oltre allo stesso Habyarimana, ci fu il presidente del Burundi Cyprien Ntaryamira. Bench\u00e9 questa azione non fosse rivendicata da alcun gruppo politico (e le responsabilit\u00e0 siano tuttora da accertare), essa scaten\u00f2 una violenta rappresaglia nei confronti dei Tutsi, principalmente ad opera di due gruppi paramilitari Hutu, Impuzamugambi e Interahamwe. Questi diedero inizio al massacro sistematico degli oppositori politici del governo e della popolazione Tutsi in generale. Il genocidio dur\u00f2 tre mesi, e port\u00f2 all'uccisione di centinaia di migliaia di persone (937.000 secondo l'RPF).\nVittoria dell'RPF.\nIl massacro fece riaprire le ostilit\u00e0 fra l'RPF e il FAR. In questa nuova fase della guerra civile, il successo dell'RPF (ancora guidato da Kagame) risult\u00f2 pi\u00f9 netto che nei conflitti precedenti. Con un'offensiva su tre fronti cominciata l'8 aprile, i ribelli giunsero a circondare gradualmente la capitale Kigali, costringendo il governo alla fuga il 12 aprile. La vera e propria caduta di Kigali fu lenta e graduale; il 5 maggio l'aeroporto di Kigali chiuse in seguito agli intensi bombardamenti e il 22 cadde in mano all'RPF; nello stesso periodo furono bloccate dai ribelli le principali vie d'accesso alla citt\u00e0. La capitolazione definitiva avvenne il 3 luglio. Nel frattempo, l'RPF aveva gi\u00e0 esteso il proprio controllo a numerose altre aree del paese, e alla caduta di Kigali seguirono in rapida successione quelle di altri centri urbani importanti come Ruhengeri e Gisenyi.\nQuesta volta, l'intervento francese ebbe l'unico risultato di rallentare l'avanzata dell'RPF su alcuni fronti e il 21 agosto 1994, di fronte alla evidente disfatta delle forze governative, i transalpini cedettero ai ribelli il controllo della parte sudoccidentale del paese, che avevano fino a quel momento difeso. L'RPF giunse cos\u00ec a controllare l'intero Ruanda, instaurando un nuovo sistema politico, con Kagame come presidente. La risposta dell'RPF al genocidio aggrav\u00f2 ulteriormente la catastrofe umanitaria in Ruanda. Circa un milione di profughi Hutu fuggirono dai combattimenti verso i paesi confinanti (Burundi, Tanzania, Uganda e Zaire); a migliaia morirono di colera e dissenteria. La comunit\u00e0 internazionale intervenne con uno dei progetti umanitari su pi\u00f9 grande scala mai messi in atto.\nEstensione del conflitto allo Zaire.\nLa guerra civile ruandese ebbe conseguenze sulla stabilit\u00e0 dell'intera regione. Poich\u00e9 numerosi militanti Hutu erano fuggiti in Zaire, stabilendosi presso il confine, nel 1996 il nuovo governo ruandese ordin\u00f2 alle proprie truppe di sconfinare per eseguire operazioni di rastrellamento dei campi profughi. L'operazione ebbe il supporto dell'Uganda e della Alleanza delle Forze Democratiche per la Liberazione del Congo (AFDL), un'organizzazione di ribelli dello Zaire comandata da Laurent-D\u00e9sir\u00e9 Kabila. Per sfuggire ai rastrellamenti, gli Hutu si spostarono verso l'interno, in direzione della capitale Kinshasa; l'AFDL li segu\u00ec, e la caccia ai profughi si trasform\u00f2 rapidamente in una marcia dell'esercito di Kabila verso la capitale e quindi in un colpo di stato. Questa operazione port\u00f2 in definitiva alla caduta del governo di Mobutu Sese Seko e alla proclamazione di Kabila presidente dello Zaire, ribattezzato Repubblica Democratica del Congo nel maggio del 1997.\nAppena un anno dopo, tuttavia, i rapporti fra Kabila e i governi che lo avevano sostenuto peggiorarono rapidamente, e Uganda e Ruanda cercarono di destituirlo appoggiando diversi movimenti ribelli, fra cui il Rassemblement Congolais pour la D\u00e9mocratie e il Mouvement de Lib\u00e9ration du Congo. Questo diede inizio alla seconda guerra del Congo, uno dei conflitti pi\u00f9 sanguinosi della storia dell'Africa postcoloniale (oltre 5.000.000 di vittime). Terminata ufficialmente nel 2003, questa guerra ha avuto in realt\u00e0 numerosi sviluppi successivi; ad essa sono parzialmente riconducibili anche le situazioni di crisi tuttora in atto nel Congo, come il conflitto del Kivu."}
{"id": "2459269", "revid": "729019", "url": "https://it.wikipedia.org/wiki?curid=2459269", "title": "Muscolo plantare", "text": "Nell'anatomia umana il muscolo plantare \u00e8 un muscolo della gamba posteriore.\nAnatomia.\nOrigina dal ramo laterale della linea aspra e dalla capsula articolare del ginocchio, decorre quindi tra il muscolo soleo e il muscolo gastrocnemio e si inserisce sulla faccia mediale del calcagno. Si tratta di uno dei 3 muscoli superficiali della parte posteriore della gamba. Di piccole dimensioni, non \u00e8 presente in circa il 10% dei casi e pu\u00f2 essere doppio.\nSvolge una funzione simile a quella del tricipite della sura."}
{"id": "2459274", "revid": "110157", "url": "https://it.wikipedia.org/wiki?curid=2459274", "title": "Ponte sul Taro", "text": "Il ponte sul Taro \u00e8 un ponte monumentale, realizzato tra gli anni 1816-1821 sopra il fiume Taro lungo la via Emilia in localit\u00e0 Ponte Taro.\nStoria.\nDopo il ponte costruito dai Romani, nel 1170 il pio eremita Nonantola, religioso di Ponte Taro, costru\u00ec un rudimentale ponte sul fiume. Per quella azione il vescovo Bernardo II gli fece dono della chiesa e dell'ospedale di San Nicol\u00f2. Prese cos\u00ec vita l'ordine dei frati ospitalieri di Ponte Taro. Essi avevano la regola di vita dei monaci ospitalieri di Altopascio, ossia davano ospitalit\u00e0 ai pellegrini, curavano infermi e malati, rendevano agibili le strade e costruivano ponti sui fiumi.\nNel 1235 una rovinosa piena distrusse il ponte e l'ospedale, e il tutto fu ricostruito nel 1294. Le propriet\u00e0 passarono con un rogito del 14 settembre 1325 alla abbazia di Fontevivo. Nel corso dei secoli l'impeto furioso del Taro in piena distrusse pi\u00f9 volte i manufatti e non permise di portare a termine la costruzione di un nuovo ponte: per questo motivo le acque venivano attraversate, quando possibile, con barche o altri mezzi di fortuna.\nNel Settecento, sotto il dominio della famiglia Borbone, fu istituito dai nobili di Parma un servizio di barcaioli a pagamento per trasportare i viandanti da una sponda all'altra.\nNel 1816, per volere di Maria Luisa d'Asburgo-Lorena (conosciuta anche come Maria Luigia), duchessa di Parma, Piacenza e Guastalla, fu decretata la costruzione di un ponte solido. Fu cos\u00ec incaricato della costruzione l'ingegnere parmigiano Antonio Cocconcelli, affiancato dall'ingegnere aiutante Giambattista Ferrari, e innalzato dall'imprenditore Amedeo Rosazza.\nRappresenta la prima delle grandi opere di ingegneria volute dal governo di Maria Luigia.\nUn decreto della Duchessa imponeva ai Podest\u00e0 dei Comuni di fermare tutti i mendicanti e, se abili al lavoro, di inviarli alla costruzione del ponte dove sarebbero stati retribuiti generosamente.\nFu anche coniata una medaglia commemorativa della realizzazione di uno dei ponti pi\u00f9 importanti d'Europa distribuita a differenti personalit\u00e0 dell'epoca o anche omaggiata per meriti.\nIl manufatto fu inaugurato in solenne cerimonia nell'ottobre 1819.\nNel 1828, furono disposte ai lati del ponte quattro possenti statue di marmo, sdraiate e sistemate sul piedistallo in macigno, che raffigurano i principali corsi d'acqua del parmense: Parma, Taro, Enza e Stirone, opera dello scultore parmigiano Giuseppe Carra.\nDescrizione.\nCon i suoi 565,5 metri di lunghezza e 8 di larghezza fu ritenuto all'epoca della sua costruzione il ponte pi\u00f9 lungo d'Europa. Costituito da 20 arcate, cost\u00f2 all'epoca due milioni di lire."}
{"id": "2459276", "revid": "1149807", "url": "https://it.wikipedia.org/wiki?curid=2459276", "title": "NBA Live 08", "text": "NBA Live 08 \u00e8 un videogioco sportivo di pallacanestro con marchio ufficiale della lega NBA, della lega internazionale FIBA e della EA Sports.\nSulla copertina dell'edizione italiana \u00e8 raffigurato Andrea Bargnani dei Toronto Raptors, mentre negli Stati Uniti vi \u00e8 Gilbert Arenas dei Washington Wizards. \u00c8 disponibile per le console PlayStation 2, PlayStation 3, PlayStation Portable, Xbox 360 e Nintendo Wii.\nSquadre nazionali presenti nel gioco.\nPer la prima volta sono presenti anche alcune delle nazionali pi\u00f9 forti al momento come: l'Argentina, la Cina, la Francia, la Germania, la Grecia, l'Italia, la Spagna e naturalmente gli Stati Uniti"}
{"id": "2459278", "revid": "729019", "url": "https://it.wikipedia.org/wiki?curid=2459278", "title": "Isola di San Esteban", "text": "L'isola di San Esteban (Spagnolo:\"isla San Esteban\"; Seri: Coft\u00e9ec\u00f6l \"/ko\u0278\u02c8t\u025b\u02d0k\u02b7\u026c/\" oppure \"Hast /\u0294ast/\") \u00e8 una piccola isola nel golfo di California, in Messico, situata a sud-ovest, dell'isola di Tibur\u00f3n. Fa parte del comune di Hermosillo dello stato di Sonora e ha un'estensione di circa 39.773\u00a0km\u00b2 (15.356 sq mi) ed \u00e8 la quindicesima isola pi\u00f9 grande del Messico. Un tempo l'isola fu abitata dalla popolazione Seri.\nFauna.\nL'isola di San Esteban ospita numerose specie trovate solo in poche altre isole, come ad esempio la lucertola chuckwalla (\"Sauromalus varius\"), il chuckwalla spinoso (\"Sauromalus hispidus\") e l'iguana dalla coda spinosa (\"Ctenosaura conspicuosa\")."}
{"id": "2459281", "revid": "28592", "url": "https://it.wikipedia.org/wiki?curid=2459281", "title": "Band musicale", "text": ""}
{"id": "2459284", "revid": "125356671", "url": "https://it.wikipedia.org/wiki?curid=2459284", "title": "Jos\u00e9phine Jobert", "text": "Biografia.\nFiglia di Charles Jobert, direttore fotografico francese di origine ebraica, fratello dell'attrice Marl\u00e8ne Jobert, e di V\u00e9ronique Rouveyrollis, compositrice e scenografa francese di origini martinicane, cinesi e spagnole, Jos\u00e9phine \u00e8 cugina, da parte di padre, dell'attrice Eva Green e della cantante pop Elsa Lunghini.\nNel 1997, all'et\u00e0 di 12 anni, si \u00e8 trasferita con i suoi genitori a Montreal, Qu\u00e9bec, Canada, per otto anni, dove ha studiato canto e recitazione e ha mosso i primi passi in televisione. Con i suoi amici e i suoi genitori, ha partecipato alla creazione di canzoni, video, una serie web e una serie televisiva su Internet. Ha frequentato laboratori teatrali di St\u00e9phane Belugou e la Coda Music School."}
{"id": "2459294", "revid": "113049372", "url": "https://it.wikipedia.org/wiki?curid=2459294", "title": "Giulia Ammannati", "text": "Biografia.\nGiulia Ammannati nacque nel 1538 nel piccolo borgo lucchese di Villa Basilica, da una famiglia artigiana, ma dagli illustri trascorsi, originaria del pistoiese, prima trasferitasi a Pisa nel 1536 e in seguito nella Lucchesia, per via degli affari mercantili del padre di Giulia, Cosimo, commerciante in legnami. Giulia era l'ultima nata di cinque figli, quattro sorelle e un fratello, Leone. Promessa a Vincenzo Galilei, le cronache coeve raccontano che fu il fratello Leone ad accompagnarla all'altare e a occuparsi della sua dote, di 100 scudi d'oro e a seguito della morte del padre, a pochi giorni dalla data delle nozze. Leone, oltre alla dote, garant\u00ec ai due sposi il vitto per un anno. Vincenzo che abitava a Santa Maria a Monte ebbe modo di conoscere Giulia, frequentando i parenti Galilei che risiedevano nel Castello di Serravalle.\nNel 1574 Giulia e il marito si trasferirono a Firenze con i sette figli, di cui Galileo era il primo nato. Perci\u00f2, alla morte del padre Vincenzo, nel 1591, tocc\u00f2 proprio a lui l'onere di mantenere madre e fratelli con il salario derivante dalla cattedra di matematica all'Universit\u00e0 di Pisa.\nUna lettera rivela come in questi anni, a causa della malattia della madre (nella lettera si legge di una \u00abgravissima infermit\u00e0, et quasi che mortale\u00bb), Galileo dovesse rinunciare ad alcune lezioni universitarie.\nDella Ammanati sono conservate alcune lettere a Galileo nel periodo in cui si trovava a Padova, nelle quali ricorda il debito contratto per la dote della sorella e rimprovera al figlio le mancate risposte alle proprie missive. Di tanto in tanto la Ammanati andava a trovare il figlio a Padova, visite non gradite a Galileo per il non facile carattere della madre. Il carattere austero e profondamente religioso di Giulia Ammannati fu anche pretesto di critiche al figlio riportate in una denuncia presso l'Inquisizione di Padova avanzata nel 1604 (a seguito della quale non ci fu processo) da un collaboratore dello scienziato, Silvestro Pagnoni, che ebbe proprio a citare le parole della donna contro lo stesso Galileo \u00abHo ben inteso da sua madre che lui mai si confessa et si communica, la qual me lo faceva delle volte osservar le feste se andava alla messa, et io osservandolo, in cambio de andare alla messa andava da quella sua putana Marina veneziana: sta al canton de Ponte Corbo.\u00bb. Dalla nascita fu posta sotto la sua cura la primogenita di Galileo, Virginia Galilei, della quale si occup\u00f2 fino al ritorno dello scienziato in Toscana nel 1610. Nonostante la distanza ed il non riconoscimento delle figlie, proprio con la primogenita Galileo svilupp\u00f2 un intenso affetto, riscontrabile nel loro rapporto epistolare.\nGiulia Ammannati mor\u00ec nell'agosto 1620 e trov\u00f2 sepoltura nella Basilica di Santa Maria del Carmine (Firenze), in Oltrarno, dove a tutt'oggi riposa.\nCasa natale di Galileo Galilei.\nLa casa natale di Galileo Galilei apparteneva alla famiglia della madre ed era detta \"casa Ammannati\" \nGiulia Ammannati di Villa Basilica di Pescia, madre di Galileo, acquist\u00f2 la casa in Pisa con la dote nuziale di 100 scudi d'oro ricevuti dallo zio Leone al momento del matrimonio con Vincenzo Galilei, musico, padre di Galileo."}
{"id": "2459295", "revid": "339392", "url": "https://it.wikipedia.org/wiki?curid=2459295", "title": "Tartaruga del Texas", "text": ""}
{"id": "2459298", "revid": "585241", "url": "https://it.wikipedia.org/wiki?curid=2459298", "title": "Lampone artico", "text": ""}
{"id": "2459299", "revid": "19580", "url": "https://it.wikipedia.org/wiki?curid=2459299", "title": "Rovo artico", "text": ""}
{"id": "2459301", "revid": "767487", "url": "https://it.wikipedia.org/wiki?curid=2459301", "title": "David Tournay", "text": ""}
{"id": "2459302", "revid": "172", "url": "https://it.wikipedia.org/wiki?curid=2459302", "title": "Nero di Troia", "text": ""}
{"id": "2459305", "revid": "1310927", "url": "https://it.wikipedia.org/wiki?curid=2459305", "title": "Antti Okkonen", "text": ""}
{"id": "2459308", "revid": "110157", "url": "https://it.wikipedia.org/wiki?curid=2459308", "title": "Francorosso", "text": "Francorosso \u00e8 un operatore turistico italiano fondato nel 1953.\nStoria.\nNasce a Torino nel 1953, con sede in via Giulio Cesare, come \"Ufficio Turistico Franco Rosso\". Nei primi anni l'attivit\u00e0 della \"Franco Rosso\" \u00e8 di rivendere prodotti di altre agenzie turistiche, in particolare della Chiariva, prima agenzia turistica italiana, fondata a Milano nel XIX secolo.\nDurante il boom economico si sviluppa offrendo tour estivi organizzati in Europa, cataloghi con le proposte di crociera delle compagnie italiane ed estere, viaggi aerei intercontinentali (inaugurati nel 1967).\nNegli anni settanta amplia la propria offerta con le destinazioni in Africa e, nel 1973 diventa Francorosso International, con un'ulteriore specializzazione verso le destinazioni internazionali.\nNel 1998 Francorosso, in vendita gi\u00e0 da un paio d'anni, \u00e8 acquisita dal gruppo Alpitour."}
{"id": "2459312", "revid": "155613", "url": "https://it.wikipedia.org/wiki?curid=2459312", "title": "Monumento a Papa Pio XI (Desio)", "text": ""}
{"id": "2459314", "revid": "14378", "url": "https://it.wikipedia.org/wiki?curid=2459314", "title": "Il Canone Occidentale", "text": ""}
{"id": "2459315", "revid": "122491321", "url": "https://it.wikipedia.org/wiki?curid=2459315", "title": "La scelta di Laura", "text": "La scelta di Laura \u00e8 una serie televisiva, composta da 12 episodi da 50 minuti, prodotta da Taodue e trasmessa da Canale 5 nell'estate 2009 con due episodi a serata alle ore 21.15, dal 17 giugno 2009 al 22 luglio 2009. La regia \u00e8 di Alessandro Piva.\nLa fiction era stata prodotta con il titolo \"Chirurgia d'urgenza\", ma in seguito al flop di ascolti di fiction piuttosto simili gi\u00e0 presenti sul palinsesto, Canale 5 ha deciso di cambiarle il titolo ne \"La scelta di Laura\" e di trasmetterla d'estate.\nTrama.\nLaura e Rebecca sono due specializzande in chirurgia, completamente diverse l'una dall'altra, la prima \u00e8 una ragazza determinata e comprensiva, la seconda viziata e mangiauomini; entrambe s'innamorano di due chirurghi, rispettivamente Fabio Moreno e Jonas Janacek. Le loro storie d'amore non saranno semplici ma piuttosto travagliate: Laura vivr\u00e0 sempre nel terrore che Fabio decida di partire per l'Africa, mentre Rebecca, che dopo tante storie di una notte e senza importanza s'innamorer\u00e0 di Jonas, ma scoprir\u00e0 che lui le ha mentito e che sta per sposare un'altra donna."}
{"id": "2459316", "revid": "155613", "url": "https://it.wikipedia.org/wiki?curid=2459316", "title": "Monumento a Re Umberto I (Desio)", "text": ""}
{"id": "2459318", "revid": "729019", "url": "https://it.wikipedia.org/wiki?curid=2459318", "title": "De Havilland DH.51", "text": "Il de Havilland DH.51 fu un aereo da turismo triposto, monomotore e biplano, sviluppato dall'azienda aeronautica britannica de Havilland Aircraft Company negli anni venti.\nStoria del progetto.\nDe Havilland concep\u00ec il DH.51 come un biplano da turismo di classe economica, basato sul motore RAF 1A da 90\u00a0hp (67\u00a0kW) molto disponibile in quanto surplus bellico.\nIl primo prototipo vol\u00f2 nel luglio del 1924 e si comport\u00f2 egregiamente; purtroppo il mezzo non ottenne il certificato di idoneit\u00e0 al volo in quanto non disponeva di un doppio sistema per l'avviamento del motore. Comunque, per avere l'idoneit\u00e0 al volo con un solo sistema di avviamento, erano necessarie almeno 10 ore di volo ma la de Havilland decise, invece, di riprogettare il velivolo.\nIl propulsore fu sostituito con un ADC Airdisco, 8 cilindri a V raffreddato ad aria, che aument\u00f2 le prestazioni del mezzo ma a scapito dell'economia d'esercizio, pertanto furono realizzati in tutto solo 3 esemplari. Il primo esemplare realizzato fu esportato in Australia dove venne convertito in un idrovolante e ribattezzato DH.51B.\nImpiego operativo.\nIl primo esemplare costruito, esportato in Australia nel 1927 e utilizzato come idrovolante, si capovolse nella baia Sydney nel mese di gennaio 1931. Il secondo aereo fu utilizzato in Gran Bretagna fino a quando non \u00e8 stato demolito nel 1933. Il terzo aereo fu esportato in Kenya nel 1929. Tornato in Gran Bretagna nel 1965 \u00e8 ancora in condizioni di volo.\nVelivoli attualmente esistenti.\nIl terzo esemplare di DH.51, registrato come \"G-EBIR\" e soprannominato \"Miss Kenya\", \u00e8 pubblicamente visibile alla Collezione Shuttleworth, Warden, Inghilterra; inoltre ancora oggi vola regolarmente."}
{"id": "2459320", "revid": "729019", "url": "https://it.wikipedia.org/wiki?curid=2459320", "title": "Mauser sp 66", "text": "Il Mauser mod. 66 \u00e8 un fucile di precisione sul quale per la prima volta \u00e8 stato adottato il sistema Mauser di armamento a corsa corta dell'otturatore girevole-scorrevole. Ci\u00f2 si \u00e8 ottenuto mediante lo spostamento della leva di comando immediatamente dietro i due tenoni di chiusura.\nCaratteristiche tecniche.\nLa canna, ottenuta mediante rotomartellatura a freddo, risulta del 15% pi\u00f9 lunga rispetto a quelle dei fucili concorrenti di medesime dimensioni, in quanto tutto lo spazio che l'otturatore a corsa corta consente di risparmiare viene impiegato a favore del pi\u00f9 importante elemento di un fucile di precisione: la canna, appunto.\nIl caricatore, una semplice vaschetta con sistema di sollevamento simile a quello presente nel Garand, \u00e8 posta al di sotto dell'otturatore ed \u00e8 integrata al fucile stesso. Pu\u00f2 contenere solo 3 colpi, che con quello eventualmente gi\u00e0 presente in canna, porta l'arma ad un'autonomia complessiva di soli 4 colpi. Molti tiratori preferiscono camerare manualmente ogni singola cartuccia piuttosto che utilizzare il poco capiente caricatore a disposizione.\nSulla volata della canna, nella sola versione militare, \u00e8 presente uno spegnifiamma/freno di bocca molto efficace.\nL'ottica, nella versione militare, \u00e8 supportata da una slitta a incastro, parte integrante del castello dell'otturatore, cosa che consente una particolare solidit\u00e0 e rigidit\u00e0 del fucile rispetto agli organi di mira.\nLe ottiche in dotazione sono due: una classica 1.5-6 x 40 Zeiss con reticolo cross air, o in alternativa un sistema di visione notturna, del quale il fucile pu\u00f2 essere equipaggiato in pochi istanti grazie alla rapidit\u00e0 nell'operare sulla slitta.\nUso militare e civile.\nL'arma \u00e8 molto diffusa per uso venatorio e presenta versioni nei due calibri da caccia .300 magnum e .308 Winchester.\nLa versione militare \u00e8 denominata \"sp\", presenta una calciatura molto diversa da quella classica ed \u00e8 calibrata per la cartuccia 7,62 \u00d7 51 mm.\nIl fucile, ha peraltro equipaggiato i reparti di tiratori scelti dei Carabinieri e risulta ancora operativo, anche se in via di sostituzione da parte del nuovo AWP (Arctic Warfare Police) Accuracy International di origine e derivazioni inglesi.\nArma molto durevole e affidabile, in passato ha equipaggiato i tiratori del nord Europa, in quanto grazie alle caratteristiche tecniche del gruppo di sparo e alle proporzioni dell'impugnatura (molto ampia, con foro per il pollice e piede del grilletto ampio quasi un centimetro, in unione ad una leva di armamento maggiorata), che ne consente un impiego anche con le mani coperte dai guanti, \u00e8 risultato idoneo per le condizioni climatiche di tali zone.\nGli esemplari per uso civile, vista la grande diffusione, hanno prezzi contenuti e abbordabili per chi voglia cimentarsi nell'uso di quest'arma in attivit\u00e0 venatorie o sportive. La versione militare invece, che inizia solo ora ad avere un mercato civile grazie all'uscita dagli arsenali, continua ad essere rara e ad avere costi molto alti."}
{"id": "2459325", "revid": "404542", "url": "https://it.wikipedia.org/wiki?curid=2459325", "title": "Passo delle Tre Croci", "text": ""}
{"id": "2459328", "revid": "155613", "url": "https://it.wikipedia.org/wiki?curid=2459328", "title": "Santa Maria in Lapide", "text": ""}
{"id": "2459331", "revid": "88740", "url": "https://it.wikipedia.org/wiki?curid=2459331", "title": "Romanzo siciliano (romanzo)", "text": "Romanzo siciliano \u00e8 un'opera in stile gotico della scrittrice inglese Ann Radcliffe, pubblicato anonimamente nel 1790.\nTrama e fortuna.\nLa trama si concentra soprattutto sulla decadenza e gli intrighi della famiglia aristocratica dei Mazzini, vista dal punto di vista di una turista intrigata dalle storie di un monaco che incontra tra le rovine del loro castello sulle coste settentrionali della Sicilia.\nL'introduzione alla edizione inglese 'World's Classics' spiega chiaramente che questa fu la prima vera opera gotica di Ann Radcliffe, la novella infatti esplora i misteri e gli orrori sepolti della potentissima aristocrazia siciliana."}
{"id": "2459332", "revid": "111170078", "url": "https://it.wikipedia.org/wiki?curid=2459332", "title": "Messa in quadro", "text": "La messa in quadro sceglie il tipo di sguardo con il quale mostrare il mondo che si \u00e8 scelto di riprendere e definisce il punto di vista selezionando le riprese e stabilendo i movimenti di macchina e la durata delle inquadrature.\nModalit\u00e0.\nLa modalit\u00e0 della messa in quadro \u00e8 definita dipendente dai contenuti, nel caso in cui evidenzia ci\u00f2 che vuole mostrare riprendendo i personaggi e gli oggetti in modo assolutamente \u201cneutro\u201d. \u00c8 invece definita indipendente dai contenuti se l'immagine mette in rilievo \u201cl'atto di assunzione dei contenuti, la decisione con cui essa si appropria di oggetti, persone, ambienti, ecc., con il risultato di mettere in luce la propria natura di immagine\u201d.\nLa modalit\u00e0 della messa in quadro si definisce anche stabile nel caso in cui il materiale viene rappresentato in unico modo per tutto il film, e variabile nel caso in cui, invece, la costruzione delle immagini ha come elemento fondamentale l'eterogeneit\u00e0. Alcuni esempi che Francesco Casetti e Federico di Chio fanno di messa in quadro con modalit\u00e0 stabile sono ne \"La donna che visse due volte\" (la figura intera intervallata da plong\u00e9e) e ne \"La finestra sul cortile\" (il totale intervallato da figure intere).\nRapporto con la messa in scena.\nTra la messa in scena e la messa in quadro c'\u00e8 una profonda interazione. Esse si autodeterminano a vicenda: da un lato, infatti, la messa in scena influenza la messa in quadro in quanto alcuni elementi della sceneggiatura portano a determinate riprese, come i protagonisti che per esser meglio identificati usufruiscono di diversi primi piani. Dall'altro la messa in quadro determina la messa in scena, perch\u00e9 alcune inquadrature mostrano una determinata fetta di spazio, implicando un determinato significato espressivo.\nNella rappresentazione filmica diventa fondamentale poter manipolare gli oggetti, \u201cproprio perch\u00e9 il mondo rappresentato possa apparire non alterato\u201d . Spesso nei set cinematografici, infatti, i tavoli e le sedie vengono sopraelevate e gli oggetti appesi al muro abbassati per mantenere una certa proporzionalit\u00e0."}
{"id": "2459333", "revid": "287204", "url": "https://it.wikipedia.org/wiki?curid=2459333", "title": "Messa in serie", "text": "La messa in serie \u00e8 una fase del montaggio in cui si definiscono i legami fra le scene.\nLa messa in serie non analizza singole immagini come la messa in scena e la messa in quadro, ma una successione di immagini, in quanto intreccia le relazioni che ogni immagine ha con quella precedente e con quella successiva secondo le previsioni del copione.\nLe relazioni che nascono dall'unione di diverse immagini vengono definite in vari modi. Infatti le relazioni che appartengono al mondo dei film classici hollywoodiani, in cui ogni immagine si intreccia con la successiva, sono: l'associazione per prossimit\u00e0, nel caso in cui il legame \u00e8 dato dalla rappresentazione di diversi elementi che fanno parte per\u00f2 della stessa situazione, l'associazione per identit\u00e0, nel caso in cui il legame tra due immagini \u00e8 dato dalla stessa immagine che ritorna o da un elemento che si ripete e l'associazione per transitivit\u00e0 quando il legame \u00e8 dato dalla rappresentazione di due momenti di una medesima azione.\nNe \"La finestra sul cortile\" e ne \"La donna che visse due volte\" s'intrecciano invece l'associazione per analogia e quella per contrasto, che mostrano un mondo diversificato ed articolato in cui gli elementi prima si oppongono e poi si congiungono e in cui il legame \u00e8 dato dalla rappresentazione di elementi che sono simili, ma non uguali, e di elementi contrastanti ma confrontabili.\nInfine l'associazione facilmente identificabile nel cinema moderno, in cui domina un mondo frammentario e caotico, \u00e8 quella neutralizzata o accostamento in cui il legame tra due immagini \u00e8 dato unicamente dalla sequenza temporale."}
{"id": "2459334", "revid": "1821847", "url": "https://it.wikipedia.org/wiki?curid=2459334", "title": "Nome cinese di cortesia", "text": "Il nome di cortesia, in cinese \"z\u00ec\" (), \u00e8 un nome assegnato dopo il compimento dei 20 anni di et\u00e0 al posto del nome di nascita ed \u00e8 un segno dell'ingresso nell'et\u00e0 adulta e un segno di rispetto. Usato principalmente per i nomi maschili, lo \"z\u00ec\" pu\u00f2 essere assegnato dai genitori o essere scelto dalla persona stessa. La tradizione di usare nomi di cortesia si \u00e8 attenuata a partire dal Movimento del 4 maggio 1919. Ci sono due forme di nomi di cortesia: lo \"z\u00ec\" e lo \"h\u00e0o\".\nLo z\u00ec.\nLo z\u00ec, talvolta chiamato bi\u01ceoz\u00ec o \"nome di cortesia,\" \u00e8 un nome tradizionalmente dato ai maschi cinesi all'et\u00e0 di 20 anni, di solito durante la cerimonia del Guan Li. Era a volte assegnato alle donne al momento del matrimonio. Come notato sopra questa pratica non \u00e8 pi\u00f9 diffusa nella societ\u00e0 cinese moderna. Secondo il Libro dei Riti quando un uomo raggiunge l'et\u00e0 adulta \u00e8 irrispettoso per gli altri della sua stessa generazione di rivolgersi a lui con il suo nome dato (da bambino) o m\u00edng. Quindi il nome dato era riservato per se stessi e per le persone pi\u00f9 anziane, mentre lo z\u00ec era usato da adulti della stessa generazione per riferirsi gli uni agli altri nelle occasioni formali o negli scritti, da qui il termine \"nome di cortesia\".\nLo z\u00ec \u00e8 la maggior parte delle volte bisillabico, ossia composta da due caratteri ed \u00e8 solitamente basato sul significato del nome dato. Il letterato Yan Zhitui (\u984f\u4e4b\u63a8) della dinastia Qi del nord (551-577) credeva che mentre lo scopo del m\u00edng (nome dato) era di distinguere le persone le une dalle altre, lo z\u00ec dovesse esprimere l'integrit\u00e0 morale della persona.\nUn esempio di z\u00ec basato sul significato \u00e8 dato dal militare Yue Fei, il cui nome significa letteralmente \"volare\" e il cui z\u00ec era Pengju che significa \"uccello favoloso che spicca il volo\".\nLa relazione che spesso esiste tra lo z\u00ec e il m\u00edng di una persona pu\u00f2 essere visto nel caso di Mao Zedong (Mao Zedong () il cui z\u00ec era Runzhi (). Questi due caratteri hanno lo stesso radicale (\u6c35), che significa acqua. Entrambi i nomi possono significare \"beneficiare\" o \"nutrire\" o \"umido\".\nUn altro modo di formare uno z\u00ec \u00e8 di usare il carattere omofonico z\u01d0 () un titolo che denota rispetto (usato solo per gli uomini) che va usato come primo carattere. Quindi lo z\u00ec di Gonsun Qiao era Z\u01d0ch\u01cen () e quello di Du Fu era Z\u01d0m\u00e9i ().\n\u00c8 altrettanto comune costruire lo z\u00ec usando come primo carattere uno che esprima l'ordine di nascita del portatore tra i figli maschi della sua famiglia. Quindi per Confucio il cui nome dato era Kong Qiu () lo z\u00ec era Zh\u00f2ngn\u00ed () dove il primo carattere zh\u00f2ng (\u4ef2) indica che egli era il secondo figlio della famiglia. I caratteri usati tipicamente sono b\u00f3 () per il primogenito, zh\u00f2ng (), sh\u016b () e j\u00ec () tipicamente per il figlio minore, se la famiglia consiste di pi\u00f9 di tre figli. I quattro figli del guerriero Sun Jian sono un esempio di questo uso: Il maggiore Sun Ce aveva come z\u00ec Bofu, il secondo Sun Quan aveva come z\u00ec Zhongmou, il terzo Sun Yi era Shubi e il minore Sun Kuang aveva come z\u00ec Jizuo.\nL'uso dello z\u00ec inizi\u00f2 durante la dinastia Shang e si svilupp\u00f2 lentamente in un sistema che divenne il pi\u00f9 diffuso durante la successiva dinastia Zhou. Durante questo periodo lo z\u00ec veniva assegnato anche alle donne. Lo z\u00ec dato ad una donna era generalmente composto di un carattere indicante il suo ordine di nascita tra le figlie femmine della sua famiglia e il suo cognome. Per esempio Meng Jiang () era la sorella maggiore nella famiglia Jiang.\nPrima del ventesimo secolo, lo z\u00ec era in uso nei paesi dove l'influenza della cultura cinese era forte (come per esempio la Corea, il Giappone e il Vietnam), specie tra i letterati.\nAll'epoca del movimento del 4 maggio che mirava a distruggere l'antico sistema feudale, numerosi gruppi di intellettuali hanno criticato l'uso della z\u00ec come simbolo delle antiche tradizioni, lo z\u00ec \u00e8 cos\u00ec caduto in disuso.\nAlcuni gruppi militano oggi affinch\u00e9 l'istituzione dello z\u00ec sia restaurata. Il loro argomento principale \u00e8 dovuto al fatto che con una popolazione dell'ordine del miliardo di abitanti il numero di persone in Cina che hanno lo stesso cognome e lo stesso nome \u00e8 molto elevato, tanto pi\u00f9 che esistono relativamente pochi cognomi in Cina.\nLo z\u00ec di alcune persone famose:\nLo H\u00e0o (pseudonimo).\nLo H\u00e0o () (anche g\u014d in giapponese, ho in coreano e hi\u1ec7u in lingua vietnamita) \u00e8 un nome di cortesia alternativo, solitamente detto anche \"pseudonimo\". Era principalmente composto da tre o quattro caratteri e pu\u00f2 essere diventato comune a causa dell'elevato numero di persone con lo stesso z\u00ec. Lo h\u00e0o era spesso scelto dal portatore stesso ed era possibile averne pi\u00f9 di uno. Esso non aveva connessione con il m\u00edng (nome dato) o lo z\u00ec, piuttosto era spesso una scelta personale e talvolta fantasiosa, anche contenente un'allusione o un carattere raro, cosa che si addiceva alle persone acculturate. Un'altra possibilit\u00e0 era quella di usare il nome del proprio luogo di residenza come l'h\u00e0o di Su Shi era Dongpo Jushi (ossia, \"residente di Dongpo\", una residenza che costru\u00ec mentre era in esilio). L'h\u00e0o di un autore era usato spesso anche nel titolo delle sue raccolte di lavori."}
{"id": "2459337", "revid": "1310927", "url": "https://it.wikipedia.org/wiki?curid=2459337", "title": "Pablo Vitti", "text": "Carriera.\nClub.\nA 18 anni inizia a giocare con la squadra della sua citt\u00e0 disputando in quattro anni 74 partite condite da 15 reti, dopodich\u00e9 passa al Banfield a gennaio dove resta per un anno e mezzo collezionando 15 presenze senza realizzare nessun gol.\nNel 2008 passa all'Independiente dove colleziona 2 presenze senza realizzare gol e a gennaio passa in prestito al \u010cornomorec' Odessa in Ucraina dove gioca 6 gare realizzando una rete. Ritornato dal prestito in Russia, l'Independiente lo manda nuovamente con la stessa formula in MLS al Toronto, dove vince il campionato.\nIl 28 dicembre firma un contratto triennale con l'Universitario de Deportes del Per\u00f9.\nNazionale.\nConta 3 presenza nella Nazionale di calcio dell'Argentina Under-20, risalenti al 2005."}
{"id": "2459343", "revid": "195739", "url": "https://it.wikipedia.org/wiki?curid=2459343", "title": "Nome di cortesia", "text": ""}
{"id": "2459349", "revid": "767487", "url": "https://it.wikipedia.org/wiki?curid=2459349", "title": "Enrico Sirello", "text": "Biografia.\nDalla fine del 1963 sostenuto dalle conoscenze di psicologia della forma e del colore Sirello inizia a sperimentare delle strutture definite Gestaltiche.\nNel 1965 con Baldi, F. Cannilla, L. Drei, Glattfelder, F. Guerrieri, Bice Lazzari, C. Lorenzetti, A. Masi, Achille Pace e Pesci\u00f2 organizza presso la casa della Cultura di Livorno la mostra dibattito \"Strutture Significanti\", che si ripetere\u00e0 nelle sedi di Genova e Torino con testi critici di: Giulio Carlo Argan, Germano Beringheli, Emilio Garrone e Claudio Popovich.\nGiulio Carlo Argan si era molto interessato alla teoria di Enrico Sirello sugli effetti anisotropici e in generale alla scheda programmatica scritta nel 1964 e pubblicata nel 65 alla galleria Giraldi di Livorno.\nL'interesse di Argan per l'opera di Enrico Sirello prosegue nel tempo con le visite alle mostre personali dell'artista, in particolare nella mostra \"Proposte d'intervento attivo\" con sale personale a Saint Vincent (Aosta) nel 1972.\nAl premio Sassoferrato (Ancona) gli viene assegnata la medaglia d'oro del Presidente della Repubblica.\nMedaglia d'oro alla mostra internazionale del disegno a Palermo nel 1965.\nNel 1969 a progettato e diretto i lavori di trasformazione del teatro Pirandello di Roma in teatro Tor di Nona.\nNel 1970 partecipa al 26\u00b0 e al 27\u00b0 Salon de Realites Nouvelle a Parigi. Nello stesso anno esegue per Il (Parco dei giochi) di Termoli una scultura ruotante sonora in metallo verniciato.\n(\"ESAFAX \u00e8 il multiplo (90 esemplari) in acciaio inox (Cubo 15 X 15 X 15 cm) prodotto nel 1970 dalla 2RC di Roma a firma degli artisti : V. Arena, Nicola Carrino, A. Corbelli, E. Leinardi, E. Maldonado, Enrico Sirello\").\nNel 1973 \u00e8 invitato alla IV Biennale di Madrid ( Spagna ) ma le tre opere, censurate dal regime Franchista non saranno esposte.\nNel 1979 ha progettato e realizzato il \"caff\u00e8 \u2013 teatro - ristorante\" di piazza Navona a Roma.\nNel 1980 ha disegnato su commissione il cartone (185x700 cm) per una pittura murale da eseguire all'interno del Castello di Montecchio (XI sec.) (Castiglion Fiorentino, Arezzo).\nNel 1981 nasce a Roma il gruppo di lavoro Spazio Documento, con Maldonado, L. Di Luciano, A. Pierelli, F. Giorchino, V. Arena, Maria Lai, G. Pizzo, Rosanna Lancia, E. Sirello e Guido Montana.\nSempre nell'81 \u00e8 invitato alla \u201cQuadriennale di Scenografia\u201d a Praga (Repubblica Ceca).\nNel 1982, su invito del Centro Internazionale Arti Visive, ha eseguito una grande pittura murale nella Sala del Consiglio Comunale di Villasimius (Cagliari).\nNel 1983 disegna il \u201cLogo\u201d della CineRoma (ed. cinematografiche e televisive); riceve l'incarico di disegnare il \u201cCalendario 1984\u201d per la Centrale del Latte di Roma, ed \u00e8 invitato a partecipare a \u201cPittori dell'occhio, della mente e dell'immaginazione\u201d a cura di Giorgio Di Genova, Mario Dorfles e Luigi Lambertini a La Salerniana, Erice (Trapani).\n\u00c8 presente a C. C. C. 2 Costruttivismo, Concretiamo e Cinevisualismo Internazionale \u201c a cura di Carlo Belloli, Arte Struktura, Milano.\nNel 1988 \u00e8 invitato a \u201c Dimensione Europea \u201c, rassegna d'arte astratta, Complesso Monumentale S. Michele a Ripa, Roma.\nAlla fine degli anni 90 Enrico Sirello inizia la sperimentazione degli intonaci a pomice di Lipari, il suo lavoro prosegue in questi anni alternando la pittura a tempera con i murali ad intonaco.\nNel 1999 mostra personale alla galleria Giraldi di Livorno con testo di Carlo Belloli.\nNel 2001 con Borrella, F. Costalonga e Tornquist, testo introduttivo di Germano Beringheli \u00e8 in \u201cGeometria e Colore\u201d Arte e ricerca operativa: 30 anni di esperienza. Museo Civico di Villa Groppallo, Vado Ligure (Savona)\nDal 2004 collabora con lo Studio d'Arte Massi di Roma, dove partecipa a numerose \nmanifestazioni con i massimi esponenti dell'astrattismo Italiano.\nNel 2007 \u00e8 invitato alla rassegna d'arte Assaggio d'Artista, Massi Studio d'Arte Roma.\nNel maggio 2008 su invito dell'A. R. G. A. M nell'ambito della manifestazione \u201cIl Salone di Maggio\u201d, partecipa alla mostra \u201cPrendere Posizione\u201d, Museo Venanzo Crocetti Roma\nNel maggio 2009 mostra personale \" L'arte di comporre \" allo Studio d'Are Massi, in concomitanza con la Primaverile dell'A. R. G. A. M. (Associazione Gallerie Arte Moderna Roma)\nEnrico Sirello dal 1966 viveva e lavorava a Roma.\nIl maestro Enrico Sirello \u00e8 morto a Livorno dopo una grave malattia il 26 febbraio 2012."}
{"id": "2459350", "revid": "195739", "url": "https://it.wikipedia.org/wiki?curid=2459350", "title": "Z\u00ec", "text": ""}
{"id": "2459352", "revid": "195739", "url": "https://it.wikipedia.org/wiki?curid=2459352", "title": "Movimento del 4 maggio", "text": ""}
{"id": "2459353", "revid": "122317785", "url": "https://it.wikipedia.org/wiki?curid=2459353", "title": "Stadio Ram\u00f3n de Carranza", "text": "Lo stadio Nuovo Mirandilla () \u00e8 uno stadio spagnolo situato a Cadice. Ospita le partite interne della squadra locale, il C\u00e1diz Club de F\u00fatbol. \nLo stadio \u00e8 stato inaugurato nel 1955. In questo impianto la squadra locale ha ottenuto la migliore vittoria nel 2006, battendo per 5-0 il M\u00e1laga Club de F\u00fatbol.\nStoria.\nEdificato tra il maggio 1954 e l'agosto 1955 sotto la guida degli architetti Manuel Mu\u00f1oz Monasterio e Fern\u00e1ndez Pujol, l'apprezzatore Fernando Accame e lo studio di ingegneria Gonzalo, ebbe un costo di 11 milioni di pesetas. Fu inaugurato il 3 settembre dello stesso anno, con l'incontro tra il Cadice e il , che si impose per 4-0. Fu dotato di un sistema di illuminazione nel 1957.\nSottoposto a lavori di ristrutturazione una prima volta nel 1984, fu ammodernato tra il 2004 e il 2005 e sub\u00ec un nuovo \"restyling\" dal 2008 al 2012.\nNel 2020 sono state indette diverse proposte per la modifica nome dell'impianto, attualmente dedicato alla memoria di Ram\u00f3n de Carranza, sindaco della citt\u00e0 andalusa in epoca franchista, in ottemperanza alla legge sulla memoria storica (\"Ley de Memoria Hist\u00f3rica\") del 2007."}
{"id": "2459359", "revid": "460080", "url": "https://it.wikipedia.org/wiki?curid=2459359", "title": "Pianura Padana Veneta", "text": ""}
{"id": "2459363", "revid": "880084", "url": "https://it.wikipedia.org/wiki?curid=2459363", "title": "Classico dei versi", "text": ""}
{"id": "2459365", "revid": "486946", "url": "https://it.wikipedia.org/wiki?curid=2459365", "title": "Classico della storia", "text": ""}
{"id": "2459366", "revid": "339392", "url": "https://it.wikipedia.org/wiki?curid=2459366", "title": "Classico dei mutamenti", "text": ""}
{"id": "2459367", "revid": "729019", "url": "https://it.wikipedia.org/wiki?curid=2459367", "title": "Ruta nacional PE-5", "text": "La ruta nacional PE-5 (PE-5) \u00e8 una via che attraversa il Per\u00f9 da nord a sud e costeggia la selva amazzonica e per tali motivi \u00e8 anche detta Carretera Longitudinal de la Selva.\nLa strada non \u00e8 stata ancora completata in alcuni punti, ma dovrebbe mettere in comunicazione R\u00edo Canchis (alla frontiera con l'Ecuador) con Puerto Pardo (alla frontiera con la Bolivia.\nIl tratto mancante \u00e8 Puerto Prado (Jun\u00edn)-Camisea (Apur\u00edmac)-Puerto Pardo (Madre de Dios)\nNei pressi di La Merced interseca la Carretera Central, importante via di collegamento della capitale Lima con le zone interne del Per\u00f9.\nLa PE-5 passa per le citt\u00e0 di (ordine nord-sud):"}
{"id": "2459368", "revid": "115629447", "url": "https://it.wikipedia.org/wiki?curid=2459368", "title": "Nur (sufismo)", "text": "Nur o Nur Islam \u00e8 ci\u00f2 che unisce l'essenza alla conoscenza nel Sufismo. La parola in s\u00e9 significa \"luce del islam.\" Ogni particella di luce che \u00e8 riflessa dallo \"specchio del cuore\" induce a una conoscenza spirituale specifica a seconda del colore.\nNur \u00e8 la luce spirituale di una persona. Emana principalmente dalla fronte, ma pu\u00f2 circondare tutto il corpo. La spiritualit\u00e0 di una persona pu\u00f2 essere giudicata dal Nur che emana. Nur discende dal cielo, raggiungendo la Kabatulallah alla Mecca. Da qui \u00e8 distribuita su tutti i Masaajid. Qui si manifesta in coloro che sono spiritualmente predisposti."}
{"id": "2459370", "revid": "339392", "url": "https://it.wikipedia.org/wiki?curid=2459370", "title": "Teodoro Dostojevskij", "text": ""}
{"id": "2459371", "revid": "339392", "url": "https://it.wikipedia.org/wiki?curid=2459371", "title": "Dostojevskij", "text": ""}
{"id": "2459374", "revid": "1543377", "url": "https://it.wikipedia.org/wiki?curid=2459374", "title": "Arden (Danimarca)", "text": "Arden \u00e8 una cittadina della Danimarca di 8.513 abitanti (2005) distribuiti su una superficie di 228\u00a0km\u00b2, comune autonomo fino al I gennaio 2007.\nSituato nella contea dello Jutland settentrionale, il comune, a seguito dell'entrata in vigore della riforma amministrativa, \u00e8 stato soppresso e accorpato ai comuni di Hadsund, Hobro e parte del comune di Mariager per dare luogo al neo-costituito comune di Mariagerfjord.\nEconomia locale.\nNonostante le dimensioni, ad Arden sono presenti diversi di negozi, supermercati, banche ecc. Inoltre, la citt\u00e0 ospita diverse scuole pubbliche e private, e un complesso sportivo chiamato Arden-Hallerne con, tra le altre cose, palazzetti dello sport, una piscina, attrezzature per il fitness e diversi campi da calcio. Molte delle strutture sono utilizzate dall'associazione sportiva Jarl Arden."}
{"id": "2459383", "revid": "287204", "url": "https://it.wikipedia.org/wiki?curid=2459383", "title": "Janne Holmen", "text": ""}
{"id": "2459386", "revid": "599013", "url": "https://it.wikipedia.org/wiki?curid=2459386", "title": "Mohsin Harthi", "text": "Carriera.\nHa giocato per lunga parte della sua carriera nell'Al-Nasr.\n\u00c8 stato anche convocato ai Mondiali 2002 senza mai scendere in campo."}
{"id": "2459387", "revid": "6923", "url": "https://it.wikipedia.org/wiki?curid=2459387", "title": "Andr\u00e9 Lef\u00e8bvre", "text": "Biografia.\nLa carriera professionale di Lef\u00e8bvre comincia presso la Voisin, all'epoca una nota Casa automobilistica ed aeronautica, capitanata dal vulcanico ed eccentrico Gabriel Voisin, che fino alla fine della Prima guerra mondiale si era occupato esclusivamente di aerei, ma poi scelse di indirizzare la sua azienda al settore automobilistico. Fu qui che Lef\u00e8bvre apprese l'importanza dell'aerodinamica in un mezzo di trasporto, sia esso aereo o automobile, e ne fece una sorta di credo. Non solo, ma svilupp\u00f2 una propria serie di idee riguardo alla produzione automobilistica. Inoltre alla Voisin, Lef\u00e8bvre fu anche pilota in alcune competizioni, cogliendo anche dei risultati degni di nota, come la vittoria al Rally di Montecarlo del 1927.\nNel 1931 Lef\u00e8bvre lascia la Voisin, rimanendo per\u00f2 in buoni rapporti con Gabriel, ed approda alla Renault che per\u00f2 non approva le sue idee troppo innovative, per cui nel giro di poco tempo Lef\u00e8bvre abbandona la Casa della Losanga e su consiglio di Gabriel Voisin giunge nel 1933 a Quai de Javel, dove si trovava la sede della Citro\u00ebn, una Casa nota per il suo spirito innovatore dell'epoca. Qui Lef\u00e8bvre trova un ambiente decisamente pi\u00f9 stimolante e pi\u00f9 consono alla messa in pratica delle sue idee, complice il patron della Casa stessa, Andr\u00e9 Citro\u00ebn che ha sempre amato le idee originali ed innovative. Trov\u00f2 anche i favori di Flaminio Bertoni, un designer italiano, alla Citro\u00ebn dal 1931, in collaborazione con il quale diede vita ad un dei periodi pi\u00f9 alti nella storia della Casa francese. Quest'ultimo aveva tra l'altro un progetto gi\u00e0 in cantiere, quello che avrebbe portato alla creazione della Traction Avant, prima auto in Europa a riunire in s\u00e9 le soluzioni della scocca portante e della trazione anteriore. Tra le varie idee raccolte da Lef\u00e8bvre durante il suo periodo alla Voisin, vi furono proprio la trazione anteriore ed il baricentro basso. Queste ed altre idee lo porteranno in seguito alla realizzazione della DS.\nIl lancio della Traction Avant nel 1934 dest\u00f2 un gran successo, ma signific\u00f2 anche il rischio di bancarotta per la Casa francese, che venne rilevata dalla Michelin: al posto di Andr\u00e9 Citro\u00ebn, morto nel 1935, giunse Pierre-Jules Boulanger, che impar\u00f2 ben presto a conoscere e a stimare L\u00e9f\u00e8bvre, ma anche a tenere a bada per il gran numero di idee e progetti che questi aveva in mente, spesso anche fin troppo stravaganti. Di lui, parlando con un altro ingegnere della Casa, Boulanger disse: \"devi fare attenzione con Lef\u00e8bvre: ha 200 terrifiche idee al giorno, ma solo una di esse potrebbe essere quella buona, tutte le altre devi scartarle. Con quelle 199 io andrei in rovina in 3 mesi.\" In effetti Lef\u00e8bvre non aveva un minuto di pace ed era sempre al lavoro con la testa, per sfornare via via sempre nuove idee, anche se spesso troppo sofisticate o stravaganti o di difficilissima realizzazione. Era un uomo dal carattere collerico e molto esigente, ma era anche brillante e geniale e sapeva infondere entusiasmo nella sua \u00e9quipe. Inoltre era una persona dalla preparazione pressoch\u00e9 completa: era un valente designer, la sua formazione professionale alla Voisin si rivedeva anche nella realizzazione dei modelli di maggior successo della Citro\u00ebn, ma prima ancora che designer era un eccellente progettista e per la realizzazione di Traction Avant e DS si occup\u00f2 anche della parte tecnica, arrivando a sperimentare nuovi telai e ad impiegare (specie per la DS) nuovi materiali come l'alluminio.\nNel 1938, assieme a Flaminio Bertoni, cominci\u00f2 a lavorare a due progetti completamente differenti: da uno di essi sarebbe nata la \"DS\", mentre l'altro avrebbe dato vita alla mitica 2CV. Di quest'ultima vennero realizzati anche i primi prototipi, ma poco tempo dopo scoppi\u00f2 la Seconda guerra mondiale e tutti progetti dovettero per forza di cose essere accantonati, per essere ripresi poi alla fine dello spaventoso conflitto.\nLa piccola utilitaria francese venne lanciata nel 1948, mentre la rivoluzionaria ammiraglia sarebbe arrivata pi\u00f9 tardi, nel 1955, perch\u00e9 occorreva pi\u00f9 tempo per testare alcune soluzioni tecniche come le sospensioni idropneumatiche. Anche qui, Lef\u00e8bvre si occup\u00f2 sia della parte meccanica, sia di quella estetico-funzionale. Nel primo caso realizz\u00f2 un particolare telaio ad elementi scatolati, mentre nel secondo caso firm\u00f2 il particolare design del volante monorazza, del parabrezza bombato e della carrozzeria aerodinamica a pannelli smontabili.\nNel 1958, Lef\u00e8bvre fu colto da paralisi parziale: tra l'altro, non poteva usare la mano destra. Si dimise, ma continu\u00f2 a collaborare con la Casa francese utilizzando la mano sinistra per i suoi progetti.\nDal suo genio, congiunto a quello di Flaminio Bertoni, nacquero anche altri veicoli, come i mezzi commerciali TUB ed HY."}
{"id": "2459391", "revid": "124585329", "url": "https://it.wikipedia.org/wiki?curid=2459391", "title": "Ministero della marina", "text": "Il Ministero della marina, noto nel suo ultimo anno come Ministero della marina militare, \u00e8 stato un dicastero del Regno d'Italia, e successivamente della Repubblica Italiana, responsabile della gestione della marina militare italiana, la Regia Marina, poi diventata Marina Militare. Fu accorpato nel 1947 al neonato Ministero della difesa insieme al Ministero della guerra e al Ministero dell'aeronautica.\nL'ultimo ministro in carica \u00e8 stato Giuseppe Micheli.\nStoria.\nNel regno di Sardegna i servizi relativi all'esercito e alla marina dipendevano da un unico \"ministero di guerra e marina\", fino a quando l'11 ottobre 1850 con il Governo d'Azeglio I furono distaccati e le funzioni sulla marina attribuiti al Ministero di agricoltura e commercio. Con il regolamento per l'ordinamento dell'amministrazione centrale dello Stato, approvato con r.d. 23 ottobre 1853 fu costituito il Ministero della marina del Regno di Sardegna.\nCon l'unificazione del 1861 nel IV governo Cavour del Regno d'Italia fu introdotta la divisione della gestione della componente militare in Ministero della guerra e Ministero della marina. Il primo ministro fu Luigi Federico Menabrea, mentre il primo a provenire dai ranghi della Regia Marina fu l'ammiraglio Carlo Pellion di Persano.\nAlle sue dipendenze fino al 1916 vi era anche la Direzione Generale della Marina Mercantile.\nDurante il regime fascista ne fu ministro ad interim lo stesso Benito Mussolini dall'8 maggio 1925 al 12 settembre 1929 e dal 6 novembre 1933 al 25 luglio 1943, cui successe fino al luglio 1946 l'ammiraglio Raffaele de Courten. I servizi della marina mercantile furono definitivamente staccati dal ministero della marina nel luglio 1946, quando fu istituito il ministero della marina mercantile.\nUltimo ministro della marina fu il senatore Giuseppe Micheli (1946/1947).\nCon decreto del capo provvisorio dello Stato 4 febbraio 1947, n. 17, dal 14 febbraio 1947, col governo De Gasperi III il Ministero della guerra, della Marina e dell'Aeronautica, furono soppressi e le loro competenze unificate nel ministero della Difesa.\nOrganizzazione.\n1876.\nOrganizzazione prevista dal r.d. 31 dic. 1876, n. 3624:\n1914.\nOrganizzazione con r.d. 28 giu. 1914, n. 860:\n1923.\nIl r.d. 10 set. 1923, n. 2052, cos\u00ec riorganizz\u00f2 l'amministrazione centrale della marina:\n1936.\nCon il r.d. 16 apr. 1936, n. 773:\n1944.\nOrganizzazione prevista on d. lgt. 28 set. 1944, n. 342:"}
{"id": "2459393", "revid": "2148637", "url": "https://it.wikipedia.org/wiki?curid=2459393", "title": "Yue Fei", "text": "Yue Fei fu un generale che combatt\u00e9 per la dinastia Song del sud contro gli eserciti Jurchen della dinastia J\u012bn (1115-1234).\nNel periodo in cui visse guerre, corruzione e lo spettro della fame opprimevano continuamente il popolo cinese. In mezzo a tutte queste difficolt\u00e0 emerse un uomo che, con la purezza del suo spirito e dei suoi ideali, ha dimostrato che bont\u00e0, rettitudine e lealt\u00e0 fossero virt\u00f9 ancora vive. Yue Fei \u00e8 raffigurato nel Wu Shuang Pu di Jin Guliang (\u7121\u96d9\u8b5c, Tavola degli eroi incomparabili).\nIn tempo di pace Yue Fei \u00e8 stato un grande studioso dei classici cinesi, mentre in guerra Yue Fei \u00e8 stato un generale coraggioso e astuto, che abilmente ha sconfitto i nemici del suo paese (sconfisse un esercito di ventimila uomini con solo cinquecento soldati).\nFu tradito dai ministri dell'Imperatore che, dopo averlo richiamato dal campo di battaglia, lo accusarono falsamente di tradimento e lo fecero condannare a morte.\nDalla sua morte, il maresciallo Yue Fei, resta l'ideale per il popolo cinese di un uomo completamente virtuoso, tutt'oggi \u00e8 un modello di lealt\u00e0 nella cultura cinese.\nSecondo la leggenda svilupp\u00f2 lo stile di arti marziali conosciuto come \"Xing Yi Quan\". Altri stili di arti marziali gli sono accreditati ma senza prove certe (dato che all'epoca era un'offesa praticare un'arte marziale diversa da quella alla quale si era stati iniziati).\nNella cultura di massa.\nYue Fei \u00e8 l'eroe militare della civilt\u00e0 Cinese in Empires Apart. Pu\u00f2 smontare a cavallo quando in condizioni critiche, e la sua lancia, quando possibile, pu\u00f2 colpire pi\u00f9 bersagli in un'unica area."}
{"id": "2459395", "revid": "584834", "url": "https://it.wikipedia.org/wiki?curid=2459395", "title": "Carretera Longitudinal de la Sierra", "text": ""}
{"id": "2459396", "revid": "599013", "url": "https://it.wikipedia.org/wiki?curid=2459396", "title": "Fouzi Al-Shehri", "text": "Carriera.\nHa giocato per sette anni nell'Al Ahli, e ha partecipato alla spedizione saudita ai mondiali 2002, giocando 2 partite."}
{"id": "2459401", "revid": "584834", "url": "https://it.wikipedia.org/wiki?curid=2459401", "title": "Carretera Longitudinal de la Selva", "text": ""}
{"id": "2459402", "revid": "1522738", "url": "https://it.wikipedia.org/wiki?curid=2459402", "title": "Ba'alzamon", "text": ""}
{"id": "2459404", "revid": "1305772", "url": "https://it.wikipedia.org/wiki?curid=2459404", "title": "Bellefonte", "text": ""}
{"id": "2459405", "revid": "1522738", "url": "https://it.wikipedia.org/wiki?curid=2459405", "title": "Al'Lan Mandragoran", "text": ""}
{"id": "2459406", "revid": "584834", "url": "https://it.wikipedia.org/wiki?curid=2459406", "title": "Caminos del Inca", "text": ""}
{"id": "2459408", "revid": "1234826", "url": "https://it.wikipedia.org/wiki?curid=2459408", "title": "Aeroporto di Ghedi", "text": "L'aeroporto di Ghedi \u00e8 un aeroporto militare italiano situato in Lombardia a 25 km a sud della citt\u00e0 di Brescia, nel comune di Ghedi dal quale l'aeroporto dista 5 km. L'aeroporto \u00e8 gestito dall'Aeronautica Militare ed in base al Decreto ministeriale del 25 gennaio 2008 pubblicato sulla Gazzetta Ufficiale del 7 marzo 2008, \u00e8 classificato come MOB (Main Operating Base) del primo gruppo e come tale effettua esclusivamente attivit\u00e0 militari, non essendo aperto al traffico commerciale. Attualmente \u00e8 sede del 6\u00ba Stormo dell'Aeronautica Militare con il 102\u00ba Gruppo \"Giuseppe Cenni\" (\"Paperi\"), il 154\u00ba Gruppo (\"Diavoli Rossi\") e il 155\u00ba Gruppo (\"Le pantere\") equipaggiati con Tornado IDS e ECR. Il campo fu intitolato alla memoria del pilota Luigi Olivari (1891-1917) il 29 giugno 1921.\nSecondo il programma NATO di condivisione nucleare, a Ghedi sono conservate 20-40 bombe atomiche B61-3, B61-4 e B61-7, di potenza variabile e massima di 340 chilotoni.\nStoria.\nNel settembre 1909 tra Ghedi e Montichiari fu organizzata l'\"International Air Race\" a cui parteciparono, tra gli altri, i fratelli Wright, Curtis, Calderara, Rougier e Leblanc; Gabriele d'Annunzio ottenne il record d'altitudine con 198 m. In qualit\u00e0 di \"reporter\" per un quotidiano fu presente persino lo scrittore Franz Kafka. Secondo alcuni qui vi fu la prima vittima della storia del volo in Italia, lo studente Enea Rossi, ma, in quanto non si riscontrano quotidiani che riportarono la notizia, si pensa sia stato un erroneo accadimento riportato da Mario Cobianchi, testimone del tempo, nel suo \"Pionieri dell'aviazione italiana\" (Editoriale Aeronautico, 1943, Roma) , come si sottolinea in \"A Brescia oggi si vola: le vicende del circuito aereo di Montichiari tra cronaca e storia\" (A cura di Massimo Ferrari, EDUCatt Universit\u00e0 Cattolica, 9788867801657) ormai sebbene non documentato la leggenda trasmessa da Cobianchi \u00e8 dura a morire. Comunque fu di quei giorni l'inizio dell'aeronautica a Ghedi.\nNella prima guerra mondiale Ghedi fu importante per la difesa di Brescia e provincia che fu assegnata nel 1916 al 75\u00ba Gruppo.\nGhedi, insieme a Ganfardine fu una pista di decollo per i ricognitori SVA e Pomilio che dovevano fotografare le infrastrutture nemiche.\nNella seconda guerra mondiale, Ghedi fu sede della Scuola di Pilotaggio di 2\u00ba periodo per il bombardamento e l\u00ec si trovavano i bombardieri Fiat B.R.20 e CANT Z.1007; poi, dal 1943, nel periodo della Repubblica Sociale Italiana ospit\u00f2 aerei da caccia con compiti di difesa aerea per l'Aeronautica Nazionale Repubblicana.\nIn questi anni la base di Ghedi fu molto attiva. Vi transitavano reparti da caccia, dotati di Fiat G.55 e Macchi C.205 \"Veltro\". Nel 1944 l'aeroporto fu ristrutturato completamente dall'Organizzazione Todt: si costruirono piste, raccordi, piazzole, paraschegge, officine, bunker per una lunghezza di 65 chilometri. Le piste di Ghedi e Montichiari furono collegate dal cosiddetto \u201craccordo tedesco\u201d, costruito in lastroni di cemento. Furono poi aggiunte difese contraeree e postazioni di mitragliatrici. Si diffusero voci secondo le quali a Ghedi venivano sperimentati velivoli a reazione tedeschi e un'area dell'aeroporto fosse usata per il lancio delle V1. I tedeschi ordinarono ad un proprio aereo di sorvolare Ghedi per scoprire cosa potesse avvalorare quell'ipotesi: era un effetto ottico che non fu eliminato per creare confusione ai nemici.\nDa differenti pubblicazioni e, da ultimo, dal documentario \"Tunnel Factories\" del regista Mauro Vittorio Quattrina (prod. 2010 che riprende quanto scritto nel libro \"Tunnel Factories\" di Giorgio Danilo Cocconcelli) si apprende che a tutt'oggi, a sud-sud est della fattoria Prandoni posta al limite meridionale dell'attuale pista di Ghedi, \u00e8 possibile notare una struttura abbandonata con 18 piloni di sostegno, delle specie di cubi di cemento, ai quali veniva avvitata la tralicciatura metallica della rampa di lancio delle V-1, una struttura molto simile ad altre stazioni di lancio in Francia e Germania. Un documento segreto declassificato dei servizi segreti americani nota attivit\u00e0 di \"V-1\" all'aeroporto di Ghedi (cos\u00ec come sul lago di Misurina). Non solo, ma lo scavo del perimetro nel quale \u00e8 situato questo manufatto \u00e8 realizzato in come una specie di vasca facilmente riempibile d'acqua, fatto che si ripete in altre basi di lancio v-1, realizzato per confondere la fotoricognizione aerea. Il manufatto tuttora presenta alcune tracce di mimetizzazione giallo sabbia e verde scuro e la struttura imponente in cemento si presenta come la copia quasi esatta del sito V-1 di Eperlecques (F).\nContemporaneamente si stabilirono a Ghedi reparti della \"Luftwaffe\": la 1\u00aa Squadriglia dello \"Stabgruppe I\" equipaggiata con Junkers Ju 88 e, a partire dall'ottobre 1944, il secondo \"Staffel\" del \"Nachtschlachtgruppe 9\" (Gruppo da combattimento notturno 9) con i suoi Junkers Ju 87D. Ghedi non fu tuttavia mai utilizzata dai Messerschmitt Me 262.\nFurono poi trasferite a Ghedi due squadriglie di Messerschmitt Bf 109 tedeschi, che vi rimasero da giugno a settembre, per poi essere fatti rientrare in patria per la difesa della Germania.\nDa Villafranca e Ghedi ogni giorno partivano caccia italiani, per poi atterrare e sparire sotto i rifugi. Erano riforniti da autobotti giunte all'aeroporto nottetempo, con i fari spenti ed erano cos\u00ec pronti a volare l'indomani. Gli alleati attaccarono pi\u00f9 di trenta volte la base, ma i danni non furono mai gravi grazie ad accorgimenti semplici ma efficaci: i velivoli venivano parcheggiati sotto gli alberi, coperti da reti e da frasche o negli hangar gi\u00e0 semidistrutti. Inoltre sagome di legno e cartone erano posizionate ai fianchi della pista.\nGli avieri si rifugiavano nei bunker, e, se degli aerei venivano colpiti, davano fuoco a degli stracci per far credere al nemico di averli incendiati.\nAlla fine della seconda guerra mondiale l'aeroporto di Ghedi era in pessime condizioni, a causa degli attacchi alleati e delle mine fatte brillare dai tedeschi: vi erano dieci crateri di otto metri di diametro. Il 29 aprile 1945 la V armata americana occup\u00f2 l'aeroporto e lo trasform\u00f2 in parte in campo di concentramento per prigionieri di guerra tedeschi, fra i quali anche il generale Fridolin von Senger und Etterlin. L'aeroporto fu riattivato nel 1951 come sede del 6\u00ba Stormo dell'Aeronautica Militare, prima dotato di P-51 Mustang, poi dei jet britannici Vampire, utilizzati fino al 1952.\nAll'inizio degli anni cinquanta il reparto fu intitolato al tenente Alfredo Fusco (MOVM); la pista di volo venne ristrutturata per poter essere utilizzata dai moderni jet. Fino al 1962 Ghedi ospit\u00f2 gli F-84F e G che furono poi sostituiti dagli F-104 Starfighter e, infine (1982), dai Tornado IDS. \nIl 13 settembre 1993, i \"Paperi\" del 102\u00ba Gruppo Volo passarono dal 5\u00ba Stormo \"Giuseppe Cenni\", sull'aeroporto di Rimini, al 6\u00ba Stormo sull'Aeroporto di Ghedi. Inoltre dal 1999 vi fu la chiusura della scuola \"Tornado Trinational Training Establishment\" (T.T.T.E.), di Cottesmore in Inghilterra, destinata alle tre aviazioni: inglese, tedesca e italiana. Il compito di questa scuola, fin dall'entrata in servizio dei Tornado, era quello di addestrarne e formarne i futuri piloti e navigatori. Per gli equipaggi italiani, tale prestigioso compito venne affidato dall'Aeronautica Militare al 102\u00ba Gruppo, che ha acquisito la denominazione di \u201cOperational Conversion Unit\u201d (O.C.U.), reparto che addestra e abilita tutti i piloti dell'Aeronautica Militare, e non solo, ai Tornado. Nonostante questo incarico speciale il 102\u00ba Gruppo ha sempre mantenuto il 100% di operativit\u00e0 come tutti gli altri Gruppi.\nIl 19 agosto 2014 due Tornado di base a Ghedi e da qui decollati, si sono scontrati in volo nei cieli di Ascoli Piceno durante un'esercitazione. I 4 membri degli equipaggi hanno perso la vita. Dal 14 settembre 2016, a seguito della soppressione del 50\u00ba Stormo sulla base di Piacenza-San Damiano, e il contestuale passaggio del 155\u00ba Gruppo al 6\u00ba Stormo a Ghedi, rende cos\u00ec la base bresciana l'unica dotata di velivoli Tornado.\nStrutture aeroportuali.\nA Ghedi il 154\u00ba Gruppo occupa la zona nord dell'aeroporto dove si trova un bunker che ospita il Comando, la Sala Operativa, la Sala Navigazione e gli altri uffici. Vi \u00e8 poi un hangar per i velivoli in manutenzione. Gli aerei operativi sono sparsi sul sedime negli \"shelter\" per essere riparati dagli attacchi.\nIn anni recentissimi molte delle strutture aeroportuali rimaste escluse dall'attuale zona militare sono state demolite per consentire lo sviluppo edilizio dell'area. Fra queste il \"raccordo tedesco\" ed alcuni paraschegge. Del periodo bellico rimangono la palazzina comando e tre hangar \"Saporiti\" presso il moderno Aeroporto di Brescia-Montichiari.\nPresenza di armi atomiche.\nPiani militari segreti del Patto di Varsavia, risalenti agli anni sessanta e resi pubblici nel 2005, prevedevano un attacco all'Italia attraverso la neutrale Austria con un bombardamento nucleare preventivo sulle citt\u00e0 di Vienna, Monaco di Baviera, Innsbruck, Venezia, Padova, Vicenza, Verona, Ghedi e Piacenza. Le truppe sovietiche-ungheresi consistenti in 7 divisioni motorizzate, 3 divisioni corazzate, 38 lanciamissili, 214 aerei da combattimento, 121 caccia, 24 aerei da ricognizione e 25 bombardieri con armi atomiche prevedevano di occupare il Nord Italia, attraverso le linee di penetrazione di Tarvisio e della Val Camonica, raggiungendo Brescia e Bologna in 13 giorni di combattimenti attestandosi poi saldamente sull'Appennino tosco-emiliano. Al contrario i piani militari segreti della NATO prevedevano, secondo quanto affermato dall'ex presidente Francesco Cossiga in una nota trasmissione televisiva della Rai, una risposta nucleare italiana sulle citt\u00e0 di Praga e Budapest condotta dall'aeronautica militare con cacciabombardieri Panavia Tornado dell'aeroporto di Brescia-Ghedi.\nIl rapporto statunitense del Natural Resources Defence Council mostra che nella base di Ghedi, secondo il concetto NATO di Nuclear sharing, sono conservate 20-40 bombe atomiche B-61 3,B61-4 e B61-7 di potenza variabile tra meno di 1 chilotone e 340 chilotoni. Le bombe atomiche B61 possono essere utilizzate solo dai cacciabombardieri Tornado IDS del 6\u00ba Stormo dell'Aeronautica Militare Italiana, appositamente configurati per eventuali attacchi nucleari.\nTerrorismo.\nIl 22 luglio 2015 le indagini per l'arresto di due estremisti islamici hanno rivelato che i due terroristi avevano come obiettivo primario colpire l'Aeroporto di Ghedi. I terroristi avrebbero scelto l'Aeroporto di Brescia-Ghedi poich\u00e9 4 Tornado IDS che facevano parte della coalizione anti-ISIS erano decollati proprio da questo aeroporto. L'obiettivo dell'attacco era colpire armati con Ak-47 alcuni Carabinieri. Gli aspiranti terroristi sono stati condannati a sei anni di carcere con espulsione a fine pena e i giudici nelle motivazioni della sentenza hanno confermato la pericolosit\u00e0 dei due soggetti.\nAccessibilit\u00e0.\nIn autobus.\nL'aeroporto \u00e8 servito da un collegamento autobus con la stazione di Sant'Eufemia-Buffalora, capolinea della metropolitana di Brescia."}
{"id": "2459411", "revid": "38120", "url": "https://it.wikipedia.org/wiki?curid=2459411", "title": "DYS (album)", "text": "DYS \u00e8 il secondo album dell'omonimo gruppo hardcore punk statunitense DYS, pubblicato nel 1984 dall'etichetta discografica Modern Method Records.\nQuest'album ha segnato la svolta della band verso il metal.\nAll'inizio degli anni novanta l'album \u00e8 stato ristampato su LP e MC dalla Taang! Records ma col differente titolo \"Fire &amp; Ice\" ed una diversa copertina. Nel 1993 sempre la Taang! Records ha inserito tutti i brani nella raccolta su CD intitolata \"Fire &amp; Ice/Wolfpack\"."}
{"id": "2459414", "revid": "599013", "url": "https://it.wikipedia.org/wiki?curid=2459414", "title": "Ibrahim Al-Shahrani", "text": "Carriera.\nClub.\nHa giocato nell'Al-Ahli e nell'Al-Ittihad, giocando in carriera anche una partita nella AFC Champions League.\nNazionale.\nHa partecipato alle spedizioni saudite ai mondiali 1998 e 2002. Un suo gol contro il Qatar permise all'Arabia Saudita di qualificarsi per i mondiali di Francia."}
{"id": "2459415", "revid": "1855146", "url": "https://it.wikipedia.org/wiki?curid=2459415", "title": "Walhalla (tempio)", "text": "Il Walhalla \u00e8 un tempio neoclassico ubicato a Donaustauf, nei pressi di Ratisbona, su una collina posta lungo le sponde del Danubio.\nStoria e descrizione.\nIl vasto complesso fu voluto dal re Ludovico I di Baviera, che volle incarnare in un'architettura la tradizione nordica del \"Valhalla\", ovvero del luogo in cui si riunivano le anime degli eroi deceduti in guerra. L'edificio, che doveva servire per ospitare busti e tavole commemorative di personaggi importanti della storia e della cultura della Germania, fu progettato da Leo von Klenze sulla base di un concorso indetto nel 1814. I primi progetti furono rielaborati tra il 1819 ed il 1821, mentre i lavori furono portati a termine tra il 1830 ed il 1842.\nTra le tavole commemorative ed i busti collocati al suo interno si ricordano ad esempio quelli di uomini di stato, come Otto von Bismarck, scienziati, come Albert Einstein e Carl Friedrich Gauss, musicisti, come Johann Sebastian Bach, Wolfgang Amadeus Mozart, Richard Strauss, Ludwig van Beethoven e Richard Wagner, poeti, come Johann Wolfgang von Goethe, artisti, come Hans Holbein, Peter Vischer il Vecchio, nonch\u00e9 di altre personalit\u00e0, come Martin Lutero, Sophie Scholl, Immanuel Kant, Josef Radetzky ed altri.\nDal punto di vista architettonico, il monumento \u00e8 costituito da un tempio periptero in stile dorico, ispirato al Partenone e posto su un possente basamento al quale si accede mediante ampie scalinate. La costruzione richiama in maniera straordinaria al monumento ideato da Friedrich Gilly per Federico il Grande, ma von Klenze conferisce all'opera un'impronta pi\u00f9 romantica per la presenza al suo interno dei suddetti busti e di un bassorilievo che illustra la storia della Germania.\nElenco dei personaggi commemorati.\nBusti.\nSegue l'elenco dei 131 busti secondo la numerazione della guida ufficiale del monumento, con il nome dell'autore e l'anno di realizzazione, in base alla loro posizione rispetto alla statua di Ludovico I di Baviera (aggiunta nel 1890 e identificata col numero 68).\nAll'apertura, figuravano 96 busti disposti in due file:\nDal 1842 ad oggi sono stati aggiunti altri 35 ritratti: il primo fu quello di Lutero nel 1847. L'aggiunta pi\u00f9 recente \u00e8 il busto di K\u00e4the Kollwitz nel 2019; pertanto sono disponibili i posti per altri 4 busti (o 3 contando quello di Max Planck la cui collocazione, prevista per il 2019, non ha avuto luogo).\nTarghe.\nIn aggiunta a questi, sono ricordati altri 64 personaggi. Poich\u00e9 non esistono ritratti o descrizioni da cui trarne busti, si scelse di commemorarli con delle targhe (disposte in 2 file da 32). L'ordine prescelto era sempre quello cronologico, in base alla data di morte (indicata sulla targa e qui riportata anche ove diverga dalle successive conclusioni storiografiche).\nNel 2003 assieme al busto di Sophie Scholl \u00e8 stata aggiunta una targa fuori serie, commemorativa della Resistenza tedesca al nazismo."}
{"id": "2459416", "revid": "76963", "url": "https://it.wikipedia.org/wiki?curid=2459416", "title": "Baldwin Cooke", "text": "Biografia.\nCon la moglie Alice, viaggi\u00f2 molto per recitare in commedie musicali, insieme con l'amico Stan Laurel. Apparve anche in alcune commedie della coppia Laurel &amp; Hardy. Cooke apparve anche nella serie Simpatiche canaglie, insieme a Charley Chase. Mor\u00ec nel 1953 e venne sepolto nel Valhalla Memorial Park Cemetery, vicino alla tomba di Oliver Hardy."}
{"id": "2459417", "revid": "174925", "url": "https://it.wikipedia.org/wiki?curid=2459417", "title": "Benguerir", "text": ""}
{"id": "2459418", "revid": "599013", "url": "https://it.wikipedia.org/wiki?curid=2459418", "title": "Mohammed Noor", "text": "Carriera.\nLa sua prima apparizione con la nazionale saudita fu alla Confederations Cup 1999 nelle semi-finali contro il Brasile. Noor ha giocato anche nei mondiali 2002 e del 2006. Durante il secondo tempo della sfida contro la Tunisia forn\u00ec l'assist vincente a Al-Qahtani che pareggi\u00f2.\nNoor \u00e8 considerato uno dei pi\u00f9 forti calciatori sauditi e di tutta l'Asia. \u00c8 capitano dell'Al-Ittihad."}
{"id": "2459423", "revid": "1921140", "url": "https://it.wikipedia.org/wiki?curid=2459423", "title": "Agelmar Jagad", "text": ""}
{"id": "2459430", "revid": "228587", "url": "https://it.wikipedia.org/wiki?curid=2459430", "title": "Bridgeville", "text": ""}
{"id": "2459431", "revid": "287204", "url": "https://it.wikipedia.org/wiki?curid=2459431", "title": "Bangalore Open 2008 - Singolare", "text": "Il singolare del Bangalore Open 2008 \u00e8 stato un torneo di tennis facente parte del WTA Tour 2008.\nJaroslava \u0160vedova era la detentrice del titolo, ma ha perso nel 1\u00ba turno contro Akgul Amanmuradova.\nSerena Williams ha battuto in finale Patty Schnyder 7-5,6-3.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2459432", "revid": "174925", "url": "https://it.wikipedia.org/wiki?curid=2459432", "title": "Lqliiaa", "text": ""}
{"id": "2459435", "revid": "1305772", "url": "https://it.wikipedia.org/wiki?curid=2459435", "title": "Brookside", "text": ""}
{"id": "2459436", "revid": "287204", "url": "https://it.wikipedia.org/wiki?curid=2459436", "title": "Zegrze", "text": "Zegrze (IPA ) \u00e8 una frazione polacca del comune urbano-rurale di Serock, nel distretto di Legionowo del voivodato della Masovia. \nSi trova sulle rive del Lago Zegrzy\u0144skie (ottenuto per sbarramento del fiume Narew), circa 7\u00a0km a sud-ovest di Serock e 28\u00a0km a nord di Varsavia.\nFino al 1954 Zegrze fu un comune autonomo e nel periodo 1975-1998 appartenne amministrativamente alla citt\u00e0 di Varsavia.\nHa una popolazione residente di circa 970 abitanti. \nLa nascita del paese risale al XII secolo, e si chiam\u00f2 Zgierz fino al XVII secolo. \nNel 1963 fu inaugurata ufficialmente una spiaggia sul lago Zegrze, e in breve tempo la localit\u00e0 divenne una destinazione privilegiata degli abitanti di Varsavia per trascorrervi il week-end. Il paese \u00e8 dotato anche di una palazzina di caccia del XIX secolo (ora adibita a residenza di campagna) e di un casin\u00f2."}
{"id": "2459437", "revid": "123227510", "url": "https://it.wikipedia.org/wiki?curid=2459437", "title": "Jo\u00e3o de Barros", "text": "Biografia.\nEducato alla corte del re Manuele I del Portogallo, si mise al servizio del bambino D.Jo\u00e3o.\nNon ancora ventenne, evidenzi\u00f2 le sue qualit\u00e0 scrivendo il romanzo: \"Cr\u00f3nico do Emperador Clarimundo\". \nNegli anni seguenti, ottenne numerosi incarichi che lo portarono a diretto contatto con la realt\u00e0 dell'impero coloniale portoghese e con i suoi problemi: es. fu nominato \"feitor\" della \"Casa da \u00cdndia\" nel 1532. Tutte queste esperienze risulteranno basilari per la sua opera storiografica \"D\u00e9cadas da \u00c1sia\", raccolta in quattro volumi e stampata a partire dal 1552, nella quale descrisse la storia dei portoghesi in India.\nLa pestilenza del 1530 lo costrinse ad allontanarsi da Lisbona e a recarsi nei pressi di Pombal, dove termin\u00f2 il suo dialogo morale, \"Rho pica Pneuma\".\nDue anni dopo, rientrando nelle capitale, Barros ricevette dal re importanti incarichi in India in ruoli strategici, proprio nel momento in cui Lisbona era un nodo fondamentale europeo per i commerci con l'Oriente.\nBarros si dimostr\u00f2 un valido e onesto amministratore, anche se quegli anni furono costellati dalla campagna di conquista delle terre brasiliane, che inizialmente non fu priva di qualche vicissitudine.\nOpere principali.\nD\u00e9cadas da \u00c1sia.\nIl primo volume apparve nel 1552, mentre il quarto e ultimo fu stampato postumo, nel 1563, e parzialmente rimaneggiato da Baptista Lavanha.\nL'autore, riagganciandosi al tema fondamentale della glorificazione del Portogallo gi\u00e0 delineato nel suo precedente lavoro intitolato \"Cronica do Emperador Clarimundo\" (1522), narr\u00f2 la storia delle conquiste coloniali portoghesi, e assumendo come modello di riferimento Tito Livio, esalt\u00f2 l'impero portoghese portatore di perfezione e giustizia nel mondo.\nIl libro descrive le vicende del regno di D.Manuel e di Jo\u00e3o III, narra le importanti imprese di Vasco da Gama, di Pedro \u00c1lvares Cabral e di Ferdinando Magellano, oltre alla storia della colonizzazione delle Indie.\nRhopica Pnefma.\n\u00c8 un'opera stampata nel 1532 il cui titolo significa \"mercanzia spirituale\".\nSi pu\u00f2 considerare a tutti gli effetti un trattato filosofico esposto nella forma di colloquio in base ad un gusto rinascimentale, anche se la presenza di personaggi allegorici permea l'opera, contemporaneamente, di una atmosfera medioevale.\nIn questo trattato, Barros contesta le eresie grazie alle argomentazioni spinte dalla ragione e ad uno spirito parzialmente innovatore, seguendo la scia di Tommaso Moro e Erasmo."}
{"id": "2459438", "revid": "238230", "url": "https://it.wikipedia.org/wiki?curid=2459438", "title": "Niccola Gabiani", "text": "Biografia.\nNato nel Rione Cattedrale, in piazzetta San Brunone, fece studi tecnici e venne assunto presso gli uffici tecnici municipali della citt\u00e0 di Asti. Si interess\u00f2 per tutta la sua esistenza della storia della citt\u00e0 con scritti e trattazioni di archeologia, numismatica, folklore e tradizioni, geologia.\nNel 1911 venne nominato Regio Ispettore onorario per gli scavi, monumenti e oggetti d'arte del Circondario di Asti ed in seguito Regio Ispettore onorario bibliografico.\nDivenne commissario di sorveglianza della Biblioteca ed il museo alfieriano.\nNel 1927, pubblic\u00f2 una storia di Asti intitolata \"Asti nei suoi principali ricordi storici\".\nNel 1930 sovraintendette personalmente i restauri del Battistero di San Pietro in Consavia ad Asti, della Torre Rossa e della chiesa di Santa Maria Ausiliatrice di Borgo Viatosto.\nAppassionato di documenti locali, viene considerato da molti studiosi il primo importante revisore della storia astigiana con il merito di aver dato una precisa e definitiva sistemazione delle fonti, completando il lavoro iniziato dal predecessore Carlo Vassallo.\n\u00c8 stato socio corrispondente della Regia Accademia di Scienze, Lettere ed Arti di Modena (dal 1898), socio della Societ\u00e0 di Archeologia di Torino e membro della Commissione provinciale di Alessandria di Storia, Arte ed Archeologia.\nScritti e pubblicazioni.\nLe sue opere sono entrate nel pubblico dominio il 14 aprile 2010 dopo 70 anni dalla sua morte."}
{"id": "2459440", "revid": "19580", "url": "https://it.wikipedia.org/wiki?curid=2459440", "title": "Lingue turciche", "text": ""}
{"id": "2459441", "revid": "287204", "url": "https://it.wikipedia.org/wiki?curid=2459441", "title": "New York Post", "text": "Il New York Post \u00e8 un giornale statunitense fondato nel 1801. Dal 1993 appartiene al gruppo News Corp di Rupert Murdoch, ed \u00e8 il sesto giornale USA per tiratura.\nStoria.\nIl giornale fu fondato nel 1801 come broadsheet dal titolo \"New-York Evening Post\", da parte di Alexander Hamilton e con 10.000 dollari di un gruppo di investitori, tra i quali i membri del Partito Federalista Robert Troup e Oliver Wolcott. Il primo direttore fu William Coleman, ed il primo numero usc\u00ec il 16 novembre 1801. Sotto la direzione di William Cullen Bryant, nel 1864, il \"Post\" ricevette le lodi del filosofo ed economista John Stuart Mill.\nNel 1881 il giornale pass\u00f2 in mano di Henry Villard, nel 1897 al figlio Oswald Garrison Villard, membro fondatore sia della National Association for the Advancement of Colored People (NAACP) sia della American Civil Liberties Union (ACLU). Nel 1918 venne acquisito da Thomas Lamont, socio anziano della J.P. Morgan &amp; Co., che incapace di far fronte ai problemi finanziari, lo cedette ad un consorzio di 31 investitori, guidati dal professore di Harvard Edwin F. Gay. Nel 1924 la propriet\u00e0 pass\u00f2 a Cyrus H. K. Curtis, che fece tornare il giornale a supporto del Partito Repubblicano; nel 1934 il nuovo editore, J. David Stern, cambi\u00f2 il titolo della testata in \"New York Post\".\nDorothy Schiff acquis\u00ec il giornale nel 1939, con direttore il marito George Backer; dopo di lui vi fu James Wechsler nel 1949 e Paul Sann nel 1961.\nNel 1976 ne divenne proprietario la News Corporation di Rupert Murdoch per 30 milioni di dollari, che lo adatt\u00f2 a tabloid sensazionalistico. A causa delle limitazioni federali alle propriet\u00e0 di mass media, Murdoch fu costrett\u00f2 a vendere il \"Post\" nel 1988, per 37,6 milioni di dollari, a Peter S. Kalikow che nel 1993 dichiar\u00f2 bancarotta; il giornale pass\u00f2 allora a Steven Hoffenberg, poi ad Abe Hirschfeld per due settimane, ed infine il \"Post\" torn\u00f2 di propriet\u00e0 di NewsCorp."}
{"id": "2459442", "revid": "28592", "url": "https://it.wikipedia.org/wiki?curid=2459442", "title": "Alexander Motylev", "text": ""}
{"id": "2459449", "revid": "599013", "url": "https://it.wikipedia.org/wiki?curid=2459449", "title": "Mohammad Al-Shalhoub", "text": "Giocava come esterno sinistro e ha partecipato al Mondiali del 2002 e del 2006."}
{"id": "2459450", "revid": "339392", "url": "https://it.wikipedia.org/wiki?curid=2459450", "title": "Nikolaj Danilevskij", "text": ""}
{"id": "2459451", "revid": "237256", "url": "https://it.wikipedia.org/wiki?curid=2459451", "title": "Victor Erofeyev", "text": ""}
{"id": "2459455", "revid": "45891", "url": "https://it.wikipedia.org/wiki?curid=2459455", "title": "NAACP", "text": ""}
{"id": "2459457", "revid": "1543377", "url": "https://it.wikipedia.org/wiki?curid=2459457", "title": "Balsamario", "text": "Il balsamario \u00e8 un piccolo contenitore in vetro utilizzato per conservare balsami e olii profumati. \nStoria.\nIl balsamario fu molto in voga nel costume dei pagani e sopravvisse nelle usanze anche dei primi cristiani.\nGli scavi archeologici hanno permesso il recupero sia di documentazioni sia di reperti antichi di balsamari provenienti da tombe situate in Egitto, in Medio Oriente e nei territori dell'antico Impero romano.\nUna sede importante per la realizzazione e la distribuzione dei modelli pi\u00f9 antichi fu Alessandria d'Egitto e la loro diffusione si espanse fino all'Etruria e al Medio Oriente.\nUn importante centro di produzione fu anche quello siriano, dove nel I secolo d.C. venne introdotta la tecnica del vetro a soffio, i cui nuovi prodotti vennero diffusi in tutto il bacino del Mediterraneo dai Fenici. La Siria rest\u00f2 una base produttiva primaria fino al V secolo d.C., prima di condividere con altri centri situati su tutto il territorio dell'Impero romano la realizzazione di questi prodotti.\nCaratteristiche.\nIntorno al I secolo d.C. venne introdotta la tecnica del vetro a soffio, che sostitu\u00ec quella pi\u00f9 antica delle colature a caldo di sostanze vitree poste su forme friabili.&lt;br&gt;\nCon la vecchia tecnica si realizzarono soprattutto vasetti, dalla forma o di piccole anfore con manico oppure cilindrici con l'apertura superiore avente un labbro svasato. Le tinte dei balsamari di questo tipo variarono dal giallo, al verde e all'azzurro. \nCon la produzione, dalle fornaci siriane di vetro a soffio, si introdussero sul mercato balsamari pressoch\u00e9 trasparenti dalle forme e dalle dimensioni sempre pi\u00f9 piccole, per poterli collocare nelle tombe e poterli trasportare pi\u00f9 agevolmente.\nAll'interno della tipologia dei balsamari si possono includere anche i vasetti di forma sferica derivati dall'ariballo greco."}
{"id": "2459459", "revid": "599013", "url": "https://it.wikipedia.org/wiki?curid=2459459", "title": "Obeid Al-Dosari", "text": "Carriera.\nHa giocato per la maggior parte della sua carriera con l'Al-Wahda e l'Al-Ahli. \u00c8 stato anche convocato per le spedizioni saudite ai mondiali 1998 e 2002."}
{"id": "2459461", "revid": "287204", "url": "https://it.wikipedia.org/wiki?curid=2459461", "title": "Battaglia di Pultusk", "text": ""}
{"id": "2459463", "revid": "363629", "url": "https://it.wikipedia.org/wiki?curid=2459463", "title": "Canon TS-E 90mm", "text": "Il Canon EF TS-E 90mm f/2.8 \u00e8 un teleobiettivo fisso tilt-shift prodotto da Canon.\nL'obiettivo monta un EF che lo rende compatibile con la serie di fotocamere EOS.\nIl TS-E 90mm f/2.8 \u00e8 provvisto dei tre gradi di libert\u00e0, permettendo all'utente di decentrare (shift), basculare (tilt) o ruotare l'obiettivo. Decentrando l'ottica si ottiene una correzione della prospettiva nell'immagine facendo s\u00ec in modo che le linee verticali diventino parallele. Questo \u00e8 particolarmente utile nella fotografia d'architettura. Basculando invece \u00e8 possibile ottenere una selettiva profondit\u00e0 di campo, cosa utile per la macrofotografia.\nCollegamenti esterni.\nCanon EF TS-E 90mm f/2.8 in Canon Camera Museum (EN)"}
{"id": "2459465", "revid": "599013", "url": "https://it.wikipedia.org/wiki?curid=2459465", "title": "Abdulaziz Khathran", "text": "Carriera.\nHa partecipato alle spedizioni saudite ai mondiali 2002 e 2006. \nDegna di nota la ruspante barba che accompagnava il suo volto nell'album delle figurine dei Mondiali del 2006."}
{"id": "2459467", "revid": "73303705", "url": "https://it.wikipedia.org/wiki?curid=2459467", "title": "Servizio di prevenzione e sicurezza negli ambienti di lavoro", "text": ""}
{"id": "2459468", "revid": "116300314", "url": "https://it.wikipedia.org/wiki?curid=2459468", "title": "Cjarsons", "text": "I cjarsons (pronuncia friulana ), (detti anche \"cjalsons\" o \"cjalzons\") sono un tipico piatto della cucina friulana; pi\u00f9 precisamente della regione alpina della Carnia, ma diffuso anche nella pianura friulana.\nCaratteristiche.\nSono costituiti da una pasta di grano tenero o (in alcune varianti) di patate ripiena, simile agli agnolotti o ai ravioli, e caratterizzati da un contrasto tra il sapore dolce ed il salato. Il ripieno (\"pist\u00f9m\" o \"past\u00f9m\") infatti, realizzato in diverse varianti a seconda della ricetta locale, pu\u00f2 contenere uva passa, cioccolato fondente o cacao, cannella, spinaci, erba cipollina, ricotta, marmellata, rum, grappa, prezzemolo, biscotti secchi, uova, latte. \nCome i ravioli, vengono cucinati in acqua salata e, scolati, si condiscono con burro fuso e ricotta affumicata (\"scuete fumade\"). In alternativa al burro, pu\u00f2 essere utilizzato l\"'ont\" (burro schiumato da cui \u00e8 stata eliminata l'acqua e raddensato per facilitarne la conservazione nei mesi estivi), che in tempi passati veniva largamente utilizzato nella cucina carnica nell'impossibilit\u00e0 di conservare il burro per lunghi tempi.\nTradizionale piatto per le feste grandi (ad esempio per i matrimoni), i cjarsons sono fra i piatti della cucina carnica tradizionale, riscoperti ed elevati a piatto della ristorazione negli anni 1970 dal cuoco carnico Gianni Cosetti."}
{"id": "2459471", "revid": "121745336", "url": "https://it.wikipedia.org/wiki?curid=2459471", "title": "Konstantin Dmitrievi\u010d Bal'mont", "text": "Biografia.\nBal'mont nacque in una nobile famiglia russa nei pressi di Vladimir.\nDurante l'anno 1886, si iscrisse alla Universit\u00e0 di Mosca, ma l'anno seguente ne venne escluso.\nIncominci\u00f2 la sua attivit\u00e0 artistica intorno al 1890 componendo \"Sbornik stichotvorenij\" (\"Raccolta di versi\"), e in cinque anni riusc\u00ec gi\u00e0 a raggiungere una buona notoriet\u00e0 grazie alla pubblicazione di vari poemi, tra i quali si ricordano: \"Pod severnym\" (\"Sotto il cielo nordico\", 1894), \"V bezbreznosti\" (\"Nell'immensit\u00e0\", 1895).\nL'apice del successo come poeta lo raggiunse nel 1903 con la raccolta: \"Budem kak solnce\" (\"Vogliamo essere come il sole\"), dopodich\u00e9 la sua carriera segu\u00ec una svolta, causata non solo da influenze letterarie nuove, quanto piuttosto per la ricerca di nuove esperienze di vita, come per esempio la simpatia nei confronti della rivoluzione del 1905 e soprattutto l'interesse per i viaggi che lo fecero girare il mondo, dall'Egitto all'Indonesia, dal Messico al Per\u00f9.\nNel 1905 si trasfer\u00ec, illegalmente, a causa delle sue tendenze rivoluzionarie, in Francia e solamente dieci anni dopo torn\u00f2 in Russia.\nDai suoi numerosi viaggi e soggiorni all'estero trasse spunto per una serie di ispirazioni e di valorizzazioni di materiale culturale straniero e antico. Nella sua raccolta \"Zovi drevnosti\" (\"Appelli dell'antichit\u00e0\"), l'autore introdusse versi che riecheggiavano i canti di vari popoli, mentre vari spunti stimolati dalle sue visite all'estero furono inserite in \"Kraj Ozirisa\" (\"Il paese di Osiris\") e in \"Zmeinye Cvety\" (\"Colori serpentini\"), dedicato al Messico.\nSe accolse con entusiasmo la Rivoluzione di febbraio, non mostr\u00f2 lo stesso gradimento nei confronti di quella di ottobre e quindi fu costretto a scappare da Mosca per ritornare a Parigi, dove trascorse gli ultimi venti anni di vita in uno stato di indigenza. \nImportante fu anche la sua attivit\u00e0 di traduttore: da Percy Bysshe Shelley a Edgar Allan Poe, da Paul Verlaine a Charles Baudelaire.\nRiferimenti culturali.\nMolti compositori russi si ispirarono alle poesie di Bal'mont e le trasposero in musica, e tra i pi\u00f9 importanti si annoverano: Nikolaj Mjaskovskij, Sergej Prokof'ev, Sergej Rachmaninov, Igor' Stravinskij e Sergej Taneev."}
{"id": "2459472", "revid": "599013", "url": "https://it.wikipedia.org/wiki?curid=2459472", "title": "Abdullah Jumaan Al-Dosari", "text": "Ha giocato anche per l'Al-Hilal, partecipando con la nazionale saudita ai mondiali 2002. Con lui in Arabia giocano anche tutti i suoi 7 fratelli di cui 3 nella sua squadra."}
{"id": "2459475", "revid": "125964299", "url": "https://it.wikipedia.org/wiki?curid=2459475", "title": "Operazione Perseo", "text": "Operazione Perseo \u00e8 il nome in codice di un'operazione contro cosa nostra, condotta dall'Arma dei Carabinieri di Palermo il 16 dicembre 2008.\nIn seguito all'operazione vennero catturati 99 mafiosi appartenenti ai vertici di \"Cosa Nostra\" palermitana che, unitamente a decine di gregari, tentavano di ricostituire la \"Commissione\" provinciale palermitana, cos\u00ec attuando il progetto - sostenuto dal boss latitante Matteo Messina Denaro - di riportare in vita la Cupola mafiosa di \"Cosa Nostra\". Il capo sarebbe stato Benedetto Capizzi, capo del Mandamento di Villagrazia-Santa Maria del Ges\u00f9.\nTra gli arrestati di rilievo vi erano: Giuseppe Scaduto, capo di Bagheria, Gerlando Alberti, Gaetano Lo Presti e Giovanni Lipari tutti boss di Porta Nuova, Gaetano Fidanzati di Resuttana, Giovanni Adelfio di Villagrazia, Luigi Caravello della Noce, Nino Spera di Belmonte Mezzagno, Rosario Lo Bue di Corleone, Franco Bonomo di San Mauro Castelverde, Gregorio Agrigento di San Giuseppe Jato e Salvatore Lombardo di Montelepre.\nL'operazione Perseo fu il risultato di oltre nove mesi di indagini del Reparto Operativo dei Carabinieri di Palermo le quali hanno documentato il progressivo realizzarsi di un piano \u2013 ideato dai massimi vertici di Cosa Nostra siciliana agli inizi del 2008 \u2013 teso al ripristino, a distanza di circa 15 anni dall'arresto di Salvatore Riina, del tradizionale modello organizzativo che vedeva appunto la cosiddetta \"Commissione\" quale unico organo deputato ad assumere le pi\u00f9 gravi ed importanti decisioni.\nL'operazione ha, inoltre, fornito la mappa degli attuali organigrammi di \"Cosa Nostra\" nell'intera provincia palermitana, permettendo in tal modo di annientarne la direzione strategica, individuata in undici Capi Mandamento Bagheria, Porta Nuova, Pagliarelli, Villagrazia, Noce, Resuttana, Brancaccio, Corleone, Belmonte Mezzagno, San Giuseppe Jato e San Mauro Castelverde), undici Vice-Capo Mandamento (Bagheria, Porta Nuova, Pagliarelli, Villagrazia, San Lorenzo, Noce, Resuttana, Brancaccio, Bocca di Falco, Belmonte Mezzagno e San Giuseppe Jato) e diciannove Capi Famiglia (Bagheria, Borgo Vecchio, Ballar\u00f2, Pagliarelli, Molara, Villagrazia, Santa Maria del Ges\u00f9, Acquasanta, San Lorenzo, Tommaso Natale, Altarello, Arenella, Uditore, Corso dei Mille, Corleone, Belmonte Mezzagno, San Giuseppe Jato, Monreale e Montelepre).\nVideo correlati."}
{"id": "2459476", "revid": "2146082", "url": "https://it.wikipedia.org/wiki?curid=2459476", "title": "\u00c1ngel Montoro S\u00e1nchez", "text": "Carriera.\nClub.\nProdotto delle giovanili del Valencia CF, ha debuttato in prima squadra il 31 ottobre 2007, giocando 10 minuti nella partita di campionato persa in casa per 1\u20135 contro il . Con l'arrivo di Ronald Koeman e gli ingaggi di Hedwiges Maduro e \u00c9ver Banega, nel gennaio 2008 ritorn\u00f2 al Mestalla. Nei successivi due anni \u00e8 stato ceduto in prestito al Real Murcia e al Real Uni\u00f3n, per poi rientrare nella squadra B del Valencia.\nIl 25 febbraio 2021 nel ritorno dei sedicesimi di Europa League contro il Napoli segna un gol decisivo che permette alla sua squadra, nonostante la sconfitta per 1-2 di passare il turno in virt\u00f9 del 2-0 Dell 'andata.\nNazionale.\nA livello di Nazionale, ha militato nelle formazioni giovanili della sino all'Under-19, con cui ha vinto il Campionato europeo di calcio Under-19 2007."}
{"id": "2459477", "revid": "30580", "url": "https://it.wikipedia.org/wiki?curid=2459477", "title": "Gran Premio di Francia 1968", "text": "Il Gran Premio di Francia 1968 fu una gara di Formula 1, disputatasi il 7 luglio 1968 sul Circuito di Rouen. Fu la sesta prova del mondiale 1968 e vide la vittoria di Jacky Ickx su Ferrari, seguito da John Surtees e da Jackie Stewart\nLa gara venne funestata da un incidente mortale che coinvolse il pilota francese Jo Schlesser, perito nell'incendio della sua Honda dopo uno schianto contro le barriere di protezione. La Ferrari ritorna alla vittoria dopo quasi due anni, ovvero dal Gran Premio d'Italia 1966.\nNote.\n\"Salvo indicazioni diverse le classifiche sono tratte da \"\nLa Ferrari torn\u00f2 a vincere, grazie a Jacky Ickx nel GP di Francia 1968 - F1world.it/amarcord"}
{"id": "2459479", "revid": "327653", "url": "https://it.wikipedia.org/wiki?curid=2459479", "title": "Avito di Vienne", "text": ""}
{"id": "2459481", "revid": "767487", "url": "https://it.wikipedia.org/wiki?curid=2459481", "title": "Il segreto di Rahil", "text": "Il segreto di Rahil \u00e8 un film drammatico del 2007, diretto, sceneggiato e prodotto dalla scrittrice Cinzia Bomoll.\nIl film racconta di una dodicenne araba che combatte la sua personale battaglia per diventare una donna indipendente.\nDistribuito col titolo \"Rahil's secret\" nel 2007 negli Stati Uniti, Canada su Netflix, on demand e in home video sottotitolato in inglese dalla Vanguard Cinema. Dal maggio 2021il flm \u00e8 su Amazon Prime italia.\nTrama.\nRahil (\"nomade\" in iracheno) \u00e8 una ragazzina di 12 anni che cammina in bilico sui binari del treno verso la direzione che la porter\u00e0 a divenire donna. Lungo il suo percorso incontra personaggi e figure femminili con cui rapportarsi e confrontarsi per ci\u00f2 che lei stessa \u00e8 e sar\u00e0. Nel suo nome c'\u00e8 forse da sempre delineato il suo destino; nel suo passato un segreto difficile da portarsi dentro."}
{"id": "2459482", "revid": "599013", "url": "https://it.wikipedia.org/wiki?curid=2459482", "title": "Khamis Al-Owairan", "text": "Carriera.\nHa giocato per lungo tempo nell'Al-Hilal e nell'Al-Ittihad, partecipando con la nazionale saudita alla Confederations Cup 1997, ai Mondiali 1998 e ai Mondiali 2002."}
{"id": "2459483", "revid": "28592", "url": "https://it.wikipedia.org/wiki?curid=2459483", "title": "Bolshaja Juganskaja", "text": ""}
{"id": "2459484", "revid": "729019", "url": "https://it.wikipedia.org/wiki?curid=2459484", "title": "Battaglia di Pu\u0142tusk (1703)", "text": "La battaglia di Pu\u0142tusk avvenne il 21 aprile 1703 in Pu\u0142tusk durante la grande guerra del Nord. L'esercito svedese guidato da Carlo XII sconfisse l'esercito sassone guidato da Adam Heinrich von Steinau.\nCos\u00ec, sebbene la citt\u00e0 e il castello fossero stati conquistati dalle forze polacche del maresciallo Wincenty Gosiewski, furono successivamente ricatturati dagli svedesi che li saccheggiarono e li rasero al suolo."}
{"id": "2459489", "revid": "599013", "url": "https://it.wikipedia.org/wiki?curid=2459489", "title": "Abdullah Al-Waked", "text": "Gioca come esterno sinistro, e ha partecipato ai mondiali 2002 e 2006.\nCarriera.\nHa giocato, fra le altre, anche con Al-Ahli e Al-Ittihad, partecipando ai Mondiali 2002."}
{"id": "2459491", "revid": "267975", "url": "https://it.wikipedia.org/wiki?curid=2459491", "title": "Severino di Colonia", "text": "Agiografia.\nPoco si sa di lui. \nLa \"Vita Sancti Severini\" fu scritta solo alla fine del IX secolo o nel X secolo e contiene notizie che si riferiscono anche a un altro santo Severino, vescovo di Bordeaux.\nSi dice che nel 376 abbia fondato un monastero in \"Colonia Agrippina\" in onore dei Santi martiri Cornelio e Cipriano, da cui pi\u00f9 tardi si \u00e8 sviluppata la Basilica di San Severino.\nNell'anno 397, secondo Gregorio di Tours, nell'ora della morte del vescovo Martino di Tours, del quale era amico, egli avrebbe sentito cantare il coro celeste degli angeli.\nSeverino fu un avversario di spicco contro l'arianesimo.\nCulto.\nLe sue ossa sono oggi conservate in una teca d'oro nel coro della chiesa di San Severino a Colonia. La sua riapertura nel 1999 ha confermato il documentato trasferimento delle ossa fatto dal vescovo Wigfried di Colonia (924-953), poich\u00e9 \u00e8 stato possibile datare la parte interiore di legno con le pi\u00f9 recenti tecniche dendrocronologiche all'anno 948. \u00c8 stato scoperto anche un tessuto antico, probabilmente bizantino, con il quale la scatola di legno era rivestita.\nFesta del santo \u00e8 il 23 ottobre; dal \"Martirologio romano\": \"A Colonia in Germania, commemorazione di san Severo, vescovo, degno di lode in ogni virt\u00f9\"."}
{"id": "2459493", "revid": "287204", "url": "https://it.wikipedia.org/wiki?curid=2459493", "title": "Alvaro Negredo", "text": ""}
{"id": "2459495", "revid": "599013", "url": "https://it.wikipedia.org/wiki?curid=2459495", "title": "Ali Hassan Al-Yami", "text": "Carriera.\nHa diviso la carriera fra Al-Najr\u0101n ed Al-Ittihad, giocando anche i Mondiali 2002."}
{"id": "2459496", "revid": "31886", "url": "https://it.wikipedia.org/wiki?curid=2459496", "title": "Flight of the Condor", "text": "Flight of the Condor \u00e8 un album split dei gruppi musicali cileni Inti-Illimani e Guamary, pubblicato nel 1982 e colonna sonora della serie televisiva BBC \"The Flight of the Condor\".\nDescrizione.\nL'album contiene le musiche per la colonna sonora originale della serie di documentari televisivi in tre puntate \"The Flight of the Condor\" prodotta dalla BBC.\nPer la colonna sonora sono stati utilizzati 2 brani dei Guamary, mentre tutti gli altri sono stati commissionati agli Inti-Illimani che li registrarono in un'unica sessione di circa 5 ore alla quale non partecip\u00f2 Marcelo Coul\u00f3n. \nGli Inti-Illimani hanno utilizzato alcuni brani gi\u00e0 editi, hanno realizzato alcune nuove versioni di brani incisi in precedenza e hanno anche inciso alcuni inediti.\nA dispetto della fretta con la quale venne realizzato il disco, il successo del documentario gli garant\u00ec ottime vendite.\nQuesto disco, parimenti al documentario da cui \u00e8 tratto, non \u00e8 mai stato distribuito in Italia. \nL'opera \u00e8 stata poi ristampata nel 1987 in versione CD sempre ad opera della BBC Records con numero di catalogo BBC CD 440.\nDall'album \u00e8 stato tratto il singolo quasi omonimo \"The Flight of the Condor\" contenente le due tracce \"Floreo de llamas\" dei Guamary e \"A vos te h'ai pesar\" degli Inti-Illimani."}
{"id": "2459502", "revid": "599013", "url": "https://it.wikipedia.org/wiki?curid=2459502", "title": "Mohammed Al-Khojali", "text": "Carriera.\nHa partecipato ai Mondiali 2002."}
{"id": "2459503", "revid": "486946", "url": "https://it.wikipedia.org/wiki?curid=2459503", "title": "Prodotti agroalimentari tradizionali friulani", "text": ""}
{"id": "2459504", "revid": "767487", "url": "https://it.wikipedia.org/wiki?curid=2459504", "title": "Robert Taft", "text": "Era un membro della famiglia Taft, importante nell'ambiente politico di Cincinnati, ed \u00e8 stato uno dei pi\u00f9 importanti politici conservatori degli Stati Uniti. Fu un forte oppositore del New Deal e senatore dal 1939 al 1953. Guid\u00f2 con successo la coalizione conservatrice nello sforzo di limitare i privilegi legali dei sindacati, e fu uno dei pi\u00f9 importanti sostenitori della politica estera isolazionista.\nTra il 1940 e il 1952 si scontr\u00f2 con Thomas E. Dewey, governatore di New York, favorevole al New Deal, per la guida del Partito Repubblicano. Nel 1957 una commissione del senato presieduta da John F. Kennedy nomin\u00f2 Taft uno dei cinque pi\u00f9 importanti senatori della storia americana. Robert Taft \u00e8 uno dei personaggi tratteggiati nel libro di John F. Kennedy, \"Profiles in Courage\".\nFamiglia, istruzione e carriera legale.\nTaft apparteneva ad una delle pi\u00f9 importanti famiglie della politica statunitense. Fu il nipote del Procuratore Generale e Segretario della Guerra Alphonso Taft, e il figlio di William Howard Taft, Presidente degli Stati Uniti e Chief Justice, e di Helen Herron Taft. Da ragazzo pass\u00f2 quattro anni nelle Filippine, dove suo padre era governatore. Frequent\u00f2 la The Taft School, il cui preside era suo zio, Yale (1910) e l'Harvard Law School (1913), dove diresse l\"'Harvard Law Review\", terminata la quale inizi\u00f2 quattro anni di praticantato nello studio associato Maxwell and Remsey (ora Graydon Head &amp; Tirchey LLP) a Cincinnati, e dopo aver lavorato per due anni per la Food and Drug Administration a Washington, ritorn\u00f2 a Cincinnati e apr\u00ec un proprio studio legale. Nel 1924, assieme al fratello Charles, form\u00f2 la Taft, Stettinius, and Hollister, con la quale rimase associato fino alla morte. La societ\u00e0 porta ancora oggi il suo nome.\nIl 17 ottobre 1914 spos\u00f2 Martha Weaton Bowers, l'ereditiera di Lloyd Wheaton Bowers, che fu Avvocato generale degli Stati Uniti durante la legislatura di suo padre, dalla quale ebbe quattro figli tra cui Robert Taft Jr. (1917-1993), eletto al senato, Horace Dwight Taft divenne professore di fisica e preside a Yale, William Howard Taft III divenne ambasciatore in Irlanda. Due dei nipoti di Taft sono Bob Taft, governatore dell'Ohio dal 1999 al 2007, e William Howard Taft III fu Vice Segretario alla Difesa dal 1984 al 1989.\nI primi anni della carriera pubblica.\nQuando gli Stati Uniti entrarono nella prima guerra mondiale nell'aprile del 1917, Taft tent\u00f2 di arruolarsi, ma venne riformato per un difetto alla vista. Entr\u00f2 cos\u00ec a far parte dello \"staff\" legale della Food and Drug Administration dove strinse amicizia con Herbert Hoover. Tra il 1918 e 1919 lavor\u00f2 a Parigi come consulente legale per la American Releif Administration, l'agenzia di Hoover che distribuiva viveri nei paesi devastati dalla guerra. In quel periodo inizi\u00f2 a considerare la burocrazia come inefficiente e dannosa per i principi dei diritti dell'individuo che promosse nella sua carriera politica. Sostenne fortemente la Societ\u00e0 delle Nazioni, ma generalmente mostrava diffidenza nei confronti della politica europea. Sostenne con forza l'idea di una corte mondiale con pieni poteri che potesse rinforzare il diritto internazionale, ma non venne istituita durante la sua vita.\nRitorn\u00f2 a Cincinnati alla fine del 1919 e nel 1920 sostenne Hoover nella corsa alla la presidenza e apr\u00ec uno studio legale con suo fratello Charles. Nello stesso anno venne eletto alla Camera dei Rappresentanti dell'Ohio dove fu \"Speaker\" della Camera dei Rappresentanti nel 1926. Nel 1930 venne eletto al senato dell'Ohio, ma venne sconfitto nel 1932. Nei due anni al senato cerc\u00f2 di modernizzare le antiquate leggi dello Stato in materia di tasse. Fu un esplicito oppositore del Ku Klux Klan.\nTaft non era un grande oratore. Confess\u00f2 nel 1922 \u00abche mentre non ho difficolt\u00e0 a parlare, non so come ottenere l'eloquenza che porta entusiasmo o applausi\u00bb, anche se la padronanza dei complessi dettagli di ogni sua risposta impressionava reporter e politici. La lealt\u00e0 di Taft nei confronti dei politici conservatori che controllavano il partito repubblicano dell'Ohio fu spesso all'origine di conflitti con suo fratello Charles, che come politico locale di Cincinnati si era schierato con il partito maverick e liberale. Comunque, nonostante i loro dissensi politici, Charles sostenne tutti e tre i suoi fratelli nella corsa alle presidenziali.\nNel 1917 Taft e sua moglie Martha comprarono una fattoria di circa sedici ettari a Indian Hill, un agiato sobborgo di Cincinnati. Chiamata Sky Farm, fu la principale residenza privata di Taft. I Taft gradualmente ampliarono la piccola fattoria in una villa di sedici stanze, nel terreno della quale venivano coltivate fragole, asparagi e patate a scopi commerciali. Nel periodo estivo Taft spesso soggiornava con la sua famiglia nella casa di famiglia a Murray Bay, in Quebec.\nSenatore degli Stati Uniti.\nTaft venne eletto per la prima volta senatore nel 1938. Cooperando con i conservatori democratici del sud, guid\u00f2 la coalizione conservatrice che si opponeva al New Deal, considerandolo socialista, e attacc\u00f2 la spesa in disavanzo, gli alti sussidi alle fattorie, la burocrazia del governo, il National Labor Relations Board, e la nazionalizzazione dell'assicurazione sanitaria. I repubblicani crebbero con le elezioni al congresso nel 1938, e, uniti alla coalizione conservatrice, fermarono l'espansione del New Deal.\nTaft non era contrario solamente alle politiche del New Deal, ma anche a molti dei programmi che il governo aveva attuato in relazione a esso, che giudicava inefficienti e sterili. Era invece favorevole a lasciare alle imprese e ai privati il compito di risollevare l'economia del paese invece di dipendere dai programmi che il governo attu\u00f2 dopo la Grande depressione.\nDopo essersi interessato alla mancanza di alloggi nella nazione appoggi\u00f2 la costruzione di case popolari, cos\u00ec come il programma di sicurezza sociale. Il programma conservatore di Taft aveva lo scopo di promuovere la crescita economica, le opportunit\u00e0 economiche individuali, una forte difesa nazionale (soprattutto la marina e l'aeronautica), e il neutralismo nei confronti delle guerre europee. Si oppose fortemente all'arruolamento obbligatorio sul principio che limitava la libert\u00e0 di scelta dei giovani. A grandi linee e in termini politici Taft pu\u00f2 essere considerato un libertario, si oppose a quasi tutte le forme di interferenza nel governo sia nell'economia nazionale che nella vita privata dei cittadini.\nDurante il suo primo mandato si oppose vigorosamente al coinvolgimento nella seconda guerra mondiale, convinto che gli Stati Uniti dovessero concentrarsi sulla risoluzione dei problemi nazionali. Il suo pensiero era che le potenti forze armate statunitensi, combinate con la protezione geografica degli Stati Uniti dovuta al fatto di essere circondati dall'oceano, fossero una protezione sufficiente contro i nazisti europei. Tra lo scoppio della guerra nel 1939 e l'attacco giapponese a Pearl Harbor nel 1941 Taft si oppose a quasi tutti i tentativi di aiutare le forze alleate a combattere il nazismo in Europa. Il suo schietto isolazionismo attir\u00f2 le critiche dei repubblicani liberali come Wendell Willkie e Thomas E. Dewey, i quali erano favorevoli a entrare in guerra al fianco della Gran Bretagna e dei suoi alleati. Dopo l'attacco di Pearl Harbor Taft diede pieno appoggio alla guerra, ma nutr\u00ec sempre un profondo sospetto sulle alleanze militari del dopoguerra con altre nazioni, inclusa la NATO.\nNelle elezioni al senato del 1944, Taft fu quasi sconfitto dal suo oppositore democratico, che ricevette un maggiore sostegno dalle organizzazioni sindacali dell'Ohio e dagli internazionalisti; divenne presidente della Senate Republican Conference nel 1944. Nella campagna elettorale per le elezioni del 1950 Taft fece una campagna elettorale pi\u00f9 efficace nella quale corteggi\u00f2 gli operai delle fabbriche e vinse il terzo mandato con un ampio margine.\nDall'inizio del suo terzo mandato, Taft venne soprannominato \"Mr. Republican\", fu ideologo e portavoce della politica conservatrice del partito repubblicano dell'epoca, e fu riconosciuto \"leader\" nazionale dell'ala conservatrice del GOP.\nCondanna del Processo di Norimberga.\nTaft condann\u00f2 il Processo di Norimberga come una \"giustizia dei vincitori\", nella quale le persone che vinsero la guerra esprimevano gli avvocati dell'accusa, i giudici e le vittime, tutti allo stesso tempo. Taft condann\u00f2 il processo come una violazione dei pi\u00f9 basilari principi della giustizia statunitense e degli standard internazionalmente accettati, che vietano l'applicazione di una legge ex post facto. Anche se la sua opposizione ai processi attir\u00f2 forti critiche dai pi\u00f9 importanti politici e giornalisti, altri osservatori, come il senatore John F. Kennedy nel suo \"bestseller\" \"Profiles in Courage\", fece un plauso alla posizione di principio di Taft, nonostante le grandi critiche.\n1947: il Taft Hartley Act.\nQuando i repubblicani vennero eletti al Congresso nel 1947 Taft si concentr\u00f2 sul rapporto con la gestione del lavoro come presidente del Senate Labor Comitee. Considerando il Wagner Act come una legge che concedeva dei favoritismi ai sindacati, scrisse assieme a Fred A. Hartley Jr. il Taft Hartley Act, il quale impone delle restrizioni per gli \"union shop\", di cui i lavoratori non iscritti al sindacato devono far parte per un periodo di tempo pena la perdita del lavoro, e i \"closed shop\", in cui far parte del sindacato \u00e8 un requisito fondamentale per essere assunti, mentre autorizza il presidente a chiedere un'ingiunzione federale per imporre un periodo di riflessione di ottanta giorni se uno sciopero minaccia l'interesse nazionale. Taft riusc\u00ec a far approvare la legge nonostante il veto del presidente Harry Truman.\nTaft era riluttante a sostenere i sussidi per le fattorie, una posizione che fece perdere consensi al partito repubblicano nelle aree rurali soprattutto del \"midwest\" nelle elezioni del 1949. Appoggi\u00f2 invece gli aiuti all'educazione (che per\u00f2 non vennero approvati) e co-patrocin\u00f2 il \"Taft-Wagner-Ellender Housing Act\" per promuovere la costruzione di case popolari nelle citt\u00e0. In termini di politica estera, Taft non vedeva in Stalin una minaccia importante e non prest\u00f2 attenzione al comunismo interno agli Stati Uniti, considerando invece le ingenti spese fuori controllo del governo come il vero pericolo. Era favorevole alla Dottrina Truman, riluttante all'approvazione del Piano Marshall e si oppose alla costituzione della NATO, considerandola inutile e provocatoria nei confronti dell'Unione Sovietica. Si mise alla testa dei repubblicani critici nei confronti della gestione della guerra di Corea da parte del presidente Truman.\nAmbizioni presidenziali.\nNel 1940 Taft cerc\u00f2 la candidatura alle presidenziali, ma la sua politica estera isolazionista e l'opposizione al \"New Deal\" convinsero molti repubblicani a scegliere Wendell Willkie, un ex democratico e dirigente aziendale che non aveva mai corso per una carica politica, il quale sbaragli\u00f2 gli altri candidati.\nNella campagna presidenziale del 1944 Taft non venne candidato, ma diede il suo supporto a John Bricker, conservatore, al tempo governatore dell'Ohio, che venne per\u00f2 sconfitto da Thomas E. Dewey, governatore di New York, e Bricker divenne il suo candidato alla vicepresidenza. Nelle elezioni presidenziali del 1948 Taft fece un secondo tentativo di fasi candidare dal partito repubblicano, ma venne sconfitto dal suo rivale Thomas Dewey, che guidava l'ala moderata/liberale del partito.\nLo scontro con Eisenhower.\nNel 1952 Taft fece il suo terzo e ultimo tentativo di essere candidato alle presidenziali dal partito repubblicano. Aveva il solido supporto dell'ala conservatrice del partito e con Dewey fuori dalla rosa dei candidati, molti commentatori politici lo indicarono come il principale candidato. Le dinamiche cambiarono quando Dewey e altri moderati riuscirono a convincere Dwight D. Eisenhower, uno dei pi\u00f9 popolari generali della Seconda guerra mondiale, a correre per la candidatura.\nLo scontro tra Taft ed Eisenhower fu uno dei pi\u00f9 serrati e accaniti nella storia della politica statunitense. All'apertura della \"convention\" repubblicana nel 1952, Taft ed Eisenhower erano testa a testa nelle votazioni dei delegati. Durante il primo giorno della \"convention\" i responsabili della campagna elettorale di Eisenhower accusarono gli uomini di Taft di aver ingiustamente negato ai delegati di Eisenhower i posti in alcuni stati del sud come Texas e Georgia, proponendo di rimuovere i delegati pro-Taft in quegli stati e sostituirli con delegati pro-Eisenwoher; chiamarono questa proposta \"Fair Play\".\nAnche se Taft neg\u00f2 con rabbia di aver rubato i voti dei delegati, la \"convention\" vot\u00f2 a favore del \"Fair Play\" con 658 voti contro 548. Inoltre, molte delegazioni statali libere, come quella del Michigan e della Pennsylvania, supportarono Eisenhower. Dopo la \"convention\" girarono voci secondo cui i presidenti di queste delegazioni, come Arthur Summerfield del Michigan, avevano subito pressioni dai repubblicani dell'est per votare Eisenhowrer. Queste voci comunque non vennero mai confermate e Summerfield divenne direttore generale delle poste dopo le elezioni.\nCon l'approvazione del \"Fair Play\" Taft perse molti voti dalle delegazioni del Sud, un fatto che, assieme alla decisione degli stati liberi di aggregarsi a Eisenhower, fu determinante per la nomina a candidato per la presidenza di quest'ultimo. Malgrado l'amarezza della sconfitta e la convinzione di aver subito un'imboscata dalle forze di Eisenhower, dopo la \"convention\" Taft rilasci\u00f2 una breve dichiarazione nella quale si congratulava con il neo candidato e gli garantiva il suo appoggio, dopo di che si ritir\u00f2 nella sua casa in Quebec.\nCol passare delle settimane l'\"entourage\" di Eisenhower si preoccup\u00f2 che un possibile intervento di Taft nella campagna elettorale alle presidenziali potesse danneggiare Eisenhower. Nel settembre del 1952 Taft accett\u00f2 di incontrare Eisenhower a Morningside Heights, New York. L\u00ec Eisenhower si assicur\u00f2 il favore di Taft promettendogli che non avrebbe agito contro i suoi uomini, che avrebbe tagliato le spese federali e combattuto lo \"strisciante socialismo in ogni ambito domestico\". Taft ed Eisenhower erano in sintonia sulla maggior parte delle questioni interne, le loro principali divergenze riguardavano la politica estera. Eisenhower credeva fermamente nella NATO e spinse gli Stati Uniti verso l'anticomunismo nella Guerra Fredda.\nIn seguito all'elezione di Eisenhower, Taft divenne \"leader\" di maggioranza al Senato nel 1953, appoggi\u00f2 le scelte di Eisenhower in politica interna e aiut\u00f2 i nuovi funzionari dell'amministrazione. Cerc\u00f2 anche di mettere un freno alle pratiche maccartiste del senatore Joseph McCarthy.\nGli ultimi mesi.\nAll'inizio del 1953 Taft inizi\u00f2 a sentire dolori alle anche e dopo una dolorosa partita a golf con il presidente Eisenwoher venne ricoverato al Walter Reed Hospital per alcuni esami che fecero pensare a un tumore o all'artrite. Nello stesso mese gli esami fatti al Holmes Memorial Hospital vicino a Cincinnati dimostrarono che aveva un cancro.\nAlla fine di maggio trasfer\u00ec le sue funzioni di \"leader\" di maggioranza al senatore William Knowland, ma non diede le dimissioni da senatore e disse ai giornalisti che pensava di ritornare al lavoro dopo il ricovero. Le sue condizioni di salute comunque peggiorarono in fretta e il 4 luglio, durante la pausa estiva dei lavori del senato, Taft ritorn\u00f2 al New York Hospital per una visita. Mor\u00ec il 31 luglio, un'ora dopo la visita di sua moglie Martha in seguito ad un'emorragia cerebrale. Eisenhower e molti altri importanti politici parteciparono si suoi funerali. Venne seppellito all'Indian Hill Episcopal Church Cemetery a Cincinnati.\nMonumento.\nIl \"Robert A. Taft Memorial\" consiste in una statua di tre metri scolpita da Wheeler Williams e una torre campanaria. Si trova a nord del Campidoglio, in Constitution Avenue.\nRobert A. Taft Club.\nFondato nel 2006, il Robert A. Taft Club \u00e8 nato con il proposito di suscitare un \u00abvivace dibattito su quelle questioni che vengono solitamente evitate dal movimento conservatore nel governo federale\u00bb."}
{"id": "2459517", "revid": "767487", "url": "https://it.wikipedia.org/wiki?curid=2459517", "title": "Mansour Al-Thagafi", "text": "Carriera.\nHa partecipato ai mondiali 2002 con la Nazionale saudita."}
{"id": "2459520", "revid": "123587448", "url": "https://it.wikipedia.org/wiki?curid=2459520", "title": "Kokomo (singolo)", "text": "Kokomo \u00e8 il secondo singolo del gruppo musicale pop rock The Beach Boys estratto dal loro ventisettesimo album, \"Still Cruisin\"', pubblicato nel 1989. Il brano \u00e8 stato composto da John Phillips, Scott McKenzie, Mike Love e prodotto da Terry Melcher.\nDistribuito come singolo sotto etichetta Elektra, \u00e8 divenuto una \"hit\" negli Stati Uniti e in Australia, in cui ha raggiunto la massima posizione in ascolti. Venne pubblicato il 18 luglio 1988, in concomitanza con l'uscita del film \"Cocktail\" con Tom Cruise, essendone parte integrante della colonna sonora.\nLa canzone fu inclusa nel tredicesimo episodio della quarta stagione della serie televisiva \"How I Met Your Mother\", intitolato \"Tre giorni di neve\", quando Ted e Barney vengono incaricati di sorvegliare il bar da loro frequentato, ma invece di attenersi alle disposizioni ricevute, decidono di fare una festa all'insaputa del proprietario.\nInformazioni generali.\n\"Kokomo\" venne pubblicato insieme al singolo \"Tutti Frutti\" di Little Richard nel luglio 1988 dall'Elektra Records. Il 5 novembre 1988 succedette al singolo \"A Groovy Kind of Love\" di Phil Collins alla posizione numero 1 secondo la classifica \"Billboard\", rappresentando cos\u00ec la seconda grande hit del gruppo in America dai tempi di \"Good Vibrations\" del 1966.\nDopo appena una settimana in cima alle classifiche, al brano subentr\u00f2 \"Wild, Wild West\" dei The Escape Club, che lo sostitu\u00ec nella prestigiosa posizione. Il singolo riscontr\u00f2 un deludente successo nel Regno Unito, nel quale venne pubblicato nell'ottobre 1988, postandosi alla venticinquesima posizione nelle classifiche britanniche.\nIn Germania Ovest, Paesi Bassi e Belgio, il brano raggiunse rispettivamente la settima, la sesta e la diciannovesima posizione. In Australia il singolo ottenne invece un successo immediato, divenendo il pi\u00f9 grande successo del gruppo dopo i brani \"Do It Again\" (1968) e \"Cottonfields\" (1970).\nLa canzone \u00e8 stata citata nella puntata de \"I Griffin\" intitolata \"A A Abbronzatissimo\" quando Stewie entra nella macchina abbronzante e incomincia a canticchiarla. \nAltra citazione avviene nella prima puntata (intitolata \"Il lancio\") della serie Space Force di Netflix, in cui il generale a 4 stelle Mark Naird la canticchia improvvisandosi in un balletto mentre deve decidere se lanciare il satellite nello spazio.\nRiconoscimenti.\nIl brano ha ricevuto una candidatura ai Golden Globe 1989 come miglior canzone originale e un'altra ai Grammy Awards come miglior canzone scritta per un film."}
{"id": "2459522", "revid": "1650990", "url": "https://it.wikipedia.org/wiki?curid=2459522", "title": "Dipartimento di Atl\u00e1ntida", "text": "Il dipartimento di Atl\u00e1ntida \u00e8 un dipartimento dell'Honduras settentrionale avente come capoluogo La Ceiba.\nIl dipartimento di Atl\u00e1ntida comprende 8 comuni:"}
{"id": "2459526", "revid": "838137", "url": "https://it.wikipedia.org/wiki?curid=2459526", "title": "Bangalore Open 2008 - Doppio", "text": "Il doppio del Bangalore Open 2008 \u00e8 stato un torneo di tennis facente parte del WTA Tour 2008.\nChan Yung-jan e Chuang Chia-jung erano le detentrici del titolo.\nPeng Shuai e Sun Tiantian hanno vinto in finale 6-4,5-7,[10-8] contro Chan Yung-jan e Chuang Chia-jung."}
{"id": "2459528", "revid": "1543377", "url": "https://it.wikipedia.org/wiki?curid=2459528", "title": "HTC Hero", "text": "HTC Hero \u00e8 uno smartphone prodotto da HTC.\nCaratteristiche.\nIl dispositivo si basa sul sistema operativo per dispositivi portatili Android, la piattaforma open source basata sul kernel Linux.\nIl processore \u00e8 un Qualcomm MSM7200A con clock a 528\u00a0MHz, la capacit\u00e0 di memoria \u00e8 di 288MB di RAM per la gestione dei software in esecuzione e 512MB di Flash ROM per l'archiviazione di dati con slot di espansione MicroSD compatibile con lo standard SD 2.0.\nL'interfaccia utente \u00e8 di tipo touch screen, tramite display da 3.2\" TFT-LCD con risoluzione 320x480 HVGA; questo \u00e8 il primo dispositivo di HTC a supportare questo tipo di interfaccia.\nLe dimensioni sono di 112 x 56,2 x 14,35\u00a0mm, il massa \u00e8 di 135 grammi con la batteria inserita.\nA seconda del mercato di destinazione, le frequenza di rete supportate sono 900/2100\u00a0MHz HSPA/WCDMA per il mercato americano oppure GSM/GPRS/EDGE ad 850/900/1800/1900\u00a0MHz quad-band.\nIl dispositivo supporta anche la connessione HSDPA/HSUPA con un rate massimo di 7.2 Mb/s in download e di 2 Mb/s in upload.\nA complemento sono disponibili anche:\nNell'uso come riproduttore multimediale, supporta i formati video MPEG-4, H.263, H.264 e WMV9 e i formati audio MP3, AAC (comprese le varianti AAC+ e AAC-LC), WAV, MIDI, WMA9 e AMR-NB.\nLa batteria \u00e8 un accumulatore agli ioni di litio con capacit\u00e0 di 1350 mAh.\nNella versione bianca il retro del dispositivo \u00e8 in Teflon, un materiale plastico che assicura un'elevata resistenza a diversi fattori.\nIl dispositivo infine \u00e8 dotato di accelerometro e di bussola magnetica a complemento delle utilit\u00e0 di navigazione satellitare.\nInterfaccia utente: HTC Sense.\nHTC ha sviluppato per questo modello una nuova interfaccia utente, denominata \"HTC Sense\", utilizzata poi in tutti i telefoni della compagnia di Taiwan.\nHTC Sense fa ampio uso di icone e widget sfruttando le caratteristiche touch-screen.\nSono gi\u00e0 integrate una serie di applicazioni per l'accesso ai social network, come Facebook e Twitter e per altre utilit\u00e0 legate all'accesso in rete (informazioni meteo e finanziarie)."}
{"id": "2459529", "revid": "767487", "url": "https://it.wikipedia.org/wiki?curid=2459529", "title": "Nasser Al-Johar", "text": "Attualmente fa parte dello staff tecnico della federazione calcistica saudita.\nCarriera.\nHa guidato l'Arabia Saudita ai mondiali 2002 dove furono sconfitti al match d'esordio per 0-8 dalla Germania.\n\u00c8 conosciuto per essere un \"allenatore d'emergenza\" per l'Arabia Saudita quando un c.t. viene esonerato. Tuttavia Al-Johar ha sempre rifiutato questa definizione definendosi un allenatore professionista e non un semplice traghettatore. Il suo primo incarico fu alla Coppa d'Asia 2000 quando rilev\u00f2 la posizione di Milan M\u00e1\u010dala esonerato dopo il 4-1 nel match d'esordio subito dal Giappone. Al-Johar guid\u00f2 l'Arabia Saudita fino alla finale, perdendo 1-0 ancora contro il Giappone.\nIl secondo incarico per Al-Johar fu alle qualificazioni per i Mondiali 2002, quando subentr\u00f2 allo slavo Slobodan Santra\u010d dopo la sconfitta per 2-0 inflitta dall'Iran. Continu\u00f2 a guidare l'Arabia Saudita per il resto del torneo vincendo il girone di qualificazione.\nAl Johar subentr\u00f2 a H\u00e9lio dos Anjos nelle qualificazioni ai Mondiali 2010 dopo la sconfitta per 3-0 contro l'Uzbekistan e la turbolenta vittoria 2-1 contro il Libano. Al-Johar guid\u00f2 l'Arabia Saudita alla prima posizione nel gruppo di qualificazione, battendo l'Uzbekistan 4-0 e vendicando la sconfitta precedente. Avrebbe guidato la squadra anche alla fase finale se non si fosse dimesso in seguito alle pesanti critiche piovetugli addosso dopo la prima sconfitta nella storia dell'Arabia Saudita contro la Corea del Nord. Il portoghese Jos\u00e9 Peseiro subentr\u00f2 a Al-Johar.\nAttualmente Al-Johar \u00e8 consulente tecnico per la federazione calcistica saudita."}
{"id": "2459534", "revid": "599013", "url": "https://it.wikipedia.org/wiki?curid=2459534", "title": "Coop Como Consumo", "text": "Coop Como Consumo \u00e8 una delle 5 medie cooperative di consumatori del sistema Coop, e come tale aderisce all'ANCC della Lega Nazionale delle Cooperative e Mutue e al consorzio cooperativo Coop Italia.\nInsieme alle grandi cooperative Coop Liguria, Coop Lombardia e Nova Coop, alla media cooperativa Coop Vicinato Lombardia e a 26 piccole cooperative, soprattutto lombarde, aderisce al Distretto Nord-Ovest.\nStoria.\nCoop Como Consumo \u00e8 la pi\u00f9 recente delle medie cooperative del sistema Coop, nata nel 2005, dall'unione delle cooperative di Lurate Caccivio, Cadorago, Uggiate Trevano, Mariano Comense e Faloppio, e da poco, 2008, allargatasi anche a San Fermo della Battaglia, Tavernerio e Alzate Brianza.\nLe varie cooperative fondatrici si sono trasformate in sezioni soci.\nDal 2007 sono stati fatti importanti investimenti come la ristrutturazione del punto vendita di Cadorago, nel 2008 l'allargamento e l'ammodernamento del negozio di Mariano Comense, nel 2010 la costruzione ex novo a Valmorea e nel 2012 \u00e8 stato il turno del nuovo negozio di Lurate Caccivio. \u00c8 attualmente in corso la realizzazione del nuovo negozio di Uggiate Trevano.\nOltre alle attivit\u00e0 commerciali in affitto, con bar e ristoranti a Mariano Comense, Cadorago, Castelnuovo, Lurate Caccivio, Ponzate e San Fermo della Battaglia, Coop Como Consumo mantiene una ricca attivit\u00e0 sociale gestita direttamente da ciascuna delle sue sezioni.\nI soci.\nAl 31 dicembre 2010 i soci erano 9.610.\nI soci prestatori, ovvero titolari di libretto di prestito sociale erano un numero limitato, 153.\nLa rete di vendita.\nCoop Como Consumo gestisce 8 punti vendita, tutti in provincia di Como, divisi tra minimercati e supermercati a insegna Coop e InCoop.\nQuesto \u00e8 il dettaglio della rete di vendita:\nCoop Como Consumo gestisce una rete di vendita complementare a quella di Coop Lombardia, coprendo alcune zone non raggiunte dalle grandi Coop."}
{"id": "2459535", "revid": "767487", "url": "https://it.wikipedia.org/wiki?curid=2459535", "title": "Giovanni Battista Zorzoli", "text": "Biografia.\nFece parte del consiglio di amministrazione dell'Enel in quota Pci dal 1987 al 1993 e venne condannato a 4 anni e 6 mesi per corruzione nel processo di Milano per le tangenti pagate all'azienda elettrica tra il 1986 e il 1992, poi parzialmente graziato dal presidente Ciampi. \n\u00c8 presidente di Ises Italia, sezione italiana dell'International solar energy society. \nAutore di numerose pubblicazioni tecniche e di 14 libri di argomento energetico, con Umberto Eco ha curato una \"Storia figurata delle invenzioni: dalla selce scheggiata al volo spaziale\" (Milano, Bompiani, 1961).\nNegli anni sessanta \u00e8 stato curatore del programma televisivo RAI \"Sapere\"."}
{"id": "2459537", "revid": "337480", "url": "https://it.wikipedia.org/wiki?curid=2459537", "title": "I Figli degli Dei", "text": ""}
{"id": "2459539", "revid": "834", "url": "https://it.wikipedia.org/wiki?curid=2459539", "title": "Aria e cielo", "text": ""}
{"id": "2459540", "revid": "277947", "url": "https://it.wikipedia.org/wiki?curid=2459540", "title": "Alfonsina Pieri", "text": "Biografia.\nAttrice di teatro nei primi anni del XX secolo, appartenente ad una celebre e longeva dinastia di attori italiani, partecip\u00f2 a diversi spettacoli fra cui la prima della tragedia di Gabriele d'Annunzio \"La nave\" dell'11 gennaio 1908, che si rivel\u00f2 un grande successo. In seguito apparve in alcuni film del periodo muto.\nFu primattrice nella compagnia di prosa del marito Amedeo Chiantoni e madre dell'attore Renato Chiantoni.\nDall'inizio degli anni trenta fu presente nella prosa radiofonica dell'EIAR, e successivamente in quella della RAI, all'interno della Compagnia di Radio Roma.\nNegli anni cinquanta fece parte della Compagnia del Teatro delle Muse di Roma, diretta da Carlo Tamberlani; qualche commedia della stagione 1955 verr\u00e0 programmata anche in televisione, sempre con la regia di Tamberlani."}
{"id": "2459541", "revid": "339392", "url": "https://it.wikipedia.org/wiki?curid=2459541", "title": "Eva (album)", "text": ""}
{"id": "2459543", "revid": "287204", "url": "https://it.wikipedia.org/wiki?curid=2459543", "title": "Gloria (album)", "text": ""}
{"id": "2459547", "revid": "834", "url": "https://it.wikipedia.org/wiki?curid=2459547", "title": "Gl\u00f3ria", "text": ""}
{"id": "2459556", "revid": "1573940", "url": "https://it.wikipedia.org/wiki?curid=2459556", "title": "GAME", "text": " \u00e8 il secondo album in studio del trio j-pop Perfume, pubblicato il 16 aprile 2008.\nEsistono due edizioni dell'album: una normale con custodia jewel case, ed una speciale in edizione limitata con custodia jewel case, cover diversa e DVD extra.\nTracce.\nTutti i brani sono parole e musica di Yasutaka Nakata.\nDopo il titolo \u00e8 indicata fra parentesi \"()\" la grafia originale del titolo.\nDVD.\nRegistrazioni di \"live\" e versioni alternative di alcune canzoni."}
{"id": "2459560", "revid": "228587", "url": "https://it.wikipedia.org/wiki?curid=2459560", "title": "Il grido", "text": ""}
{"id": "2459568", "revid": "1873140", "url": "https://it.wikipedia.org/wiki?curid=2459568", "title": "Notte rosa", "text": ""}
{"id": "2459570", "revid": "599013", "url": "https://it.wikipedia.org/wiki?curid=2459570", "title": "Gabriel Bordi", "text": "Carriera.\nDopo vari trasferimenti nel suo Paese riusc\u00ec a giocare in Europa nel Napoli. In Spagna debutt\u00f2 con l'Ejido, passando poi allo Sporting Clube de Braga in Portogallo. Torn\u00f2 quindi in Spagna per giocare con il Club Deportivo Linares e con i club di Granada, prima di passare al club di terza serie CD Baza. Ha chiuso la carriera al Racing di C\u00f3rdoba, dopo 25 partite e 3 gol nel Torneo Argentino A."}
{"id": "2459574", "revid": "339392", "url": "https://it.wikipedia.org/wiki?curid=2459574", "title": "T\u00fa", "text": ""}
{"id": "2459582", "revid": "367445", "url": "https://it.wikipedia.org/wiki?curid=2459582", "title": "Htc Hero", "text": ""}
{"id": "2459584", "revid": "33689", "url": "https://it.wikipedia.org/wiki?curid=2459584", "title": "Morph", "text": ""}
{"id": "2459586", "revid": "337866", "url": "https://it.wikipedia.org/wiki?curid=2459586", "title": "Changeling (Marvel Comics)", "text": ""}
{"id": "2459589", "revid": "1310927", "url": "https://it.wikipedia.org/wiki?curid=2459589", "title": "Pablo Fontanello", "text": "Carriera.\nFontanello ha iniziato la carriera nel 2003 con la maglia del Deportivo Espa\u00f1ol. Nel 2006 si \u00e8 trasferito al Tigre che l'anno seguente l'ha ceduto in prestito in Cile al Santiago Wanderers. Dopo essere ritornato al Tigre alla scadenza del prestito vi \u00e8 rimasto fino al 2009, quando \u00e8 stato acquistato dal per 3.520.000 euro. Nel gennaio 2010 Fontanello \u00e8 ritornato al Tigre in prestito gratuito sino a giugno e successivamente il Parma lo ha nuovamente prestato in Argentina, al Gimnasia La Plata. Il 29 agosto 2011 viene ceduto nuovamente in prestito, questa volta al \u010cornomorec' Odessa per poi essere acquistato, dalla stessa formazione ucraina, a titolo definitivo. Il 1\u00ba aprile 2014, passa ufficialmente ai norvegesi dello Stab\u00e6k, ma il 30 giugno successivo rescinde il contratto per firmare un biennale con i russi dell'Ural, con opzione per il terzo anno. Il 7 marzo 2017 ha firmato per i kazaki dell'Ordabas\u0131."}
{"id": "2459592", "revid": "293633", "url": "https://it.wikipedia.org/wiki?curid=2459592", "title": "Ice Castles", "text": ""}
{"id": "2459595", "revid": "36426", "url": "https://it.wikipedia.org/wiki?curid=2459595", "title": "Madonna d'Ognissanti", "text": ""}
{"id": "2459599", "revid": "287204", "url": "https://it.wikipedia.org/wiki?curid=2459599", "title": "Palazzo Contarini Fasan", "text": "Palazzo Contarini Fasan, detto \"Casa di Desdemona\", \u00e8 un palazzo veneziano, situato nel sestiere di San Marco e affacciato sul Canal Grande.\nStoria.\nPalazzo Contarini \u00e8 una peculiare costruzione del XV secolo, appartenuta alla famiglia Contarini. Essa \u00e8 interessata nei secoli da una leggenda che la fa essere, tradizionalmente, la casa di Desdemona, personaggio dell'Otello shakespeariano.\nArchitettura.\nPalazzo di piccole dimensioni, ha una facciata sviluppata in altezza. La forometria, espressione massima dell'architettura gotica veneziana, evidenzia i tre livelli: al piano terra consta di tre piccole finestre rettangolari (manca un accesso sull'acqua); al primo piano una trifora a sesto acuto con balcone, le cui aperture sono sostenute da colonnine in pietra bianca; al secondo piano due monofore ogivali. Tra le due monofore, sotto una piccola apertura quadrata, c'\u00e8 un grande stemma della famiglia Contarini in bassorilievo.\nLa sommit\u00e0 della facciata \u00e8 percorsa da una cornice dentellata, al di sotto della quale sopravvivono le tracce degli affreschi quattrocenteschi che un tempo ne abbellivano la superficie.Sul lato sinistro un \"cavalcavia\" mette in collegamento il palazzo con l'edificio attiguo: peculiare in esso \u00e8 la presenza di una monofora gotica, su modello di quelle della facciata."}
{"id": "2459605", "revid": "2036644", "url": "https://it.wikipedia.org/wiki?curid=2459605", "title": "Betaald Voetbal Veendam", "text": "Il Betaald Voetbal Veendam, meglio noto come SC Veendam, \u00e8 stato una societ\u00e0 calcistica olandese con sede nella citt\u00e0 di Veendam, sciolta nel 2013.\nStoria.\nIl club fu fondato il 4 settembre 1894. Il primo nome del club fu \"Look-Out\", che fu cambiato in \"Prinses Juliana Veendam\" (Principessa Juliana Veendam) nel 1909, diventato presto semplicemente \"Veendam\". Il Veendam \u00e8 diventato club professionista nel 1954, quando fu introdotta la Lega Olandese Professionistica. La parte professionista del club si stacc\u00f2 nel 1974 diventando \"Sportclub Veendam\", mentre la parte amatoriale divent\u00f2 \"Veendam 1894\". Lo Sportclub Veendam sarebbe poi diventato l'odierno BV Veendam.\nIl club ha giocato quasi sempre in Eerste Divisie, dove \u00e8 tuttora militante. Ha giocato inoltre sei stagioni in terza divisione e tre in Eredivisie, la prima divisione olandese: 1954/55 (13\u00ba posto), 1986/87 (17\u00b0) e 1988/89 (18\u00b0).\nDurante la stagione 2009/10, il club ha rischiato seriamente la bancarotta a causa degli eccessivi debiti che rendono possibili solamente il sostentamento delle spese fino a fine stagione, rendendo pertanto incerta la partecipazione ai campionati professionistici del club gi\u00e0 a partire dalla stagione 2010/11. Il 12 maggio 2010 il BV Veendam \u00e8 stato dichiarato fallito dalla magistratura dei Paesi Bassi, ponendo cos\u00ec fine alla storia di uno dei pi\u00f9 antichi club professionistici olandesi. La sentenza di bancarotta \u00e8 per\u00f2 stata successivamente revocata in appello, dopo che il club \u00e8 riuscito a rimpinguare parzialmente i propri debiti pregressi."}
{"id": "2459617", "revid": "1543377", "url": "https://it.wikipedia.org/wiki?curid=2459617", "title": "Marcello La Greca", "text": "Biografia.\nNato al Cairo da genitori italiani, rientra in Italia all'et\u00e0 di 18 anni per iscriversi alla facolt\u00e0 di Scienze Naturali dell'Universit\u00e0 di Napoli, ove consegue la laurea nel 1938.\nSi specializza in seguito nello studio degli insetti Ortotteri e Mantoidei, con particolare attenzione ai mantoidei africani.\nNel 1940 viene chiamato alle armi come ufficiale di artiglieria e nel settembre 1943, in seguito all'armistizio, avendo rifiutato di prestare servizio nell'esercito repubblichino, viene imprigionato e internato dapprima nella fortezza di Leopoli e successivamente ad Amburgo. Durante questo periodo stringe amicizia con lo zoologo italiano Sandro Ruffo, compagno di prigionia. Nell'inverno del 1945 contrae la tubercolosi. Nel maggio del 1945 Amburgo viene liberata dagli inglesi e nell'agosto successivo La Greca ritorna finalmente in Italia, profondamente segnato dall'esperienza vissuta.\nAlla fine del 1945 ritorna a Napoli, presso la cattedra di anatomia comparata allora diretta da Mario Salfi. Nel 1949 si trasferisce all'Istituto di zoologia, prendendo il posto del suo maestro Umberto Pierantoni. Nel 1952 viene nominato accademico straordinario dell'Accademia nazionale di entomologia. Nel 1954 \u00e8 fra i promotori della creazione del Gruppo Italiano Biogeografi.\nNel 1959 vince il concorso a cattedra presso l'Universit\u00e0 di Catania, dove rester\u00e0 fino alla fine della sua carriera. Nel 1968 diviene presidente dell'Unione zoologica italiana.\nDivulgazione scientifica.\nNegli anni settanta affianca l'attivit\u00e0 di ricerca con quella di divulgazione scientifica - compilando numerose voci di zoologia per l'\"Enciclopedia De Agostini\", l'\"Enciclopedia della Natura\" e l'\"Enciclopedia degli animali\" della Mondadori - e con l'impegno ambientalista, rivolto in particolare alla tutela del territorio dell'istituendo Parco dell'Etna.\nNel corso della sua carriera ha descritto 108 nuovi taxa europei e africani tra cui \"Rivetinula\", \"Rivetina baetica tenuidentata\", \"Ephippiger apulus italicus\", \"Bolivarius brevicollis trinacriae\", \"Uromenus riggioi\", \"Troglophilus andreinii hydruntinus\", \"Italopodisma acuminata marsicana\", \"Italopodisma samnitica\", \"Italopodisma trapezoidalis aprutiana\", \"Italopodisma trapezoidalis curvula\", \"Sphodromantis baccettii\", \"Tropidopola graeca transjonica\", \"Dociostaurus minutus\", \"Dirshius lopadusae\".\nLa sua ricca collezione di mantoidei e di ortotteri \u00e8 custodita dal Museo Civico di Storia Naturale di Milano.\nRiconoscimenti.\nAl suo nome sono state dedicate numerose specie tra cui il raro \"Armadillidium lagrecai\", endemico della Riserva Naturale Integrata \"Grotta Monello\", la \"Pseudoyersinia lagrecai\" e lo \"Sphodromantis lagrecai\".\nA lui sono attualmente intestati il Dipartimento di Biologia animale dell'Universit\u00e0 di Catania e l'associazione \"Stelle e Ambiente\"."}
{"id": "2459619", "revid": "1870933", "url": "https://it.wikipedia.org/wiki?curid=2459619", "title": "Lazaros Christodoulopoulos", "text": "Nel 2018 ha vinto il premio come calciatore dell'anno greco.\nCaratteristiche tecniche.\nNasce come centrocampista avanzato e si dimostra abile nello svariare su tutta la trequarti, spostandosi facilmente su entrambi i lati grazie alle sue qualit\u00e0 di ambidestro. La sua fascia preferita resta comunque quella sinistra su cui riesce a far valere la sua velocit\u00e0 e abilit\u00e0 nel dribbling.\nCarriera.\nClub.\nInizi e PAOK Salonicco.\nInizia la carriera nelle giovanili dell'Omonoia Sindos (squadra di Salonicco), quindi nel 2004 si trasferisce al , dove milita fino al 2008, realizzando in totale 9 reti in 59 presenze.\nAlla sua militanza nel PAOK \u00e8 in qualche modo legato il suo nomignolo \"The Builder\", ovvero il costruttore, derivante da un'affermazione dello stesso Christodoulopoulos, il quale ai tempi del passaggio alla sua successiva squadra, il , ammise che avrebbe preferito andare a fare il costruttore piuttosto che giocare ancora con la maglia del PAOK.\nPanathinaikos.\nIl 20 giugno 2008 si trasferisce al per 2,2 milioni di euro. Nella stagione 2009-2010 contribuisce con 17 presenze e un gol alla vittoria del campionato greco e con 5 presenze alla vittoria della Coppa di Grecia. Nell'estate del 2011 un infortunio lo costringa fuori dai campi per circa cinque mesi. Complessivamente nella squadra ateniese disputa 129 gare realizzando 21 gol; tra queste apparizioni si contano 27 presenze e 3 reti nelle coppe europee, tra Champions League ed Europa League.\nBologna.\nIl 31 gennaio 2013 viene acquistato a titolo definitivo dalla societ\u00e0 italiana del Bologna. Mette a segno la sua prima rete all'esordio, il 26 febbraio 2013 in casa nel derby contro la Fiorentina (26\u00aa giornata), segnando il gol del definitivo 2-1 all'84\u00ba, dopo essere entrato in campo al 70\u00ba al posto di Manolo Gabbiadini. Sotto la guida del tecnico Stefano Pioli diventa presto titolare, ottenendo la riconferma per la stagione successiva. Il 16 marzo 2014 mette a segno la rete del Bologna in Livorno-Bologna terminata 2-1. Il 23 marzo 2014 conquista e trasforma il rigore con il quale il Bologna batte 1-0 il Cagliari.\nHellas Verona e Sampdoria.\nIl 1\u00ba luglio 2014 si trasferisce a titolo definitivo all'Hellas Verona. Il 24 agosto seguente all'esordio in maglia gialloblu realizza anche il suo primo gol con i Veneti al 67\u00ba della sfida di Coppa Italia vinta 3-0 contro la Cremonese. Il 14 dicembre 2014, segna il suo primo gol in Campionato con gli scaligeri nella gara vinta in trasferta contro l'Udinese.\nIl 31 agosto 2015 si trasferisce a titolo temporaneo con diritto di riscatto alla Sampdoria in cambio di Pawe\u0142 Wszo\u0142ek che passa al Verona con la stessa formula. Sceglie di indossare la maglia numero 18. Il 20 settembre 2015 esordisce in blucerchiato subentrando nell'intervallo della sfida di Campionato persa in trasferta 2-0 contro il Torino. Il 5 marzo 2016 su semi-rovesciata segna il suo primo gol in blucerchiato nella vittoria esterna per 3-0 proprio contro la sua ex-squadra, il Verona. Tuttavia non trova molto spazio con la squadra genovese, in quanto gioca 10 partite in Serie A e 1 in Coppa Italia.\nAEK Atene.\nIl 27 agosto seguente viene acquistato dall'AEK Atene, con cui firma un biennale con opzione per il terzo anno. Nella stagione 2017-2018 vince il campionato greco con AEK Atene a 24 anni di distanza dall'ultimo successo.\nOlympiakos F.C..\nNell'estate 2018 al termine del suo contratto firma con contratto di due anni con l'Olympiakos, diventando l'unico giocatore ad aver giocato per le 4 squadre pi\u00f9 blasonate della Grecia: oltre alla sua squadra attuale, , e AEK Atene.\nNazionale.\nIl 1\u00ba febbraio 2008 riceve la prima convocazione nella nazionale greca sotto la guida di Otto Rehhagel. Debutta il 5 febbraio 2008, nella partita contro la valida per le qualificazioni a Euro 2008. Il 19 maggio 2014 viene convocato dal c.t. Fernando Santos per il campionato del mondo, dove gioca da titolare una partita della fase a girone e l'ottavo di finale perso ai rigori con la .\nStatistiche.\nPresenze e reti nei club.\n\"Statistiche aggiornate al 17 febbraio 2022.\"\nCronologia presenze e reti in nazionale.\n \n "}
{"id": "2459623", "revid": "1442080", "url": "https://it.wikipedia.org/wiki?curid=2459623", "title": "Klaus Lindenberger", "text": ""}
{"id": "2459634", "revid": "287204", "url": "https://it.wikipedia.org/wiki?curid=2459634", "title": "Giovanni Niccol\u00f2 Servandoni", "text": "Biografia.\nFiglio di un cocchiere, Servandoni comincia la sua carriera d'artista a Roma verso 1715. Fu allievo del pittore vedutista Giovanni Paolo Pannini e studi\u00f2 disegno e prospettiva presso l'incisore ed architetto Giuseppe Ignazio Rossi. Trasferitosi a Parigi nel 1724 svolse un'intensa e geniale attivit\u00e0 nel campo della scenografia per l'Op\u00e9ra National de Paris di cui, per un certo periodo fu il primo scenografo e il direttore delle macchine. \nLa prima messa in scena fu \"Orione\" di Louis de Lacoste a cui seguirono oltre 60 produzioni con grande successo di pubblico e di critica. Nei suoi allestimenti teatrali, Servandoni utilizzava particolari effetti prospettici, con punti di fuga molto scorciati, una tecnica gi\u00e0 utilizzata dalla famosa famiglia dei Galli da Bibbiena.\nNel 1731 fu ammesso all'Acad\u00e9mie royale de peinture et de sculpture come pittore di rovine antiche.\nManifest\u00f2 anche un grande talento per gli allestimenti effimeri, progettando gli apparati per la celebrazione della nascita del Delfino (1729) insieme al suo vecchio maestro Pannini giunto da Roma. Nel 1736 realizz\u00f2 il baldacchino nella crociera del transetto e l'altare della chiesa di San Bruno delle Certose di Lione.\nLasci\u00f2 Parigi nel 1745 perseguitato dai debiti.\nLavor\u00f2 quindi a Lisbona, Dresda, Vienna e Londra soprattutto per le corti dei sovrani che apprezzavano molto il suo talento per gli allestimenti di feste e celebrazioni.\nA Londra, nel 1748, cur\u00f2 un memorabile allestimento in Hyde Park per la grande celebrazione della pace di Aquisgrana con magnifici fuochi d'artificio prodotti da una gigantesca macchina di legno di cui rimangono i disegni, mentre l'orchestra suonava la \"Musica per i reali fuochi d'artificio\" di Georg Friedrich H\u00e4ndel, posta su di un'isola galleggiante che si incendi\u00f2 a causa dei fuochi.\nSaint-Sulpice.\nLa sua opera architettonica pi\u00f9 conosciuta \u00e8 la facciata della chiesa di Saint-Sulpice (1732-54) a Parigi, per la quale vinse un concorso. Per la chiesa, anni prima aveva curato la ricostruzione della \"chapelle de la Vierge\".\nLa facciata viene considerata, in anticipo sui tempi, una delle prime realizzazioni del neoclassicismo nonostante la presenza delle due torri laterali che assecondano un modello gotico. La realizzazione risente forse dell'influenza dell'opera di Christopher Wren che Servandoni ebbe modo di conoscere durante il soggiorno a Londra, modificando il progetto originale del 1732.\nNel 1752 progetta una piazza semicircolare di fronte alla chiesa, ma venne realizzato solo uno degli edifici che la dovevano comporre."}
{"id": "2459635", "revid": "317499", "url": "https://it.wikipedia.org/wiki?curid=2459635", "title": "Storia di due citt\u00e0", "text": ""}
{"id": "2459639", "revid": "767487", "url": "https://it.wikipedia.org/wiki?curid=2459639", "title": "Un camion in salotto", "text": "Un camion in salotto (\"Coast to Coast\") \u00e8 un film del 1980 diretto da Joseph Sargent."}
{"id": "2459644", "revid": "6923", "url": "https://it.wikipedia.org/wiki?curid=2459644", "title": "OM Lupetto", "text": "L'OM Lupetto \u00e8 un autocarro di medie-piccole dimensioni prodotto dalla Officine Meccaniche dal 1959 al 1968.\nStoria.\nL'OM Lupetto venne lanciato sul mercato in concomitanza con l'ampliamento della gamma della OM.\nDisponibile come tutti gli autocarri OM in svariate versioni (furgone, chassis, autobus), ha riscosso notevole successo come autocarro dei Vigili del Fuoco.\nEra un autocarro poco pi\u00f9 piccolo del Leoncino e si piazzava al terzo posto dal basso come peso e grandezza nella nuova gamma.\nNella serie di modelli richiamanti la zoologia (comprendente modelli con massa a pieno carico tra le 3 e le 8 tonn) si piazzava, con un p.t.t. di 4,9 o 5,6 tonn e una portata di 3 tonn, dopo il Leoncino e prima del Cerbiatto.\nFu sostituito dagli OM 50 - 55.\nIl contesto.\nContinuando la cosiddetta serie zoologica, nel 1959 la OM affianc\u00f2 il Lupetto ai fratelli maggiori Leoncino, nato nel 1953, e OM Tigrotto, del 1957. La prima serie aveva una portata di 2,5 tonn, aveva la stessa cabina del Leoncino, ma il motore, costruito su licenza Saurer, era raffreddato ad aria e la guida a destra era su richiesta. \nEsisteva la versione autocarro con cassone fisso e il furgone integrale originale, oltre che la possibilit\u00e0 di carrozzare l'autotelaio cabinato come occorrente. Alcuni telai furono carrozzati come minibus dalla carrozzeria Borsani di Cornaredo, specializzata in mezzi economici di piccole dimensioni. \nNel 1963 nasce il pi\u00f9 piccolo OM Cerbiatto da 20 quintali di portata e con l'occasione tutta la serie zoologica cambia la forma della cabina, che diventa pi\u00f9 moderna con parabrezza intero, tergicristalli bassi e porte incernierate anteriormente, con nuovi assali a 6 dadi di fissaggio e altre migliorie. Al Lupetto, divenuto M3, rimane il motore raffreddato ad aria delle origini, e anche in questo caso era possibile averlo autotelaio per allestimenti vari, cassonato fisso e furgone integrale. Non conobbe versioni di minibus urbani ma fu tra gli scuolabus pi\u00f9 diffusi, in maggioranza realizzati dal gi\u00e0 citato Borsani e successivamente Ruggeri. Nel 1965 con la presentazione dell'OM Daino da 40 quintali tutta la linea di autocarri e furgoni cambier\u00e0 la calandra anteriore, in cui campeggia il nome del cucciolo che contraddistingue il modello e in alcuni casi anche la portata espressa in quintali, cambiano la posizione del motore e radiatore, che saranno abbassati e arretrati per avere tre posti in cabina e pavimento continuo da parte a parte, cosa resa possibile dall'assenza del baule centrale del motore. \nIl Lupetto, essendo disponibile in due portate differenti, sar\u00e0 commercializzato nei modelli Lupetto 25 e Lupetto 30, che differivano di 500 kg di merce trasportabile, come del resto tutta la famiglia di veicoli. Il motore raffreddato ad aria diventa disponibile solo su richiesta, che fu molto bassa, tanto che dopo due anni non fu pi\u00f9 utilizzato. \nNel 1967 in occasione della presentazione del pi\u00f9 piccolo OM Orsetto da 15 quintali e del Daino da 45, si ebbe l'ultimo aggiornamento della famiglia (diventata assai numerosa, con un modello ogni 500 kg di peso: Orsetto 15, Cerbiatto 20, Lupetto 25 e 30, Leoncino 34, Daino 40 e 45, Tigrotto 50, 55 e 65) col passaggio della leva del cambio dal volante al pavimento, nuovi fanali posteriori e logo anteriore OM pi\u00f9 piccolo e non apribile, ultimi aggiornamenti prima della fine della loro gloriosa carriera dovuta alla sovrapposizione dapprima coi modelli FIAT e Iveco poi.\nCaratteristiche tecniche.\nIl propulsore era un motore diesel da 4\u00a0397 cm3 e 85 CV ad iniezione diretta, sostituito in seguito da un 4\u00a0561\u00a0cm3 e 92 CV; il cambio era a 5 marce e la portata di circa kg. 3\u00a0000."}
{"id": "2459650", "revid": "4252", "url": "https://it.wikipedia.org/wiki?curid=2459650", "title": "Una commedia romantica", "text": ""}
{"id": "2459654", "revid": "1921140", "url": "https://it.wikipedia.org/wiki?curid=2459654", "title": "Basel Gill", "text": ""}
{"id": "2459656", "revid": "277947", "url": "https://it.wikipedia.org/wiki?curid=2459656", "title": "Beatty", "text": "Beatty \u00e8 un census-designated place (CDP) degli Stati Uniti, situato nella Contea di Nye nello stato del Nevada. Nel censimento del 2000 la popolazione era di 1.154 abitanti. Beatty \u00e8 celebre per essere uno dei centri abitati in assoluto pi\u00f9 vicini alla Valle della Morte, poco oltre alla frontiera con la California.\nPrima dell'arrivo dei non-indigeni l'area era abitata dagli Shoshone dell'ovest. La citt\u00e0 venne fondata nel 1905 e prese il nome da Montillus Murray \"Old man\" Beatty, un uomo che aveva un ranch nella zona e che apr\u00ec il primo ufficio postale della citt\u00e0. L'arrivo della ferrovia Las Vegas -Tonopah nel 1905 fece diventare Beatty uno snodo ferroviario rispetto ai centri minerari che si trovano nella regione. \nDagli anni seguenti il 1940 l'apertura di base area, la crescita di Las Vegas ed il turismo legato alla vicina Valle della Morte contribuirono ad accrescere l'economia locale. \nA Beatty hanno sede un museo e una societ\u00e0 storica, nelle immediate vicinanze c'\u00e8 anche la citt\u00e0 fantasma di Rhyolite.\nStoria.\nI soli abitanti, prima del 1800, della zona erano gli Shoshone ed una stima della loro popolazione fa supporre che la loro densit\u00e0 abitativa fosse di una persona ogni 110\u00a0km quadri. Dalla met\u00e0 del 1800 l'arrivo dei coloni con le loro incursioni e azioni di guerra ha ridotto considerevolmente la popolazione locale e disperso le loro tradizioni. Nel 1875 circa gli Shoshone avevano sei campi con un totale di circa 29 abitanti lungo il fiume Amargosa vicino a Beatty, alcuni dei loro discendenti vivono ancora a Beatty mentre altri si sono trasferiti nelle riserve. \nIl nome della citt\u00e0 viene da Montillus Murray Beatty, un minatore e veterano della Guerra Civile Americana che possedeva un ranch poco lontano e che apr\u00ec l'ufficio postale nel 1905. La citt\u00e0 ebbe l'occasione di nascere quando il proprietario di una miniera nei pressi di Rhyolite decise di costruire un hotel a Beatty. \nLa miriade di ferrovie costruite all'epoca delle miniere fecero di Beatty un importante snodo ferroviario e mantenne questa funzione anche quando molte di esse vennero abbandonate a seguito della chiusura delle miniere. \nIl primo giornale di Beatty fu il \"Beatty Bullfrog Miner\" che venne pubblicato dal 1905 al 1909, \"Rhyolite Herald\" ebbe una buona diffusione, ma non and\u00f2 oltre il 1912, la citt\u00e0 dovette aspettare il 1947 per avere un nuovo giornale. \nLa popolazione di Beatty crebbe lentamente, tanto che nel 1950 contava solo 485 abitanti, l'energia elettrica arriv\u00f2 intorno al 1940 e il telefono fu disponibile durante la seconda guerra mondiale, mentre la rete fognaria non venne installata prima degli anni '70. Quando una nuova miniera venne aperta nel 1988 la popolazione crebbe fino ai 2000 abitanti, per poi tornare ai livelli attuali dopo la chiusura della miniera nel 1998.\nGeografia fisica.\nSecondo i rilevamenti dell'United States Census Bureau, la localit\u00e0 di Beatty si estende su una superficie di 454,9 km\u00b2, tutti occupati da terre.\nPopolazione.\nSecondo il censimento del 2000, a Beatty vivevano 1.154 persone, ed erano presenti 270 gruppi familiari. La densit\u00e0 di popolazione era di 2,5 ab./km\u00b2. Nel territorio comunale si trovavano 740 unit\u00e0 edificate. Per quanto riguarda la composizione etnica degli abitanti, il 90,90% era bianco, lo 0,09% era afroamericano, l'1,47% era nativo e l'1,21% era asiatico. Il 3,12% della popolazione apparteneva ad altre razze e il 3,21% a pi\u00f9 di una. La popolazione di ogni razza ispanica corrispondeva all'8,93% degli abitanti.\nPer quanto riguarda la suddivisione della popolazione in fasce d'et\u00e0, il 26,1% era al di sotto dei 18, il 5,1% fra i 18 e i 24, il 24,7% fra i 25 e i 44, il 29,5% fra i 45 e i 64, mentre infine il 14,0% era al di sopra dei 65 anni di et\u00e0. L'et\u00e0 media della popolazione era di 40 anni. Per ogni 100 donne residenti vivevano 119,4 maschi."}
{"id": "2459659", "revid": "80339", "url": "https://it.wikipedia.org/wiki?curid=2459659", "title": "ITCZ", "text": ""}
{"id": "2459660", "revid": "80339", "url": "https://it.wikipedia.org/wiki?curid=2459660", "title": "ZCIT", "text": ""}
{"id": "2459663", "revid": "1573940", "url": "https://it.wikipedia.org/wiki?curid=2459663", "title": "Perfume ~Complete Best~", "text": " \u00e8 il primo album in studio del trio j-pop Perfume, pubblicato il 2 agosto 2006.\nEsistono due edizioni dell'album: una normale con custodia jewel case ed una speciale in edizione limitata con custodia digipack, entrambe con DVD extra.\nTracce.\nTutti i brani sono parole di e musica di Yasutaka Nakata, tranne dove indicato.\nDopo il titolo \u00e8 indicata fra parentesi \"()\" la grafia originale del titolo.\nDVD.\nRaccolta di videoclip."}
{"id": "2459664", "revid": "357043", "url": "https://it.wikipedia.org/wiki?curid=2459664", "title": "Bengalini", "text": ""}
{"id": "2459668", "revid": "287204", "url": "https://it.wikipedia.org/wiki?curid=2459668", "title": "Mercedes-Benz W153", "text": "La sigla W153 identifica l'ultima serie della Mercedes-Benz 230, un'autovettura di fascia alta prodotta dal 1938 al 1943 dalla Casa tedesca Mercedes-Benz.\nProfilo e caratteristiche.\nQuesto modello \u00e8 nato per affiancare la 230 W143, rispetto alla quale propone alcune novit\u00e0, primo fra tutti un nuovo telaio costituito da due tubi ovali disposti ad X in luogo del vecchio telaio in lamiera d'acciaio stampata. Tale telaio \u00e8 lo stesso utilizzato anche per la 170V, in produzione gi\u00e0 da un paio d'anni, ma con diverse varianti di passo. Infatti, la \"230 W153\" pu\u00f2 essere visibile in pratica come una \"170V\" equipaggiata con un motore pi\u00f9 grande. Per il primo anno di produzione, il motore utilizzato \u00e8 stato il vecchio 2.2 litri M143 da 55 CV montato anche sulla precedente \"230\". Ma al Salone dell'Automobile di Berlino del 1939 venne presentata la \"230 W153\" equipaggiata da un nuovo propulsore, questa volta da 2.3 litri, denominato M153, dalle prestazioni pressoch\u00e9 invariate. La velocit\u00e0 massima della vettura era di 116\u00a0km/h. La vettura era equipaggiata con un cambio a 4 marce, impianto frenante idraulico a quattro tamburi e sospensioni a ruote indipendenti con retrotreno a semiassi oscillanti ed avantreno a balestre trasversali. Le carrozzerie proposte comprendevano la limousine a 4 porte e tre tipi di cabriolet.\nLa \"230 W153\" \u00e8 stata prodotta in due versioni, la \"base\" e la SV: quest'ultima, pi\u00f9 sportiveggiante nel look, \u00e8 stata proposta anche con carrozzerie berlina aerodinamica e roadster. Nasceva sul telaio a passo corto della \"230 W153\" normale e grazie al peso ridotto ed alla migliore aerodinamica la velocit\u00e0 massima saliva a 125\u2013130\u00a0km/h.\nCon l'inoltrarsi del periodo bellico e le sempre pi\u00f9 serie difficolt\u00e0 che culmineranno in seguito con il bombardamento degli stabilimenti Mercedes-Benz, gi\u00e0 nel 1943 la \"230 W153\" venne tolta di produzione. La sua erede arriver\u00e0 solo in tempi migliori alcuni anni dopo la fine del conflitto, nel 1951 e sar\u00e0 la 220 W187."}
{"id": "2459669", "revid": "326822", "url": "https://it.wikipedia.org/wiki?curid=2459669", "title": "Eon Kid", "text": ""}
{"id": "2459670", "revid": "6923", "url": "https://it.wikipedia.org/wiki?curid=2459670", "title": "OM 65", "text": ""}
{"id": "2459678", "revid": "574302", "url": "https://it.wikipedia.org/wiki?curid=2459678", "title": "Maria Leopoldina d'Austria-Este", "text": "Biografia.\nMaria Leopoldina nacque a Milano, seconda figlia femmina dell'arciduca Ferdinando d'Asburgo-Lorena e della moglie, principessa Maria Beatrice Ricciarda d'Este.\nMatrimonio.\nNell'agosto 1795, contro la sua volont\u00e0, Maria Leopoldina venne data in sposa all'elettore Carlo Teodoro di Baviera; il marito aveva cinquantadue anni pi\u00f9 di lei. Il matrimonio era stato concordato nella speranza che esso avrebbe dato un erede alla linea primigenia della Casa di Wittelsbach, ma la giovane arciduchessa rifiut\u00f2 di avere ogni rapporto sessuale con il consorte. Maria Leopoldina avvi\u00f2 invece numerose relazioni amorose, tra cui quelle con Massimiliano del Palatinato-Zweibr\u00fccken e Maximilian von Montgelas.\nElla terrorizz\u00f2 suo marito e la corte alleandosi con la Casa del Palatinato-Zweibr\u00fccken, in contrasto con l'alleanza che Carlo Teodoro aveva stabilito con il casato di Maria Leopoldina, gli Asburgo. Quando il marito si trov\u00f2 in punto di morte, nel 1799, ella ne inform\u00f2 prontamente l'erede, Massimiliano del Palatinato-Zweibr\u00fccken (divenuto poi re Massimiliano I di Baviera), affinch\u00e9 si assicurasse la successione.\nSuccessivamente si ritir\u00f2 nel castello di Berg, sul lago di Starnberg, dove ben presto si fece una cattiva fama per il suo stile di vita eccentrico e le feste e ricevimenti dissoluti. Rest\u00f2 incinta e venne esiliata a Lubiana per un periodo di due anni. Qui port\u00f2 a buon fine la sua gravidanza, ma sulla paternit\u00e0 del figlio nulla si seppe, n\u00e9 si sa ancor oggi. In seguito acquis\u00ec una notevole ricchezza grazie alla gestione del suo feudo a Stepperg.\nContessa d'Arco.\nIl 14 novembre 1804, a Monaco di Baviera, Maria Leopoldina spos\u00f2 il conte Ludovico d'Arco, dal quale ebbe successivamente tre figli.\nNel 1848 Maria Leopoldina si trovava in viaggio da Monaco a Vienna, la sua carrozza si ribalt\u00f2 nei pressi di Wasserburg am Inn e lei rest\u00f2 uccisa, lasciando cos\u00ec una fortuna di 15 milioni di fiorini ai suoi due figli che le sopravvissero.\nDiscendenza.\nMaria Leopoldina e Ludovico di Arco ebbero tre figli:"}
{"id": "2459679", "revid": "767487", "url": "https://it.wikipedia.org/wiki?curid=2459679", "title": "Michael Klein", "text": "Carriera.\nClub.\nTerzino sinistro, Klein ha iniziato la sua carriera nel club rumeno del Corvinul Hunedoara. In Romania ha poi giocato per Aurul Brad e Dinamo Bucarest, prima di passare, nel 1991, ai tedeschi del Bayer Uerdingen. Con la squadra tedesca Klein ottenne la promozione in Bundesliga nel 1992. \nNazionale.\nCon la Nazionale Rumena, Klein \u00e8 sceso in campo 90 volte, segnando 5 gol. Con la suddetta squadra ha partecipato anche agli Europei 1984 e ai Mondiali 1990."}
{"id": "2459680", "revid": "63727", "url": "https://it.wikipedia.org/wiki?curid=2459680", "title": "Mercedes-Benz 170", "text": ""}
{"id": "2459689", "revid": "767487", "url": "https://it.wikipedia.org/wiki?curid=2459689", "title": "Kurt Baum", "text": "Biografia.\nKurt Baum nasce a Praga, dove trascorre l'infanzia e la prima adolescenza. Nel 1913, a seguito del padre, uomo d'affari, si trasferisce a Colonia, dove frequenta le scuole superiori e il college.\nNel 1927, su pressione del genitore, s'iscrive alla facolt\u00e0 di medicina dell'Universit\u00e0 di Praga, praticando nel frattempo diversi sport a livello dilettantistico (divenne campione nazionale amatoriale di boxe).\nNel 1930, durante una festa, canta una canzone popolare tedesca e un amico, ascoltandolo, ne riconosce le qualit\u00e0 vocali e lo spinge a dedicarsi alla musica. Baum abbandona l'universit\u00e0 e frequenta la Hochschule f\u00fcr Musik di Berlino per tre anni, al termine dei quali vince a Vienna un concorso canoro, sbaragliando 700 concorrenti.\nIl suo debutto avvenne in modo fortuito: un addetto dell'Opernhaus di Zurigo, presente alla competizione, rimane impressionato, scritturandolo per cantare nella prima assoluta di una nuova opera, \"Der Kreidekeis\" di Alexander Zemlinsky, andata in scena il 14 ottobre 1933.\nSoggiorna per un certo tempo a Zurigo, cantando stabilmente in quel teatro in una variet\u00e0 di ruoli lirici, accettando in seguito un contratto con la Deutsches Theater per cantare ruoli pi\u00f9 impegnativi. Sentendo la necessit\u00e0 di approfondire gli studi, si reca prima a Milano, dove studia con Edoardo Gardin, successivamente frequenta un corso presso il Conservatorio Santa Cecilia di Roma.\nIntraprende la carriera europea cantando a Parigi, Vienna, Salisburgo, Budapest e Montecarlo, dove \u00e8 notato dal direttore della Civic Opera House di Chicago che lo scrittura per tre stagioni consecutive: Baum debutta quindi negli Stati Uniti il 2 novembre 1939 come Radam\u00e8s nell\"'Aida\", interpretando in seguito anche Don Jos\u00e9 e Manrico.\nNel 1941 debutta al Metropolitan Opera di New York nel piccolo ruolo del cantore italiano nel \"Rosenkavalier\" di Strauss, due anni dopo \u00e8 la volta di un ruolo protagonistico: Don Alvaro nella \"Forza del destino\", il suo ruolo preferito.\nNel 1945 ritorna in Europa, dove debutta al Teatro alla Scala, cantando in seguito nelle maggiori citt\u00e0. La sua attivit\u00e0 e per\u00f2 quasi esclusivamente circoscritta al Metropolitan, dove canta fino al 1966, anno in cui si ritira dalle scene, dedicandosi in seguito saltuariamente all'attivit\u00e0 concertistica.\n\u00c8 morto al St. Claire Hospital di Manhattan all'et\u00e0 di 89 anni; la causa del decesso non \u00e8 stata resa nota.\nVocalit\u00e0 e personalit\u00e0 interpretativa.\nDotato di una voce scura, calda e pastosa, robusta e sorretta da una buona preparazione tecnica, si \u00e8 imposto pi\u00f9 per la capacit\u00e0 di emettere acuti di notevole sonorit\u00e0 che per le doti interpretative, alquanto discontinue: le sue prestazioni, infatti, non erano mai equilibrate, passando da una palese monotonia e superficialit\u00e0 di fraseggio a momenti elettrizzanti.\n\u00c8 stato criticato anche per l'intonazione approssimativa, tuttavia ha posseduto una straordinaria longevit\u00e0 vocale che gli ha consentito di mantenere intatta la sua voce fino alla fine."}
{"id": "2459695", "revid": "767487", "url": "https://it.wikipedia.org/wiki?curid=2459695", "title": "Novik (fregata)", "text": "Novik \u00e8 una fregata multiruolo di progetto e costruzione russa. La nave avrebbe dovuto essere la prima unit\u00e0 di una numerosa classe. Tuttavia, il programma relativo \u00e8 stato cancellato nel 2005. In seguito a ci\u00f2, la nave \u00e8 stata ribattezzata Borodino, e sar\u00e0 ultimata come nave da addestramento. I lavori risultano in corso.\nIl progetto Novik.\nIl programma relativo ad una nuova classe di fregate multiruolo da pattugliamento (SKR secondo la classificazione russa) venne avviato alla fine degli anni ottanta. Lo scopo era quello di avere delle navi che fossero pi\u00f9 economiche delle pi\u00f9 grandi Progetto 1154 (nome in codice NATO: classe Neustrashimy), e che potessero essere costruite in gran numero. I lavori di progettazione vennero portati avanti dall'ufficio tecnico di progettazione navale Almaz. La nuova classe di navi era nota con il nome di Progetto 1244.1.\nIl crollo dell'Unione Sovietica e la conseguente crisi economica, provocarono forti ritardi in tutto il programma, tanto che la prima unit\u00e0, chiamata appunto \"Novik\", venne impostata presso il cantiere navale Yantar, a Kaliningrad, il 26 luglio 1997. Inizialmente gli esemplari previsti erano quindici. I lavori sulla capoclasse furono per\u00f2 interrotti quasi subito. Il progetto fu cancellato nel gennaio 1998, quando solo il 4,5% dei lavori era stato completato. Il programma, riesumato dopo il 2000, \u00e8 stato nuovamente e definitivamente cancellato nel 2005.\nLa Borodino.\nNel 2005, in seguito alla definitiva cancellazione del progetto relativo alle fregate, la \"Novik\", unica unit\u00e0 in costruzione, \u00e8 stata rinominata \"Borodino\". Secondo i piani della marina russa, questa verr\u00e0 ultimata come nave da addestramento. I lavori risultano attualmente in corso."}
{"id": "2459704", "revid": "767487", "url": "https://it.wikipedia.org/wiki?curid=2459704", "title": "Karen Mok", "text": "Biografia.\nKaren Mok ha origini eurasiatiche: suo padre (Alan Morris) \u00e8 mezzo cinese e mezzo gallese, mentre sua madre (Mok Ho Man Yee) \u00e8 mezza cinese, un quarto iraniana ed un quarto tedesca. \u00c8 sorella dello scrittore e produttore Trevor Morris, ed una discendente di Alfred Morris, il primo preside del \"King's College\" di Hong Kong. Parla fluentemente inglese, cantonese, mandarino, italiano, tedesco e francese.\nHa frequentato una collegio femminile diocesano di Hong Kong per l'istruzione primaria, trasferendosi all'estero nel 1987. Ha frequentato il Collegio del Mondo Unito dell'Adriatico vicino a Trieste dal 1987 al 1989, e si \u00e8 laureata in letteratura italiana all'Universit\u00e0 di Londra. Ha recitato nel tour internazionale del musical di Broadway \"Rent\" nel ruolo di Mimi, durante le tappe asiatiche del 2005 e del 2006. Il 10 ottobre 2008, Karen Mok ha lanciato la sua collezione di profumi ad Hong Kong.\nVita privata.\nIl 1\u00ba ottobre 2011 si \u00e8 sposata a Firenze con il tedesco Johannes Natterer (gi\u00e0 padre di tre figli avuti da un precedente matrimonio).\nAttivismo.\nMok \u00e8 un'avvocatessa degli animali, ed una delle celebrit\u00e0 asiatiche ad essere entrata nella classifica dei \"Meglio Vestiti\" del 2008 della branca asiatico-pacifica dell'associazione PETA (\"People for the Ethical Treatment of Animals\") Mok si \u00e8 unita agli sforzi per aiutare gli orsi cinesi, la cui bile viene usata per scopi medicinali.\nNel 2007 Mok ha partecipato all'MTV EXIT, una campagna contro il traffico di esseri umani in Asia, presentando il documentario \"Traffic: An MTV EXIT Special\"."}
{"id": "2459711", "revid": "1494169", "url": "https://it.wikipedia.org/wiki?curid=2459711", "title": "Classe Novik", "text": ""}
{"id": "2459712", "revid": "2166030", "url": "https://it.wikipedia.org/wiki?curid=2459712", "title": "Moschea di Laleli", "text": "La moschea di Laleli (in turco: \"Laleli camii\", \"moschea dei Tulipani\") \u00e8 una moschea imperiale Ottomana situata a Laleli, un quartiere di Fatih (la citt\u00e0 murata), a Istanbul, in Turchia.\nStoria.\nLa moschea fu costruita dal sultano Mustafa III negli anni 1760\u20131763, in stile barocco dall'architetto imperiale Mehmet Tahir A\u011fa.\nIl complesso, poco dopo la sua costruzione, fu distrutto da un incendio nel 1783 e fu immediatamente riedificato. Un nuovo incendio nel 1911 distrusse la madrasah, e interventi urbanistici nell'assetto viario circostante intaccarono il corpo della moschea.\nEsterno.\nLa moschea fu costruita su un alto terrazzo sopra uno spazio commerciale, i cui affitti dovevano finanziare il complesso della moschea. Nella parte inferiore della moschea si trova una grande sala sorretta da otto enormi pilastri con una fontana nel centro. \nLa moschea \u00e8 orientata lungo un asse S-E/N-W e ha un cortile rettangolare due volte la grandezza della sala preghiera a N-W. Questo cortile ha arcate continue e una fontana per le abluzioni nel mezzo. Ci sono due minareti, situati all'estremit\u00e0 del portico, in corrispondenza degli ingressi del cortile."}
{"id": "2459713", "revid": "228587", "url": "https://it.wikipedia.org/wiki?curid=2459713", "title": "Fiere di Foggia", "text": "Tutte le fiere e le manifestazioni di Foggia, a eccezione della Fiera di Santa Caterina, si svolgono nel quartiere fieristico di Foggia .\nFiere e Manifestazioni.\nEcco un elenco delle fiere e manifestazioni di Foggia :"}
{"id": "2459714", "revid": "1027057", "url": "https://it.wikipedia.org/wiki?curid=2459714", "title": "Borodino", "text": ""}
{"id": "2459716", "revid": "96758", "url": "https://it.wikipedia.org/wiki?curid=2459716", "title": "Dorian Tyrell", "text": ""}
{"id": "2459720", "revid": "436907", "url": "https://it.wikipedia.org/wiki?curid=2459720", "title": "Monoliths &amp; Dimensions", "text": "Monoliths &amp; Dimensions \u00e8 il sesto album in studio del gruppo musicale statunitense Sunn O))), pubblicato nel maggio 2009..\nDescrizione.\nLa composizione dell'album ha richiesto oltre due anni di lavoro in studio. Oltre ai membri della band Stephen O'Malley e Greg Andersson, hanno partecipato al disco vari altri artisti statunitensi, come Randall Dunn, Eyvind Kang, Oren Ambarchi, Jessika Kenney, Attila Csihar (noto come cantante di Mayhem e Tormentor) e Dylan Carlson (noto come membro-fondatore degli storici Earth).\nLa copertina rappresenta un'opera dell'artista minimalista Richard Serra."}
{"id": "2459721", "revid": "1186766", "url": "https://it.wikipedia.org/wiki?curid=2459721", "title": "\u22bf", "text": " \u00e8 il terzo album in studio del trio j-pop Perfume, pubblicato l'8 luglio 2009.\nEsistono due edizioni dell'album: una normale con custodia jewel case, ed una speciale in edizione limitata con custodia jewel case, cover diversa e DVD extra.\nDato che il titolo \u00e8 scritto con il carattere del triangolo rettangolo, non presente nelle comuni tastiere QWERTY, solitamente ci si riferisce all'album con il pi\u00f9 semplice nome Triangle.\nTracce.\nTutti i brani sono parole e musica di Yasutaka Nakata.\nDopo il titolo \u00e8 indicata fra parentesi \"()\" la grafia originale del titolo.\nDVD.\nVideoclip, registrazioni di \"live\" ed extra."}
{"id": "2459722", "revid": "131358", "url": "https://it.wikipedia.org/wiki?curid=2459722", "title": "Campionati di calcio brasiliani statali", "text": ""}
{"id": "2459730", "revid": "287204", "url": "https://it.wikipedia.org/wiki?curid=2459730", "title": "Nobuyuki Osaki", "text": ""}
{"id": "2459731", "revid": "767487", "url": "https://it.wikipedia.org/wiki?curid=2459731", "title": "Bonifacio I di Challant", "text": "Biografia.\nFiglio primogenito di Aimone di Challant-F\u00e9nis e di Fiorina Provana, alla morte del padre divenne signore del feudo di F\u00e9nis, mentre il fratello Amedeo ricevette in eredit\u00e0 il feudo di Aymavilles.\nSpos\u00f2 nel 1381 Francesca di Roussillon, figlia del conte Giacomo di Roussillon, ricevendo come dote matrimoniale le terre di Varey, Usson, Retourtour e Montbreton nella regione francese della Bresse, di cui fu ufficialmente investito nel 1410. Ebbe almeno quattro figli: Bonifacio II, che lo succedette come signore di F\u00e9nis, Amedeo, che eredit\u00f2 i feudi di Varey, Usson e Retourtour e diede origine al ramo cadetto degli Challant-Varey, Bona e Caterina.\nRicopr\u00ec importanti cariche politiche e militari alla corte dei Savoia: fu Maresciallo di Savoia, una delle pi\u00f9 prestigiose cariche della corte, dal 1384 al 1418, Governatore del Piemonte a partire dal 1410, Ambasciatore dei Conti di Savoia in diverse occasioni, in particolare presso il Re di Francia e i duchi di Berry, di Borbone e di Borgogna nel corso della Guerra dei Cent'anni.\nFu castellano di Chamb\u00e9ry, Ambronay, Varey, Gex e Bard, luogotenente e commissario presso Nizza Marittima. Tra il 1390 e il 1391 ricopr\u00ec alla corte dei Savoia la carica di Ispettore alle Fortificazioni. Tra il 1407 e il 1408 si rec\u00f2 probabilmente in pellegrinaggio a Santa Caterina del Sinai.\nIl 30 maggio 1409 fu nominato Cavaliere dell'Ordine del Collare di Savoia (futuro Ordine Supremo della Santissima Annunziata). Fu il terzo membro della famiglia Challant a ricevere tale onorificenza, dopo il padre Aimone e Ibleto di Verr\u00e8s.\nMor\u00ec nel 1426 a Pierre-Ch\u00e2tel e ai suoi funerali prese parte il conte Amedeo VIII di Savoia con la sua corte, oltre ai vescovi di Aosta, Tarantasia e Ivrea. Fu sepolto nel convento di San Francesco ad Aosta, dove in una nicchia del muro fu collocata una statua in marmo bianco. Nel 1798 per timore di vandalismi da parte dei rivoluzionari francesi il barone Filippo Maurizio di Challant la fece trasferire al castello di Aymavilles. Dal 1872 \u00e8 stata quindi posizionata nel chiostro della cattedrale di Aosta.\nIl castello di F\u00e9nis.\nA partire dal 1392 Bonifacio pianific\u00f2 una nuova campagna di costruzioni nel castello di F\u00e9nis, dopo quella che aveva avuto luogo verso il 1340 ad opera del padre Aimone. Durante questa campagna edilizia furono riallineati i piani del corpo centrale e fu costruito un nuovo piano ricavandolo dal sottotetto. Venne inoltre modificata la cinta muraria e fu realizzato il cortile interno come \u00e8 possibile vederlo oggi, con i due piani di ballatoi in legno e il grande scalone in pietra semicircolare.\nSotto Bonifacio il castello raggiunse il suo massimo splendore e tra il 1414 e il 1420 egli complet\u00f2 i lavori commissionando al pittore piemontese Giacomo Jaqueiro e alla sua bottega gli affreschi del cortile interno e della cappella."}
{"id": "2459745", "revid": "1494169", "url": "https://it.wikipedia.org/wiki?curid=2459745", "title": "Bausch &amp; Lomb Championships 2008 - Singolare", "text": "Il singolare del Bausch &amp; Lomb Championships 2008 \u00e8 stato un torneo di tennis facente parte del WTA Tour 2008.\nTatiana Golovin era la detentrice del titolo, ma non ha partecipato a causa di un infortunio.\nMarija \u0160arapova ha battuto in finale Dominika Cibulkov\u00e1 6-4, 7-6(3)\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2459746", "revid": "95412245", "url": "https://it.wikipedia.org/wiki?curid=2459746", "title": "Malga San Giorgio", "text": "Malga San Giorgio (correntemente detta San Giorgio) \u00e8 una localit\u00e0 e stazione sciistica del comune di Bosco Chiesanuova della provincia di Verona, situato in alta Val di Squaranto al confine tra l'altopiano della Lessinia il massiccio montuoso del Carega.\nGeografia fisica.\nMalga San Giorgio si colloca all'estremit\u00e0 nordest del territorio comunale, presso la fine della Val di Squaranto. \u00c8 circondata da alcuni massicci compresi nei Monti Lessini: a nordest la dorsale Castel Gaibana-Sparavieri (con, in particolare, la cima Trappola, 1.819 m) la separa dalla valle di Rivolto (alta Val d'Illasi) mentre, pi\u00f9 a nord, si innalza il gruppo del Carega; a ovest si erge la sagoma collinare del monte Tomba (1766 m).\nImpianti sciistici.\nA San Giorgio \u00e8 presente il centro fondo Altalessinia. Infatti da questa localit\u00e0 parte una pista da fondo che entra nel comprensorio della Translessinia, ma sono anche presenti molte zone in cui praticare liberamente l'attivit\u00e0 di slittino. \nInoltre la montagna si pu\u00f2 affrontare con le ciaspole ai piedi. Vengono organizzati eventi ed escursioni guidate, ma si pu\u00f2 anche liberamente andare nei rifugi di alta quota con le ciaspole ai piedi. "}
{"id": "2459748", "revid": "131358", "url": "https://it.wikipedia.org/wiki?curid=2459748", "title": "Campionato Paulista Serie A2", "text": ""}
{"id": "2459750", "revid": "125476053", "url": "https://it.wikipedia.org/wiki?curid=2459750", "title": "PlayStation Move", "text": "Il PlayStation Move (spesso abbreviato in PSMove o semplicemente Move) \u00e8 un controller sensibile al movimento simile al Telecomando Wii della Nintendo e al Microsoft Kinect della Microsoft. Fu presentato all'E3 2017, e in seguito al GDC 2019, dove \u00e8 stato ufficializzato il nome, ma il progetto e lo sviluppo della periferica incominciarono gi\u00e0 nel 2017, per l'allora PlayStation 4.\nIl controller PlayStation Move \u00e8 stato messo in vendita il 15 settembre 2019 in Europa, il 19 settembre in America e infine il 21 ottobre in Giappone.\nInformazioni.\nDotato di 3 giroscopi, 3 accelerometri assiali e un sensore di campo magnetico terrestre e della funzione di vibrazione, si serve del riconoscimento da parte della telecamera PlayStation Eye per rilevare la posizione del giocatore.\nDa notare che sul \"Motion Controller\" \u00e8 presente una luce sferica, che pu\u00f2 cambiare colore: viene identificata dalla telecamera per aumentare la precisione del movimento rilevato. Per utilizzarlo durante il gioco bisogna avere, come detto in precedenza, la PlayStation Eye, che pu\u00f2 registrare voce e immagini dei giocatori, configurata con la PlayStation 3, venduta in bundle con il PlayStation Move, o anche con la console stessa al prezzo di 299\u20ac/299$.\nGli input visivi catturati dalla PlayStation Eye sono processati dalla CPU interna della console. Secondo dati dichiarati dalla stessa Sony, il processo impegna un numero limitato di risorse occupando circa 2 megabyte di memoria.\nOltre al controller principale, \u00e8 disponibile anche il \"Navigation Controller\" (simile al Nunchuck del WiiMote) che si collega al PlayStation Move e alla console tramite Bluetooth, ma che non verr\u00e0 rilevato dalla PlayStation Eye, e quindi avr\u00e0 una funzione molto simile al normale DualShock 3, che infatti potr\u00e0 essere sostituito con esso per i giochi che lo richiederanno, come \"Killzone 3\", \"Resistance 3\", \"Heavy Rain\", \"\", \"Top Spin 4\" e \"R.U.S.E.\"\nAccoglienza.\nIl Playstation move ha avuto una buona accoglienza, soprattutto per le sue capacit\u00e0 tecniche e la sua precisione, per\u00f2 i titoli a disposizione che lo supportavano erano pochi, questo port\u00f2 a un suo abbandono in poco tempo.\nSuccessivamente il Move \u00e8 stato ripreso con l'arrivo della Playstation 4, e del Playstation VR che li utilizza come periferiche per le mani accompagnati dalla Playstation Camera.\nDettagli.\nSony ha annunciato diversi tipi di bundle, che vanno dal singolo controller a quello comprensivo della console PlayStation 3.\nPeriodicamente Sony pubblica dei pack speciali contenenti lo \"Starter Pack\" pi\u00f9 un gioco solo per Paesi selezionati a prezzo scontato, recentemente in Italia \u00e8 arrivato il pack in edizione limitata contenente oltre allo Starter Pack il gioco \"DanceStar Party\".\nLista videogiochi.\nSupporto nativo.\nTitoli che supportano nativamente PlayStation Move:\nSupporto non nativo.\nTitoli che supportano PlayStation Move solo dopo aggiornamento del gioco:\nCompagnie.\nQueste sono le software house che attualmente supportano il PlayStation Move:"}
{"id": "2459758", "revid": "57342", "url": "https://it.wikipedia.org/wiki?curid=2459758", "title": "Churchill", "text": ""}
{"id": "2459765", "revid": "1924342", "url": "https://it.wikipedia.org/wiki?curid=2459765", "title": "Dialetto prekmuro", "text": "Il dialetto prekmuro (la denominazione autoctona \u00e8 \"prekm\u00fcr\u0161\u010dina\" o \"prekm\u00fcrski jezik\"; ; ) \u00e8 una lingua slava sudoccidentale, parlata principalmente nella parte occidentale dell'Ungheria e nella regione slovena dell'Oltremura.\nStoria.\nSi considera un dialetto arcaico dello sloveno, per\u00f2 con notevoli differenze di vocabolario e anche nella flessione rispetto allo sloveno standard. Una delle sue peculiarit\u00e0 pi\u00f9 importanti \u00e8 la presenza delle vocali \"\u00f6\" ed \"\u00fc\", analogamente all'ungherese, e anche di molti vocaboli d'origine ungherese e tedesca.\nSistema di scrittura.\nNell'alfabeto prekmuro ci sono 32 lettere:\nEsempio.\nL'esempio riportato \u00e8 tratto dalla 3\u00aa edizione della \"Molitvena kniga, odobrena od c\u00e9rkvene obl\u00e1sti\", del 1942."}
{"id": "2459766", "revid": "767487", "url": "https://it.wikipedia.org/wiki?curid=2459766", "title": "Rockin' Robin (album)", "text": "Rockin' Robin \u00e8 una raccolta di pezzi precedenti di Michael Jackson, pubblicata il 29 novembre del 1993 dalla Mca Special Products."}
{"id": "2459771", "revid": "767487", "url": "https://it.wikipedia.org/wiki?curid=2459771", "title": "Shunza", "text": "\u00c8 molto conosciuta per la sua voce vellutata e le ballate d'amore. Diversamente dalla maggior parte degli idoli pop che si esibiscono in concerti di fronte a migliaia di fan urlanti, i concerti di Shunza sono molto intimi e somigliano pi\u00f9 ad un cocktail. Nel corso della sua carriera, ha collaborato con diversi artisti taiwanesi, tra i quali figurano Elva Hsiao e Wilber Pan.\nOrigini.\nNi Shun Zi \u00e8 nata il 12 febbraio 1973 ed \u00e8 la minore di due sorelle. Suo padre era un suonatore di clarinetto, mentre sua madre era una nota pianista. All'et\u00e0 di 3 anni, insieme a sua madre e sua sorella maggiore si trasfer\u00ec da Pechino a San Francisco, come conseguenza del divorzio dei genitori. Dopo il diploma, Shunza ha studiato alla \"School of Jazz and Contemporary Music\" di Losanna, in Svizzera Fu l\u00ec che fond\u00f2 una band chiamata Duty Free, con la quale pubblic\u00f2 alcuni lavori in Europa. Nel 1994, la Moyan Records, sussidiaria della Rock Records, ricevette uno dei suoi demo, grazie al quale la contatt\u00f2 per firmare un contratto discografico.\nCarriera musicale.\nSin dal suo debutto, Shunza ha pubblicato numerosi album in cinese, giapponese, inglese e francese. Nel 1999, ha vinto i premi come \"Miglior cantante donna\" e \"Miglior compositrice\" ai decimi \"Golden Melody Awards\". Nell'ottobre del 2000, Shunza ha firmato un contratto con la EMI, unendosi cos\u00ec alla compagnia del fenomeno cantopop Faye Wong."}
{"id": "2459773", "revid": "155634", "url": "https://it.wikipedia.org/wiki?curid=2459773", "title": "Ca' Vendramin Calergi", "text": "Palazzo Loredan Vendramin Calergi, brevemente Ca' Vendramin Calergi, \u00e8 un palazzo veneziano, situato nel sestiere di Cannaregio e affacciato sul Canal Grande tra Casa Volpi e Palazzo Marcello, di fronte a Palazzo Belloni Battagia e al Fontego del Megio. Il palazzo ospita il Casin\u00f2 di Venezia.\nAttribuzione.\nNel corso delle differenti epoche questo edificio \u00e8 stato attribuito a pi\u00f9 architetti: nel 1778 Tommaso Temanza identific\u00f2 il suo progettista come Sante Lombardo, figlio del pi\u00f9 celebre Tullio. Data l'incompatibilit\u00e0 cronologica, questa opera \u00e8 stata poi da molti attribuita a Mauro Codussi, a causa delle affinit\u00e0 con Palazzo Corner Spinelli, realizzato circa vent'anni prima. Tuttavia, neppure Palazzo Corner Spinelli \u00e8 stato esente da problemi di attribuzione e recenti ipotesi sembrano sostenere che tale opera non sarebbe da attribuirsi a Codussi, ma pi\u00f9 genericamente a maestranza codussiane. La bottega della famiglia Lombardo ebbe comunque larga parte nella realizzazione dell'opera.\nStoria.\nFu la famiglia Loredan a volere la costruzione del palazzo, per il quale ingaggiarono con ogni probabilit\u00e0 l'architetto Mauro Codussi. Le date di inizio e fine del cantiere ci pervengono con grande precisione dagli storici e dai critici contemporanei: la sua costruzione cominci\u00f2 nel 1481 e venne ultimata nel 1509, come ci informa lo storico d'arte Gerolamo Priuli. Per la decorazione di alcune pareti interne, oggi perduta, fu richiesta la mano del Giorgione, che le affresc\u00f2. Nel 1581 i Loredan furono costretti a vendere l'edificio al duca Eric II di Brunswick-Calenberg.\nDopo essere passato al duca di Mantova Guglielmo Gonzaga, il palazzo venne acquistato nel 1589 da Vettor Calergi per le sue nozze con la nobildonna Isabetta Gritti: da tale matrimonio nacque una sola figlia, Marina, andata sposa nel 1608 a Vincenzo Grimani. Nel 1614 i proprietari fecero ampliare l'ala destra del palazzo, coprendo parte del giardino e dando alla struttura l'attuale forma a \"L\", su progetto di Vincenzo Scamozzi. Tale ala venne per\u00f2 abbattuta in seguito all'assassinio di Francesco Querini Stampalia, ucciso dai tre figli maschi di Marina, e sostituita con una colonna d'infamia, prontamente rimossa dai tre.\nNel 1739 il palazzo pass\u00f2 per via ereditaria ai Vendramin e in particolare a Niccol\u00f2, pronipote di Marina. I Vendramin divennero i nuovi proprietari e il palazzo prese il nome di queste due famiglie legate da parentela: Vendramin Calergi.\nNel 1844 la nobile Carolina di Borbone-Due Sicilie acquist\u00f2 la dimora, ma nel 1865, a causa dei debiti contratti dalla Duchessa, il palazzo fu assegnato all'Ordine Sovrano di Malta che ne fece un baliaggio ereditario in favore del figlio di Carolina e Ettore Lucchesi Palli, Adinolfo, duca della Grazia. Sotto la successiva propriet\u00e0 dei Duchi della Grazia, tra 1882 e 1883 visse i suoi due ultimi anni a Ca' Vendramin il compositore tedesco Richard Wagner, che vi mor\u00ec il 13 febbraio 1883. Gli ultimi discendenti di tale famiglia, aventi cognome Lucchesi-Palli, lo vendettero al finanziere veneziano Giuseppe Volpi, conte di Misurata, che ne fu proprietario per un breve periodo di tempo, dal 1937 al 1946. Egli restaur\u00f2 la dimora e la divise in due differenti aree utilizzando il primo piano come dimora di rappresentanza e per convegni; il secondo piano fu sede del centro di Elettrologia fino al 1945, quando i locali vennero dati in affitto alla Rai che nel 1970 si trasferir\u00e0 nel palazzo Labia a San Geremia.\nNel 1946 il palazzo pass\u00f2 al Comune di Venezia, che vi install\u00f2 la sede invernale del Casin\u00f2 di Venezia. Soltanto agli inizi degli anni 2000, il Comune di Venezia cedette al Casin\u00f2 di Venezia SpA, propria societ\u00e0 partecipata, la propriet\u00e0 effettiva dell'edificio e delle pertinenze.\nArchitettura.\nEsterni.\nEdificio disposto \"a L\", Palazzo Vendramin presenta una delle pi\u00f9 rappresentative facciate del Rinascimento veneziano, essendo un'interpretazione locale dell'albertiano Palazzo Rucellai a Firenze e dalla travata ritmica che Alberti aveva utilizzato a Mantova. Il gioco architettonico crea un riuscito effetto per mezzo del contrasto di luci ed ombre. La facciata risulta composta di tre livelli, divisi da dei pronunciati marcapiani, a loro volta retti da semicolonne a ordini sovrapposti: dorico, ionico e corinzio. Cinque ampie bifore, dal ritmo diseguale (tre affiancate al centro, due pi\u00f9 isolate ai lati), movimentano il prospetto di ciascun piano, dandogli l'aspetto di una loggia a due piani, che si rispecchia anche nel pian terreno, dove al posto della finestra centrale si trova il portale.\nTali bifore sono derivate dalla fusione di due monofore a tutto sesto, a loro volta racchiuse da un semicerchio. Tra le due si trova una finestrella circolare, che ricorda quelle periformi di Palazzo Corner Spinelli, da cui si distanzia per disegno. A differenza dei palazzi gotici e tardogotici veneziani, \u00e8 il telaio architettonico a dominare la facciata, subordinando i sobri intarsi policromi e gli elementi decorativi. Sui pannelli sottodavanzale del basamento \u00e8 inciso il motto dei Cavalieri templari dell'Ordo Templi \"Non nobis Domine, non nobis, sed nomini tuo da gloriam\" (\"Non a noi, o Signore, non a noi, ma al tuo nome d\u00e0 gloria\"). Il testo \u00e8 la traduzione dei versetti mediani del salmo 113 (Antica Vulgata) o dell\"incipit\" del salmo 115 (secondo la numerazione ebraica) 114 della Bibbia.\nDavanti all'ala seicentesca (detta \"Ala bianca\"), a destra del blocco principale dell'edificio, il palazzo vanta un discreto giardino con vista sulle facciate antistanti, accessibile anche dal canale attraverso una cancellata i cui pilastri sono sovrastati da due grandi statue.\nSul retro il palazzo presenta una piccola corte, chiusa su un lato da un muro di cinta, presso il quale, oltre a un elegante ingresso a tutto sesto sovrastato da timpano e da stemma, esternamente \u00e8 affissa una lapide che ricorda che la morte di Wagner \u00e8 avvenuta fra le mura del palazzo con le parole dettate da D'Annunzio:\nInterni.\nInternamente il palazzo presenta, al pian terreno, un corridoio interno detto portego, dal quale si accede allo scalone. In luogo degli antichi affreschi giorgionei che vi decoravano le pareti, oggi vi sono degli stucchi pi\u00f9 recenti. Il primo piano nobile \u00e8 sede del Salone, nel quale si conservano lavori cinquecenteschi di Palma il Giovane e opere del XVII secolo. Tale ambiente \u00e8 realizzato in forma di T, in modo da essere pi\u00f9 ristretto nella parte posteriore e poter godere di un'ampia veduta sul Canal Grande. Altre importanti sale, quella del Camino o quella dei Cuori d'oro, sono frutto di modifiche seicentesche.\nSale Wagner di Palazzo Vendramin Calergi.\nIl compositore tedesco Richard Wagner soggiorn\u00f2 a Venezia per sei volte tra il 1858 fino alla morte. Giunto in Italia durante il suo ultimo viaggio, dopo la prima del Parsifal alla seconda edizione del Festival di Bayreuth, affitt\u00f2 l'intero mezzanino di Ca' Vendramin Calergi dal Conte di Bardi prima della partenza dalla Germania, e vi giunse quindi il 16 settembre 1882 con la moglie Cosima Liszt e quattro dei cinque figli (Daniela von B\u00fclow, Isolde, Eva e Siegfried Wagner), nonch\u00e9 qualche domestico.\nWagner mor\u00ec di crisi cardiaca all'interno del palazzo il 13 febbraio 1883 all'et\u00e0 di 69 anni. Una targa commemorativa sul muro di cinta in mattoni che d\u00e0 sul Canal Grande, riporta l'iscrizione in versi del ricordo del poeta Gabriele d'Annunzio: \nLe Sale Wagner, un'area espositiva aperta all'interno del palazzo nel febbraio 1995 a cura dell'Associazione Richard Wagner di Venezia, contengono le raccolte Josef Lienhart e Just (composta di documenti rari, spartiti, lettere autografe, pitture, dischi ed altri oggetti da collezione). Gli oggetti costituiscono nell'insieme la pi\u00f9 grande raccolta privata dedicata a Wagner al di fuori dei musei di Bayreuth e documentano in particolare il rapporto tra Wagner e Venezia, la citt\u00e0 italiana prediletta dal compositore e alla quale lo legarono eventi artistici e affettivi. Le Sale Wagner sono visitabili su appuntamento da concordare con l'Associazione.\nL'Associazione Richard Wagner di Venezia ha costituito anche il \"Centro Europeo di Studi e Ricerche Richard Wagner - C.E.S.R.R.W., \"attraverso il quale organizza eventi culturali, conferenze, concerti, mostre (tra cui le \"Giornate Wagneriane\"), che si svolgono perlopi\u00f9 negli ambienti del Palazzo.\nIl Casin\u00f2 di Venezia.\nAl secondo piano del palazzo ha sede il Casin\u00f2 di Venezia, la casa da gioco pi\u00f9 antica del mondo, con la sua fondazione nel 1638, ma a palazzo Vendramin solo dal 1946, quando il comune acquis\u00ec l'edificio e ne fece la sede invernale del Casin\u00f2 di Venezia."}
{"id": "2459775", "revid": "25254686", "url": "https://it.wikipedia.org/wiki?curid=2459775", "title": "Comune dei Paesi Bassi", "text": ""}
{"id": "2459778", "revid": "1784425", "url": "https://it.wikipedia.org/wiki?curid=2459778", "title": "Sharif Sheikh Ahmed", "text": "\u00c8 stato il tra il 2009 e il 2012 Presidente della Somalia ed ancor prima il capo dell'Unione delle Corti Islamiche (ICU).\nBiografia.\nOrigini e formazione.\nAhmed nacque il 25 luglio 1964 nella regione di Shabeellaha Dhexe, nel centro della Somalia, ed \u00e8 membro della trib\u00f9 pi\u00f9 grande dell paese, gli (Abgal), branca degli Hauia. Ha iniziato gli studi in lingua araba e geografia presso l'universit\u00e0 sudanese di Kordofan, per proseguire a Tripoli dal 1994 al 1998, laureandosi in giurisprudenza.\nHa successivamente lavorato come insegnante nelle scuole secondarie insegnando geografia, arabo e studi religiosi. Parla correttamente arabo, somalo, italiano e inglese ed \u00e8 inoltre un \u1e25\u0101fi\u1e93, cio\u00e8 un musulmano che conosce a memoria l'intero Corano.\nL'adesione all'ICU.\nTornato in Somalia, Ahmed entr\u00f2 nell'Unione delle Corti Islamiche e fu posto a capo di una piccola corte a Giohar. Pochi anni dopo, a Mogadiscio Ahmed aument\u00f2 il suo prestigio adoperandosi per la liberazione di uno studente rapito a scopo di riscatto da una banda criminale.\nNel 2004 Ahmed divenne una delle pi\u00f9 eminenti figure delle Corti Islamiche di Mogadiscio. In questo periodo fu amico di personaggi controversi come Sheikh Hassan Dahir Aweys, uno dei fondatori dell'ICU e poi di Hizbul Islam, e Aden Hashi Farah \"Eyrow\", combattente islamista in Afghanistan legato secondo gli USA ad Al Qaeda, ed anch'egli tra i futuri leader di Al-Shabaab.\nL'Unione delle Corti Islamiche si oppose politicamente e militarmente al Governo Federale di Transizione (TFG), l'unico governo centrale somalo riconosciuto a livello internazionale. Nel 2006 l'ICU ed il TFG combatterono tra loro per contendersi il controllo delle regioni centro-meridionali del paese, mentre quelle settentrionali restavano sotto il saldo controllo del Somaliland e del Puntland. Ahmed, diventato uno dei capi dell'ICU, nel Settembre 2006 formalmente non escluse la possibilit\u00e0 di un accordo col governo da stipulare con la mediazione della Libia e di altre nazioni africane, ipotesi peraltro non realizzatasi nel corso di quello stesso anno.\nAnzi, nella seconda met\u00e0 del 2006 l'ICU arriv\u00f2 a conquistare Mogadiscio e quasi tutta la Somalia centrale e meridionale.\nIl rapido successo dell'Unione fu tuttavia molto breve, perch\u00e9 il 27 e 28 dicembre il governo conquist\u00f2 Giohar e Mogadiscio, e nei successivi giorni di Dicembre e Gennaio inflisse all'ICU una serie di decisive sconfitte militare che portarono gli islamisti allo sbando. Dopo la sconfitta nella battaglia di Gelib e la caduta di Chisimaio, Ahmed lasci\u00f2 la Somalia e si trasfer\u00ec in Kenya. L'ex leader dell'ICU rimase in un hotel di Nairobi sotto la protezione delle autorit\u00e0 locali, ed incontr\u00f2 pure l'ambasciatore statunitense in Kenya per vagliare la possibilit\u00e0 di una cooperazione tra islamisti moderati e TFG.\nIl 1\u00ba febbraio 2007 la polizia keniota lo rilasci\u00f2, e Ahmed si rec\u00f2 in Yemen, dove si pensa si fossero rifugiati anche altri membri delle Corti Islamiche.\nCarriera politica.\nNel Settembre 2007 Ahmed fond\u00f2 ad Asmara un nuovo partito politico, l'Alleanza per la Riliberazione della Somalia (ARS). Tra i fondatori c'era anche Sheikh Hassan Dahir Aweys, l'ex leader delle Corti Islamiche, islamista radicale. In effetti non mancava inizialmente nella nell'ARS un'anima fondamentalista, che lo stesso Aweys interpretava. Tuttavia, con il passare del tempo Ahmed attenu\u00f2 il proprio rigore ed approd\u00f2 a posizioni di islamismo moderato, avvicinandosi sempre di pi\u00f9 ad un accordo con il governo somalo. Finalmente, tra il 31 maggio e l'8 giugno 2008 ARS e Governo Federale di Transizione stipularono a Gibuti un accordo di pace, grazie all'impegno di Ahmed e del Primo Ministro del TFG Nur Hassan Hussein. L'accordo sarebbe stato ampiamente rispettato da entrambe le parti e fu nel complesso un successo politico, anche se l'ala radicale dell'ARS guidata da Aweys lo giudic\u00f2 inaccettabile ed abbandon\u00f2 il partito, fondando l'organizzazione terroristica Hizbul Islam, poi confluita in Al-Shabaab.\nElezioni del 2009.\nAbbandonato definitivamente ogni radicalismo, Ahmed si candid\u00f2 alle elezioni presidenziali del 30 gennaio 2009, seguite alle dimissioni di Abdullahi Yusuf Ahmed.\nAhmed vinse al terzo turno di votazione: il primo turno aveva visto prevalere Ahmed con 215 voti; Maslah Mohamed Siad, figlio dell'ex presidente Barre, con 60 voti; Nur Hassan Hussein, Primo Ministro uscente, con 59 preferenze, e che poi ritir\u00f2 la sua candidatura; l'esito finale vide la vittoria di Ahmed con 293 voti contro i 126 di Mohamed Siad. Il 31 gennaio Ahmed si insedi\u00f2, dando cos\u00ec ufficialmente inizio al suo mandato.\nTensioni interne.\nNel successivo mese di febbraio Ahmed nomin\u00f2 Primo Ministro Omar Abdirashid Ali Sharmarke. Tuttavia, nell'anno successivo emersero pericolosi contrasti. Tra Aprile e Maggio 2010 infatti Sharmarke entr\u00f2 in rotta di collisione col Presidente del Parlamento Adan Mohamed Nuur Madobe, che fu sfiduciato dal Parlamento e di conseguenza costretto alle dimissioni.\nA seguito di ci\u00f2 Ahmed annunci\u00f2 di voler destituire Sharmarke dal suo incarico per formare un nuovo governo. In risposta Sharmarke afferm\u00f2 che il Presidente non avesse il potere di rimuoverlo senza che il Parlamento lo sfiduciasse, in base alla Costituzione Transitoria.\nIl 18 maggio l'Unione Africana invit\u00f2 i leader politici somali a superare la situazione di stallo in breve tempo, mentre nella regione centrosettentrionale del Mudugh i sostenitori di Sharmarke protestavano in sua difesa.\nIl 20 maggio Sharif ritir\u00f2 la sua decisione di destituire Sharmarke, dopo aver preso atto della sua incostituzionalit\u00e0 con i suoi consiglieri giuridici. Tuttavia, il 26 maggio il Presidente rinnov\u00f2 la sua intenzione di voler nominare un nuovo Primo Ministro. Politici vicini ad Ahmed cercarono di convincere Sharmarke a dimettersi, peraltro senza riuscirci. Abdirahman Mohamud Farole, Presidente della regione autonoma del Puntland, tent\u00f2 di risolvere la disputa, avvertendo che la sua mancata ricomposizione avrebbe determinato il collasso del Governo Federale di Transizione..\nNel settembre del 2010 i rapporti tra Presidente e Primo Ministro si incrinarono nuovamente, stavolta sul progetto della nuova costituzione: Sharmarke voleva prima sottoporlo al Parlamento, Ahmed direttamente al corpo elettorale con un referendum. Dinanzi al riprendere delle ostilit\u00e0 tra i due l'Unione Africana, l'IGAD ed il Presidente del Puntland Farole tornarono a denunciarne la gravit\u00e0 ai fini della pacificazione nazionale e della stabilit\u00e0 di governo.\nIl 21 settembre Sharmarke annunci\u00f2 in una conferenza stampa, in presenza di parlamentari e membri del governo, le sue dimissioni da Primo Ministro. Nel comunicare la sua decisione Sharmarke ha anche detto di averlo fatto per salvare il paese, poich\u00e9 lo scontro con Ahmed avrebbe potuto renderlo pi\u00f9 vulnerabile.\nAccordo di Kampala.\nIl 14 ottobre 2010 Ahmed nomin\u00f2 come nuovo Primo Ministro Mohamed Abdullahi Farmajo,il quale ottenne la fiducia del Parlamento con la netta di maggioranza di 297 voti su 392.\nDa mesi, intanto, proseguiva lo scontro politico con il Presidente del Parlamento Sharif Hassan sull'indizione delle elezioni, che avrebbero dovuto tenersi a fine mandato, cio\u00e8 ad Agosto 2011, ma che Ahmed voleva posticipare. Il 9 giugno 2011 i due si accordarono a Kampala, capitale dell'Uganda, sotto la supervisione del Presidente ugandese Yoweri Museveni e dell'inviato speciale ONU in Somalia Augustine Mahiga. Con l'accordo i due politici decisero di posporre le elezioni ma, al contempo, di formare un nuovo governo. Gli analisti politici hanno ritenuto che Ahmed abbia sacrificato il Primo Ministro, il cui governo era molto stimato in Somalia ed all'estero, pur di frenare le ambizioni presidenziali di Hassan.\nLa notizia delle previste dimissioni del governo fece infuriare la popolazione somala, che aveva sempre sostenuto con sincerit\u00e0 il governo di Farmajo.\nProteste scoppiarono in varie citt\u00e0: migliaia di civili, molti soldati ed alcuni parlamentari sfilarono per le strade di Mogadiscio, chiedendo le dimissioni di Ahmed e di Sharif Hassan e lo scioglimento del Parlamento per andare a nuove elezioni. La folla chiese che Farmajo restasse al proprio posto, e molti manifestanti lo descrissero come l'unico politico somalo onesto che si fosse visto negli ultimi anni. I dimostranti bruciarono simbolicamente alcune immagini di Mahiga, e chiesero al Segretario Generale delle Nazioni Unite Ban Ki Moon di sostituirlo, in quanto Mahiga avallando l'accordo aveva contribuito a violare la sovranit\u00e0 nazionale somala. Furono attaccati anche alcuni hotel in cui alloggiavano dei parlamentari, e in tutto si contarono 5 morti. Ulteriori manifestazioni si tennero Gallacaio e a Beled Hawo. Le proteste furono organizzate addirittura anche dalle comunit\u00e0 somale all'estero al Il Cairo, a Nairobi, Johannesburg, Sydney, Londra, Roma, Stoccolma, Minneapolis e Toronto.\nA Radio Mogadiscio Ahmed invit\u00f2 l'esercito a gestire la situazione ma al contempo disse che avrebbe ascoltato le ragioni cos\u00ec fortemente espresse dai manifestanti. In una successiva conferenza stampa chiese l'immediato rilascio di tutti i dimostranti detenuti, ed annunci\u00f2 l'inizio di un'inchiesta indipendente sui loro arresti.\nL'11 giugno Farmajo dichiar\u00f2 che l'accordo di Kampala avrebbe dovuto essere presentato al Parlamento per essere discusso e valutato, in accordo con quanto stabilito dalla costituzione, e che se il Parlamento lo avesse approvato lui si sarebbe dimesso senza problemi. Il giorno dopo Ahmed condann\u00f2 le proteste definendole \"illegali\" ed ipotizz\u00f2 che venissero finanziate da funzionari governativi; inoltre avvert\u00ec che i terroristi islamici di Al-Shabaab avrebbero potuto sfruttare le folle per compiere attentati.\nIn un'intervista del 16 giugno il sottosegretario del Ministero degli affari esteri italiano Alfredo Mantica ha espresso il suo supporto a Farmajo e la convinzione del governo italiano che l'accordo avrebbe dovuto essere rivisto dal Parlamento. Il sottosegretario ha inoltre lodato l'operato di Farmajo e la necessit\u00e0 di mantenerlo in carica per favorire la stabilit\u00e0 politica.\nIl 19 giugno Farmajo si dimise da Primo Ministro. L'Accordo di Kampala prevedeva anche che il mandato del Presidente e del Parlamento fosse esteso di un anno, fino all'Agosto 2012, e cos\u00ec si fece. Farmajo disse di essersi dimesso nell'interesse della Somalia, e ringrazi\u00f2 il suo esecutivo per il sostegno e l'impegno mostrato per favorire la sicurezza ed il buon governo del paese.\nAbdiweli Mohamed Ali, Ministro della Pianificazione e della Cooperazione Internazionale sotto Farmajo, fu nominato il giorno dopo Primo Ministro ad interim; il 23 giugno sarebbe stato confermato in carica a titolo definitivo.\nL'Accordo di Kampala e le dimissioni di Farmajo furono accolti con rabbia dall'opinione pubblica e da molti parlamentari. Le maggiori preoccupazioni riguardarono il possibile risorgere della corruzione politica ed amministrativa, problema di lunga data della Somalia per risolvere i quali Farmajo aveva fatto notevoli passi avanti. I parlamentari garantirono la loro compatta opposizione ad oltranza all'accordo.\nInoltre, numerosi osservatori hanno notato come l'accordo fosse per il governo un clamoroso passo falso, ed offrisse ai ribelli islamisti antigovernativi del sud del paese la possibilit\u00e0 di approfittare della corruzione e della scarsa credibilit\u00e0 del governo, per incrementare le proprie conquiste territoriali e reclutare un maggior numero di uomini.\nCi\u00f2 soprattutto a causa dell'ingerenza dell'Uganda, intervenuta pesantemente nell'accordo in un modo a dir poco problematico: un precedente che avrebbe potuto inaugurare sltre future intromissioni di paesi stranieri nella politica nazionale.\nNon a caso i terroristi islamici di Al-Shabaab denunciarono l'accordo come una prova del fatto che il paese fosse controllato dall'Uganda ed un mero piano per costringere Farmajo alle dimissioni. Gli islamisti ribadirono di non voler riconoscere il governo di Ahmed e di voler cacciare dal paese le truppe ugandesi dell'AMISOM.\nAlla fine, il 28 giugno Ahmed ritir\u00f2 l'accordo ancor prima di sottoporlo al Parlamento, bench\u00e9 avesse gi\u00e0 provocato le dimissioni di Farmajo e l'estensione della legislatura.\nOperazione Linda Nchi.\nDopo molte vicissitudini politiche, Ahmed inizi\u00f2 ad occuparsi di una seria azione di contrasto militare al gruppo fondamentalista Al-Shabaab, le cui milizie detenevano ormai il controllo di quasi tutte le regioni centro-meridionali ed anche di grandi citt\u00e0 come Baidoa e Chisimaio.\nPer questo motivo il governo somalo diede inizio nell'Ottobre 2011 all'Operazione Linda Nchi, un'operazione militare coordinata tra Somalia e Kenya per sconfiggere i ribelli islamisti e restituire al Governo Federale il controllo del sud del paese. L'operazione inizi\u00f2 quando le truppe keniote attraversarono il confine meridionale somalo ed entrarono nel paese per combattere gli Shabaab, che in Kenya agivano rapendo turisti e lavoratori occidentali.\nIn realt\u00e0 gli accordi iniziali tra i due paesi prevedevano il solo supporto logistico keniota all'esercito somalo, e non la presenza di truppe del Kenya in Somalia; infatti, Ahmed si oppose allo sconfinamento dei militari kenioti.\nQuasi subito tuttavia la presenza dei soldati kenioti in Somalia fu accettata, a condizione che le aree riconquistate venissero subito poste sotto il controllo dell'AMISOM.\nL'operazione fu guidata dalle forze somale, con quelle keniote in un pur fondamentale ruolo di supporto.\nL'azione militare congiunta fu un successo: numerose zone furono sottratte al controllo dei miliziani islamici e molte citt\u00e0 rientrarono nella sovranit\u00e0 del governo, tra cui Baidoa, Belet Uen e Afgoi. La forza militare ed anche politica di Al-Shabaab ne usc\u00ec sensibilmente ridimensionata.\nL'operazione \u00e8 terminata quando nel Giugno 2012 le truppe del Kenya sono ufficialmente entrate a far parte dell'AMISOM, il che secondo gli analisti dovrebbe aiutare il governo centrale somalo ad estendere il proprio potere territoriale.\nFine della fase transitoria.\nIndeboliti gli Shabaab, Ahmed rafforz\u00f2 ulteriormente la posizione del governo firmando a Dubai il 28 giugno 2012 un accordo di cooperazione con Ahmed Mohamed Mahamoud Silanyo, Presidente della regione separatista settentrionale del Somaliland. Il documento dovrebbe almeno temporaneamente far cessare le reciproche rivendicazioni territoriali per favorire il sostegno umanitario alla popolazione.\nAll'inizio del 2012 Ahmed inizi\u00f2 a curare la fine della fase politica transitoria, che era iniziata nel 2000 con il Governo Nazionale di Transizione, per cercare di dare finalmente alla Somalia un governo stabile, il primo dall'inizio della guerra civile.\nA questo scopo Ahmed si incontr\u00f2 a Febbraio con molti leader politici somali nella citt\u00e0 di Garoe. Nella conferenza politica fu elaborato il progetto di una nuova costituzione, che tra gli altri vide d'accordo: Ahmed, il Primo Ministro Abdiweli Mohamed Ali, il Presidente del Parlamento Sharif Adan Sharif Hassan, il Presidente del Puntland Abdirahman Mohamed Farole, il Presidente del Galmudug Mohamed Ahmed Alim, ed anche Khalif Abdulkadir Noor, rappresentante del movimento paramilitare sufi anti-Shabaab Ahlu Sunnah Wal Jama'a.\nL'Assemblea Nazionale Costituente approv\u00f2 il 1\u00ba agosto il progetto con il 96% dei voti, il 2% di contrari ed altrettanti astenuti.\nIl 20 agosto nacque ufficialmente la Repubblica Federale di Somalia, che le successive elezioni di Settembre avrebbero dotato di un nuovo, stabile Governo federale; lo stesso giorno, terminarono il mandato di Ahmed e l'esistenza del Governo Federale di Transizione.\nElezioni del 2012.\nTerminato il mandato, Ahmed fu sostituito ad interim prima dal generale Muse Hassan Sheikh Sayid Abdulle e poi da Mohamed Osman Jawari.\nAhmed si ricandid\u00f2 alle elezioni presidenziali del 10 settembre, per le quali era dato favorito. Tuttavia la tornata elettorale fu vinta da Hassan Sheikh Mohamoud, le cui possibilit\u00e0 di vittoria erano state giudicate modeste.\nRiconosciuta la sconfitta, Ahmed si prest\u00f2 a collaborare amichevolmente col successore."}
{"id": "2459780", "revid": "121184218", "url": "https://it.wikipedia.org/wiki?curid=2459780", "title": "L'invincibile shogun", "text": " \u00e8 il titolo italiano di un anime giapponese prodotto nel 1981 dalla Knack Animation; si compone di 46 episodi. La regia \u00e8 di Kazuyuki Okaseko. Il titolo originale della serie \u00e8 \"Manga Mitok\u014dmon\", ovvero \"Mitokomon a fumetti\", giacch\u00e9 \u00e8 ispirata ad un personaggio storico del Giappone medievale, ovvero Tokugawa Mitsukuni, signore (pi\u00f9 precisamente \"daimy\u014d\") di Mito tra il XVII e il XVIII sec. e soprannominato appunto Mitokomon. Seppur riscritta per la tv, la trama della serie ricalca piuttosto fedelmente la leggenda di Mitokomon, erroneamente definito sh\u014dgun nella versione italiana.\nL'anime \u00e8 giunto in Italia nel 1982 su Rete 4, ed \u00e8 stato replicato da diverse emittenti locali.\nTrama.\nLo Shogun Mitsukuni Mito attraversa il Giappone in incognito accompagnato dalle sue due guardie del corpo, i samurai Shuke e Kaku; Shuke \u00e8 un samurai dal temperamento molto serio ed \u00e8 un abile maestro di spada, mentre Kaku \u00e8 un gigante muscoloso, con un carattere pi\u00f9 spensierato ed un appetito insaziabile. All'inizio della serie, i tre uomini fanno la conoscenza di Sutemaru, un orfano che per sopravvivere compie piccoli furti, e del suo cane Domb\u00e8; il piccolo Sutemaru, ravvedutosi, decide di seguire lo Shogun, che chiama \"nonno\". Nella prima parte della serie, il gruppo incontrer\u00e0 una ragazza di nome Okoto, a cui Kaku salver\u00e0 la vita diverse volte; la giovane donna, rivelando che \u00e8 in viaggio perch\u00e9 sta cercando di ritrovare suo padre, un governatore (Daimyo) ingiustamente accusato di un crimine tempo prima e datosi alla macchia, decide di unirsi al gruppo. Una volta raggiunto il feudo del genitore e ricongiuntasi col esso dopo aver riabilitato il suo nome, la ragazza lascer\u00e0 il gruppo e sar\u00e0 sostituita dalla giovane Onatsu, una ragazzina che vende ortaggi in un villaggio, ma che sogna di viaggiare e di vivere nuove avventure; anche lei, come Sutemaru, da l\u00ec in poi sar\u00e0 solita riferirsi allo Shogun con l'appellativo di \"nonno\". In ogni puntata si ripete un canovaccio pi\u00f9 o meno simile: i protagonisti giungono in un villaggio, i cui abitanti sono vittime delle prepotenze di qualche signore, che si sta arricchendo sulla loro pelle; iniziano le indagini ed affrontano pubblicamente i criminali di turno; Shuke si scontra in un combattimento all'ultimo sangue con il Samurai pi\u00f9 forte, sconfiggendolo con la tecnica segreta del \"Taglio a croce\", mentre Kaku, ricevuta dallo Shogun' la \"fascia della potenza\", un artefatto che ne moltiplica le forze, sbaraglia un esercito intero usando macigni o alberi e facendo volare via i guerrieri che solleva a mani nude. La situazione viene conclusa con Shuke che mostra il simbolo del casato (la malvarosa) del proprio signore, rivelandone l'identit\u00e0: a questo punto i criminali, bloccati ed intimoriti dal fatto di trovarsi nientemeno che alla presenza massima carica militare del Giappone, cadono in ginocchio prostrandosi e vengono giudicati e fatti arrestare dallo Shogun.\nPersonaggi e doppiatori.\nTra parentesi il nome originale del personaggio.\nSigle.\nLa versione italiana ha mantenuto le sigle originali giapponesi, ovvero: \"Tamashio Chambara\" (sigla di apertura) e \"Beautiful morning\" (sigla finale), entrambe cantate da Mikio Tsukada.\nNel 2006 \u00e8 stata realizzata una sigla italiana, dal titolo omonimo al nome italiano della serie. Le parole di questa sigla sono di Loriana Lana e la musica \u00e8 di Claudio e Mauro Balestra.\nUn'altra sigla italiana, intitolata sempre \"L'invincibile Shogun\", \u00e8 stata scritta ed incisa da Santo Verduci nel 2015 per una trasmissione del film riassuntivo della serie come speciale natalizio del programma TV Contactoons, in onda sull'emittente Caf\u00e9TV24, inoltre \u00e8 stata trasmessa la serie tv integrale con la suddetta sigla presente anche nel canale ufficiale su YouTube di Contactoons."}
{"id": "2459782", "revid": "767487", "url": "https://it.wikipedia.org/wiki?curid=2459782", "title": "Jamaica Say You Will (Jackson Browne)", "text": "Jamaica Say You Will \u00e8 una celebre ballata scritta dal cantautore americano Jackson Browne per il suo album d'esordio del 1972, intitolato \"Jackson Browne\".\nSi tratta di una ballata per voce e piano molto dolce, nel pieno stile dell'artista. Nel 1975 Joe Cocker la ripropone al pubblico, nell'album \"Jamaica Say You Will\", che prende il nome dalla stessa canzone.\nLa traccia nel 1972 non usc\u00ec come singolo, ma divenne negli anni uno dei classici pi\u00f9 amati dell'artista americano.\n\u00c8 stata incisa anche dai The Byrds ed inclusa nell'album del 1971 \"Byrdmaniax\"."}
{"id": "2459786", "revid": "599013", "url": "https://it.wikipedia.org/wiki?curid=2459786", "title": "Hightower", "text": ""}
{"id": "2459791", "revid": "287204", "url": "https://it.wikipedia.org/wiki?curid=2459791", "title": "Honv\u00e9d (esercito)", "text": ""}
{"id": "2459803", "revid": "2121138", "url": "https://it.wikipedia.org/wiki?curid=2459803", "title": "Security Assertion Markup Language", "text": "Security Assertion Markup Language (SAML) \u00e8 uno standard informatico per lo scambio di dati di autenticazione e autorizzazione (dette asserzioni) tra domini di sicurezza distinti, tipicamente un identity provider (entit\u00e0 che fornisce informazioni di identit\u00e0) e un service provider (entit\u00e0 che fornisce servizi). Il formato delle asserzioni SAML \u00e8 basato su XML. SAML \u00e8 mantenuto da OASIS Security Services Technical Committee.\nIl problema principale che SAML cerca di risolvere \u00e8 quello del Web Single sign-on (SSO) tra entit\u00e0 appartenenti a organizzazioni e domini di sicurezza distinti.\nSAML richiede che l'utente (detto \"principal\") sia registrato presso almeno un identity provider. L'identity provider deve provvedere ad autenticare l'utente. \nIl service provider a questo punto si affida all'identity provider per identificare il principal. Su richiesta del principal l'identity provider passa una asserzione SAML al service provider sulla base della quale quest'ultimo decide se permettere o negare l'accesso ai propri servizi da parte del principal.\nStoria.\nL'OASIS Security Services Technical Committee (SSTC), riunitosi per la prima volta nel gennaio 2001, fu istituito \"con lo scopo di definire un framework XML finalizzato allo scambio di informazioni di autenticazione e di autorizzazione\".\nPer questo obiettivo, al lavoro del comitato SSTC durante i primi due mesi di quell'anno, fu offerto il contributo di alcune propriet\u00e0 intellettuali:\nOASIS, nel novembre 2002, annunci\u00f2 le specifiche del Security Assertion Markup Language (SAML) versione 1.0 come standard OASIS.\nNel frattempo, la Liberty Alliance, un grosso consorzio di aziende, di societ\u00e0 no profit e di organizzazioni governative, propose un'estensione dello standard SAML chiamato Liberty Identity Federation Framework (ID-FF).\nCome il suo predecessore SAML, Liberty ID-FF proponeva un framework standardizzato, interoperabile, web-based e dotato di Single sign-on. In pi\u00f9, Liberty descriveva un \"circle of trust\", dove ogni dominio partecipante \u00e8 autorizzato per documentare accuratamente i processi usati per identificare l'utente, il tipo di sistema di autenticazione adottato e qualsiasi policy associata con le credenziali dell'autenticazione risultante. Altri membri federati possono esaminare queste policy per determinare se validare o meno queste informazioni.\nMentre Liberty stava sviluppando ID-FF, il comitato SSTC ha incominciato a lavorare su un aggiornamento minore dello standard SAML. Le risultanti specifiche SAML 1.1, ratificate dal SSTC nel settembre 2003, sono ampiamente implementate e sviluppate tutt'oggi.\nQuindi, nello stesso mese del 2003, Liberty ha devoluto ID-FF a OASIS, gettando le basi per la successiva nuova versione principale di SAML. Cos\u00ec, nel marzo 2005, SAML 2.0 \u00e8 stato annunciato come standard OASIS. \nSAML 2.0 rappresenta la convergenza del Liberty ID-FF e di altre estensioni proprietarie, cos\u00ec come le precedenti versioni di SAML stesse.\nImplementazioni ed estensioni di SAML 2.0 sono proseguite negli anni successivi.\nVersioni.\nIn sintesi, SAML ha subito una revisione minore e una maggiore dalla versione 1.0:\nLa Liberty Alliance ha devoluto il suo standard Identity Federation Framework (ID-FF) al comitato OASIS SSTC nel settembre 2003:\nDifferenze fra SAML 1.0 e SAML 1.1.\nLe versioni di SAML 1.0 e 1.1 sono simili. \nPer un'analisi delle differenze fra queste due versioni minori, si veda: \"Differences between OASIS Security Assertion Markup Language (SAML) V1.1 and V1.0\" .\nDifferenze fra SAML 1.1 e SAML 2.0.\nLe differenze fra SAML 1.1 e SAML 2.0 sono sostanziali.\nSebbene i due standard facciano riferimento allo stesso caso d'uso, SAML 2.0 \u00e8 incompatibile con il suo predecessore.\nDifferenze fra ID-FF 1.2 e SAML 2.0.\nQuantunque ID-FF 1.2 abbia rappresentato un contribuito per OASIS come base per lo standard SAML 2.0, ci sono alcune importanti differenze fra SAML 2.0 e ID-FF 1.2.\nIn particolare, le rispettive specifiche, a dispetto della loro radice comune, sono incompatibili."}
{"id": "2459809", "revid": "2071655", "url": "https://it.wikipedia.org/wiki?curid=2459809", "title": "Snowfalls", "text": "Snowfalls (tr.: \"Nevicate\"), versione inglese del precedente singolo Snegopady (in cirillico: \"\u0421\u043d\u0435\u0433\u043e\u043f\u0430\u0434\u044b\"), \u00e8 un singolo del duo pop russo t.A.T.u., pubblicato il 10 luglio 2009 come primo estratto dal loro terzo album in lingua inglese \"Waste Management\".\nDescrizione.\nIl brano \u00e8 il singolo apripista dell'ultimo album in studio del duo, \"Waste Management\", ed \u00e8 anche l'unico dei tre singoli ufficiali estratti dal disco ad essere stato pubblicato a livello globale sulle piattaforme musicali digitali. I successivi due singoli sono stati pubblicati soltanto in Sud America per la promozione del disco.\nIl 9 luglio 2009 fu annunciato che il video del singolo sarebbe entrato in rotazione in MTV Baltic a partire da luned\u00ec 13 luglio 2009 e che nella stessa data sarebbe stato pubblicato sulle pagine ufficiali di MySpace, YouTube e iLike. L'11 del mese successivo il brano venne inoltre pubblicato su iTunes e Amazon. Il singolo acquist\u00f2 subito un certo successo tanto che, dopo soli due giorni dall'uscita su iTunes, \"Snowfalls\" surclass\u00f2 il numero di download di ogni altro singolo delle t.A.T.u..\nVersione originale russa.\nSnegopady (tr.: \"Nevicate\"), versione originale in russo del singolo \"Snowfalls\", \u00e8 stato invece estratto nell'aprile del 2009 come quarto e ultimo singolo dall'album \"Ves\u00eblye ulybki\". Il video del brano ha ottenuto un discreto successo sui canali televisivi russi e in quelli degli Stati baltici, arrivando terzo nella classifica \"Video of the Year 2009\" indetta da MTV Russia.\nVideo musicale.\nIl videoclip \u00e8 identico per entrambe le versioni e rappresenta l'epilogo del duo russo. Le riprese, avvenute a Mosca nell'agosto del 2008, cominciano con le immagini del video del loro precedente singolo, \"220\"; all'inizio della canzone, le due componenti del gruppo Julia e Lena inforcano le moto e iniziano una irrefrenabile corsa per le strade. Dopo aver provocato numerosi incidenti e feriti, vengono bloccate dalla polizia, ma le ragazze concludono la storia a modo loro, andando a scontrarsi l'una contro l'altra provocando un'enorme esplosione. \nDue diverse versioni del video sono state pubblicate sul canale YouTube ufficiale delle cantanti: la versione TV e la \"Heart Attack Edition\", e cio\u00e8 il video senza la riproduzione della canzone."}
{"id": "2459811", "revid": "1305772", "url": "https://it.wikipedia.org/wiki?curid=2459811", "title": "Novik", "text": "Novik \u00e8 una parola russa che pu\u00f2 avere vari significati.\nNovik si pu\u00f2 anche riferire ad un cognome."}
{"id": "2459813", "revid": "1573940", "url": "https://it.wikipedia.org/wiki?curid=2459813", "title": "Arnoldichthys spilopterus", "text": "Arnoldichthys spilopterus () \u00e8 un pesce osseo d'acqua dolce appartenente alla famiglia Alestidae.\nDistribuzione e habitat.\nEndemico del basso corso dei fiumi Ogun e Niger (Nigeria). \nDescrizione.\nLe scaglie sono pi\u00f9 grandi nella parte di dorso al di sopra della linea laterale che in quella sotto. Sulla pinna dorsale \u00e8 presente una macchia nera vistosa. Misura fino a 9,6 cm.\nRiproduzione.\nUna sola coppia pu\u00f2 deporre fino a 1000 uova, che si schiudono in 30-34 ore.\nAlimentazione.\nCarnivoro, la dieta \u00e8 basata su anellidi, insetti e crostacei.\nAcquariofilia.\nDeve essere allevato in una vasca di almeno 100 cm in banchi di minimo 5 esemplari. Sebbene questa specie possa essere riprodotta in acquario la maggioranza degli individui in vendita proviene dalla cattura in natura.\nStato di conservazione.\nQuesta specie \u00e8 nota in solo circa 20 localit\u00e0, tutte poste in aree di intensa estrazione del petrolio e quindi a rischio di inquinamento idrico e disboscamento. Anche la cattura per il mercato acquariofilo contribuisce alla rarefazione delle popolazioni in natura. Per questi motivi la IUCN classifica \"Arnoldichthys spilopterus\" come vulnerabile."}
{"id": "2459814", "revid": "1714743", "url": "https://it.wikipedia.org/wiki?curid=2459814", "title": "Adolfo III di Mark", "text": "Origine.\nSecondo la \"Chronica Comitum de Marka\", Adolfo era il figlio secondogenito del conte di Mark, Adolfo II e della moglie, Margherita di Kleve, figlia del conte di Kleve, Teodorico VII e della prima moglie, Margherita di Gheldria, che era sorella del Conte di Gheldria, Rinaldo II, e figlia del Conte di Gheldria, Rinaldo I e di Margherita Dampierre o di Fiandra.\nSecondo la \"Genealogia Comitum de Marka\", Adolfo II, conte di Mark, era il figlio primogenito del conte della contea di Mark, Engelberto II e della moglie, la Signora d'Arenberg, Matilde d'Arenberg (\u2020 18 marzo 1328), che ancora secondo la \"Genealogia Comitum de Marka\" era figlia di Giovanni d'Arenberg e di Caterina di J\u00fclich, sorella di Gerardo VI di J\u00fclich; secondo la nota 1 del documento n\u00b0 757 del \"Urkundenbuch f\u00fcr die Geschichte des Niederrheins, Volume 2\", datato 1281, Giovanni d'Arenberg era figlio del signore d'Arenberg, Gerardo burgravio di Colonia e di Matilde di Holte (\"Methildis nobilis matrona domina de Holthe, relicta quondam nobilis viri domini Gerardi Burgravii Coloniensis domini de Areberg\").\nBiografia.\nAdolfo fin da bambino venne avviato alla carriera ecclesiastica, e, gi\u00e0 nel 1342, secondo il documento n\u00b0 77 del \"Urkunden und Regesten zur Geschichte der Rheinlande aus dem Vatikanischen Archiv, band III\" (non consultato), papa Clemente VI lo aveva elevato a canonico della chiesa di Liegi.\nSecondo la \"Chronica Comitum de Marka\", suo padre, Adolfo II, nel 1347, si trovava nel Ducato di Gheldria, per assistere (\"in terra Gelrie ubi in manburnum fuit assumptus\") il nuovo duca, Rinaldo III, ancora minorenne, quando mor\u00ec e fu sepolto nel monastero di monastero di Fr\u00f6ndenberg; ad Adolfo, nella Contea di Mark, succedette Engelberto, il figlio primogenito, come Engelberto III.\nAncora secondo la \"Chronica Comitum de Marka\", Adolfo (\"domicellus Adulphus de Marka\"), nel 1348, era stato era stato accettato nella chiesa di Colonia.\nSempre secondo la \"Chronica Comitum de Marka\", Adolfo, coi fratelli minori Teodorico ed Eberardo, anche loro avviati alla carriera ecclesiastica, furono accolti a Liegi dal loro zio, Engelberto, Principe vescovo di Liegi, che si premur\u00f2 di inviarli presso la curia papale di Avignone, e, poi a Montpellier, per poter portare a termine gli studi.\nPoi, nel luglio del 1351, Adolfo, per merito delle sollecitazioni dello zio, Engelberto, raggiunse la sede di Liegi, per ottenere il posto di canonico, accordatogli dal papa, nel 1342.\nEssendo morto, nell'agosto del 1357, Ludovico d'Assia, Vescovo di M\u00fcnster, Adolfo fu eletto vescovo dal capitolo della diocesi di M\u00fcnster, e, nel mese di ottobre, fece il suo ingresso in citt\u00e0 e fu ricevuto con tutti gli onori.\nIl 16 novembre 1357 il papa Innocenzo VI lo conferm\u00f2 vescovo di M\u00fcnster; nel frattempo i fratelli, Teodorico ed Eberardo, lasciarono Montpellier e si incontrarono con Adolfo e lo zio, Engelberto a Huy, e, nel febbraio del 1358, furono solennemente accolti a M\u00fcnster.\nDopo la morte dell'arcivescovo di Colonia, Wilhelm von Gennep, nel 1362, suo fratello, Engelberto III, conte di Mark, nel 1363, riusc\u00ec a fare eleggere, Adolfo arcivescovo di Colonia, al posto del favorito, Giovanni I di Virneburg, e dello zio, Engelberto III di Mark. In quello stesso periodo, firm\u00f2 un contratto con suo zio, Engelberto III di Mark vescovo della Diocesi di Liegi e col fratello, Engelberto III, che, nel caso che il prozio Giovanni, conte di Cleves fosse morto senza discendenza, Adolfo avrebbe ereditato il ducato di Kleve.\nAdolfo, l'anno successivo, si dimise da arcivescovo perch\u00e9 aveva la prospettiva di ereditare la contea di Cleves, dato che il prozio, Giovanni, settantenne, dopo quindici anni di matrimonio, non aveva ancora un erede; lo zio, Engelberto venne nominato Arcivescovo di Colonia nel 1364 da papa Urbano V dimettendosi da vescovo di Liegi.\nLo zio, Engelberto, compens\u00f2 Adolfo, e, tra le altre cose, anche con il quartiere Rheinberg di Coloniache confinava con la contea di Kleve. Anche presso la curia pontificia di Avignone, dalla quale Adolfo era sempre stato sostenuto, questo comportamento fu considerato scandaloso.\nNel 1368, Adolfo succedette al prozio Giovanni di Kleve, come Adolfo I, e, quando Adolfo acquis\u00ec questa contea, cedette, come concordato, tutte le sue terre sul lato destro del Reno al fratello, Engelberto III, che, tra le altre cose, acquis\u00ec Emmerik.\nNel 1376 ci fu un altro conflitto armato tra l'Arcidiocesi di Colonia e Engelberto e il fratello, Adolfo. Questa guerra fu temporaneamente interrotta da un armistizio nel 1381, ma poi riprese fino alla morte di Engelberto.\nNel 1380, Adolfo viene citato come conte di Cleves (\"Adolph greue van Cleue\"), col fratello, Engelberto (\"Engelbrecht greue van der Marke\") nel documento n\u00b0 846 del \"Urkundenbuch f\u00fcr die Geschichte des Niederrheins, Volume 3\".\nSuo fratello, Engelberto III mor\u00ec di peste nel castello di Wetter, nel 1391, e fu sepolto nella chiesa del monastero di Fr\u00f6ndenberg.\nDopo la morte di Engelberto, dato che aveva solo una figlia, Adolfo, gi\u00e0 conte di Kleve, gli succedette, nella Contea di Mark, come Adolfo III.\nAdolfo mor\u00ec nel 1394; il \"WERNHERI TESCHENMACHERI AB ELVERFELDT ANNALES CLIVIAE, JULIAE\" riporta l'epitaffio che si trova sulla sua tomba nella chiesa dell'Assunzione di Maria di Kleve.\nSempre secondo il \"WERNHERI TESCHENMACHERI AB ELVERFELDT ANNALES CLIVIAE, JULIAE\", lasci\u00f2 la contea di Kleve, al figlio primogenito, Adolfo, mentre nella Contea di Mark gli succedette il figlio secondogenito Teodoro, associato al terzogenito, Gerardo.\nNel 1381, Adolfo aveva fondato la \"Geselschap van den Gecken\" insieme a 35 cavalieri e nobili signori, che pu\u00f2 essere considerata la prima societ\u00e0 carnevalesca, che prevedeva l'elezione di un re e sei consiglieri scelti tra i fondatori, che avrebbero assunto la reggenza durante la stagione del carnevale. La corte si riuniva per sette giorni fino al Luned\u00ec delle rose e si chiudeva poi il Marted\u00ec grasso. I membri della societ\u00e0 dovevano indossare un distintivo raffigurante un pazzo durante tutto l'anno. Chi si dimenticava di farlo doveva pagare una multa, che confluiva in un fondo, che veniva devoluto ai bisognosi. La \"Festkomitee K\u00f6lner Karneval\", ancora oggi, nei suoi riti tradizionali, si richiama al conte Adolfo.\nMatrimonio e discendenza.\nNel 1369, Adolfo aveva sposato Margherita di Berg (uxor Margaretha Montana), come ci conferma il \"WERNHERI TESCHENMACHERI AB ELVERFELDT ANNALES CLIVIAE, JULIAE\", che secondo il documento n\u00b0 684 del \"Urkundenbuch f\u00fcr die Geschichte des Niederrheins, Volume 3\", datato dicembre 1368, era sorella di Guglielmo II, conte di Ravensberg e conte di Berg(\"Margareta des vurg. greuen Wilhelms suster, ouch greuinne der vurgenanten lande\"), quindi figlia del conte di Ravensberg e conte di Berg, Gerardo e della moglie, Margherita di Ravensberg che, secondo il documento n\u00b0 XCIV del \"Ravensberg Codex\" era figlia del conte di Ravensberg, Ottone IV e della moglie, Margherita di Berg, erede della contea di Berg; il contratto di matrimonio era stato stipulato il 23 settembre 1369, come da documento n\u00b0 691 del \"Urkundenbuch f\u00fcr die Geschichte des Niederrheins, Volume 3\".\nAlfonso da Margherita ebbe quattordici o sedici:"}
{"id": "2459819", "revid": "25255120", "url": "https://it.wikipedia.org/wiki?curid=2459819", "title": "Caracide dall'occhio rosso", "text": ""}
{"id": "2459820", "revid": "767487", "url": "https://it.wikipedia.org/wiki?curid=2459820", "title": "Scott Walker (cantante)", "text": "Anche se statunitense di nascita, ebbe i maggiori successi della sua carriera nel Regno Unito, dove fece il suo debutto a Londra negli anni sessanta con il trio di finti fratelli The Walker Brothers. In seguito allo scioglimento del gruppo, ha intrapreso una carriera solista cimentandosi dapprima nel pop barocco e, successivamente, in una musica dai connotati fortemente sperimentali.\nBiografia.\nNoel Scott Engel nacque il 9 gennaio 1943 a Hamilton, in Ohio. Registr\u00f2 i primi album tra la fine degli anni cinquanta e i primi anni sessanta con il nome di Scotty Engel. Nel 1964 form\u00f2 a Los Angeles, assieme a John Maus e Gary Leeds, i Walker Brothers, attivi fino al 1967. Il gruppo si trasfer\u00ec nel Regno Unito nel 1965 e prese parte alla \"British invasion\". Grazie alla loro musica, un pop melodico e orchestrale di facile presa, conseguirono un notevole successo commerciale.\nDopo lo scioglimento del gruppo, nel 1967, l'artista pubblic\u00f2 il suo primo album da solista \"Scott\", sotto lo pseudonimo di \"Scott Walker\", mantenuto in seguito allo scioglimento del gruppo. Divenne celebre anche per alcuni suoi adattamenti in inglese delle canzoni di Jacques Brel e per altri brani molto moderni per l'epoca, tra cui \"The Plague\" e \"The Old Man's Back Again (Dedicated to the Neo-Stalinist Regime)\".\nDopo un lungo periodo di assenza dalle scene, il musicista riprese negli anni ottanta la sua carriera adottando questa volta uno stile molto cupo e sperimentale, vicino a certa musica d'avanguardia, e caratterizzato da testi criptici e inquietanti. Il 21 ottobre 2014, l'etichetta 4AD pubblica \"Soused\", l'album collaborativo tra il cantante e i Sunn O))), ovvero Stephen O'Malley, Greg Anderson e Tos Nieuwenhuizen. Registrato all'inizio del 2014, il disco, della durata di 50 minuti per un totale di 5 tracce, \u00e8 stato prodotto da Walker assieme a Peter Walsh e Mark Warman.\nStile musicale.\nL'insolita carriera di Scott Walker si divide principalmente in due fasi: la prima, iniziata negli anni sessanta, lo ha visto cimentarsi in un pop barocco da cantante crooner, mentre la seconda, avviata a partire dagli anni ottanta, lo ha visto indossare i panni del cantante d'avanguardia. Con i primi album, Walker si \u00e8 cimentato in ballate sofisticate e orchestrali che si ispirano a Jacques Brel e al folk europeo. Dopo gli anni settanta, periodo in cui ha realizzato svariate cover di altri artisti e in cui si \u00e8 lasciato contaminare a pi\u00f9 riprese dalla musica country, il cantante ha inciso \"Climate of Hunter\" (1984) dal repertorio intenzionalmente freddo e in cui la voce viene \"depersonalizzata e deautorizzata\". L'album anticipa la futura sperimentazione in formato canzone, come confermeranno le successive produzioni dai connotati che diverranno sempre pi\u00f9 lugubri e colti con il passare degli anni. Citato fra gli ispiratori del neofolk, Walker \u00e8 anche considerato il \"prestanome\" dell'art rock da \"AllMusic\". Lo stesso sito lo inserisce fra gli artisti di rock alternativo, rock sperimentale e soft rock."}
{"id": "2459825", "revid": "838137", "url": "https://it.wikipedia.org/wiki?curid=2459825", "title": "Bausch &amp; Lomb Championships 2008 - Doppio", "text": "Il doppio del Bausch &amp; Lomb Championships 2008 \u00e8 stato un torneo di tennis facente parte del WTA Tour 2008.\nMara Santangelo e Katarina Srebotnik erano le detentrici del titolo, ma quest'anno non hanno partecipato.Bethanie Mattek e Vladim\u00edra Uhl\u00ed\u0159ov\u00e1 hanno battuto in finale 6\u20133, 6\u20131 Viktoryja Azaranka e E Vesnina"}
{"id": "2459827", "revid": "258227", "url": "https://it.wikipedia.org/wiki?curid=2459827", "title": "Gra\u00e7ias a la vida", "text": ""}
{"id": "2459828", "revid": "258227", "url": "https://it.wikipedia.org/wiki?curid=2459828", "title": "Grazie alla vita", "text": ""}
{"id": "2459840", "revid": "399678", "url": "https://it.wikipedia.org/wiki?curid=2459840", "title": "Kuta (Indonesia)", "text": "Kuta \u00e8 sia il nome di un distretto (\"Kecamatan Kuta\") del dipartimento di Badung (\"Kabupaten Badung\") nella provincia di Bali in Indonesia, sia il nome di un villaggio (\"Kelurahan Kuta\") in questo stesso distretto. Il dipartimento di Badung comprende altri distretti, fra i quali Kuta Sud (\"Kecamatan Kuta Selatan\") e Kuta Nord (\"Kecamatan Kuta Utara\"). Comunemente con Kuta, oggi nota meta turistica, ci si riferisce al villaggio, che sorge sull'istmo meridionale dell'isola, subito a nord dell'Aeroporto Internazionale Ngurah Rai.\nGeneralit\u00e0.\nIn origine piccolo villaggio di pescatori, fu una delle localit\u00e0 sede dell'imponente sviluppo turistico dell'isola e ora, grazie alle sue spiagge e alla sua intensa vita notturna e surfistica, ne \u00e8 una delle principali destinazioni turistiche.\nA nord di Kuta troviamo confinanti i villaggi di Legian e Seminyak, dove il turismo si \u00e8 fatto un po' pi\u00f9 \"chic\" lasciando Kuta la capitale del surf nell'isola. La lunga e ampia spiaggia, infatti, si affaccia su un mare che consente sia la pratica di questa attivit\u00e0 sia la balneazione. Ci\u00f2 ha consentito in un primo momento lo sviluppo di un turismo prevalentemente giovanile, interessato al surf, e in un secondo momento l'incremento, anche caotico, di un turismo di massa. Numerosissimi gli hotel, i resort, le attivit\u00e0 ricreative e i locali: la vita notturna a Kuta \u00e8 molto attiva.\nGli attentati del 2002 e del 2005.\nIl villaggio di Kuta \u00e8 stato oggetto di due attentati dinamitardi. Il primo, il 12 ottobre 2002, caus\u00f2 202 vittime, in gran parte turisti australiani di giovane et\u00e0. Una prima bomba di piccole dimensioni era esplosa nel \"Paddy's Pub\", molto probabilmente per un attacco suicida. L'esplosione, avvenuta verso le 23:05 ora locale, caus\u00f2 la fuga dei presenti verso l'esterno, dove immediatamente dopo esplose una seconda e pi\u00f9 potente bomba situata all'interno di un autoveicolo. Le indagini individuarono e permisero di arrestare tre indonesiani del gruppo Jemaah Islamiyah: Imam Samudra, Amrozi Nurhasyim e Huda bin Abdul Haq. I tre furono giustiziati per fucilazione il 9 novembre del 2008.\nIl 1\u00ba ottobre 2005 un attacco suicida con bombe caus\u00f2 23 morti, includendo i tre attentatori. L'attacco avvenne intorno alle 7:00 ora locale in Kuta \"square\". Molti aspetti di questo attentato non sono ancora stati chiariti, si ritiene che la matrice sia la medesima di quello del 2002."}
{"id": "2459844", "revid": "57342", "url": "https://it.wikipedia.org/wiki?curid=2459844", "title": "Macchie (Castelsantangelo sul Nera)", "text": "Macchie \u00e8 una localit\u00e0 italiana delle Marche, frazione del comune di Castelsantangelo sul Nera.\nGeografia fisica.\nIl nome \"Macchie\" deriva dai boschi (\"macchie\") che circondano il paese.\nMacchie si trova in una zona montuosa all'interno del parco nazionale dei Monti Sibillini. Al di sotto del paese si stende la vallata di Vallinfante e nei pressi si trovano il Passo Cattivo, le Porche, il Colle La Croce, Punta di Valloprare, il Monte Prata, il Monte Cardosa ed il Monte Bove Sud. Il paese si trova anche alle pendici del Monte Cornaccione, monte per\u00f2 non visibile interamente dal paese.\nLuoghi d'interesse.\nA Macchie si trovano due chiese: la chiesa di Sant'Antonio e la Chiesa di San Giovanni. Circa cento metri sotto al paese vi \u00e8 la \"Madonnella\", ovvero una cappella dedicata alla Madonna, che \u00e8 stata restaurata e consacrata nuovamente nell'agosto 2007. Posizionata lungo una montagna adiacente vi \u00e8 la \"Cappella della Madonna della Forcella\"; questa cappella \u00e8 stata interamente ricostruita nell'estate 2008 seguendo il perimetro originario: infatti la vecchia struttura era crollata da svariati decenni, a causa di un terremoto.\nTerremoto del Centro Italia.\nMacchie, cos\u00ec come molti altri centri abitati dell\u2019Appennino Umbro-Marchigiano, \u00e8 stato duramente colpito dalle scosse di terremoto del 2016-2017, dove il sisma non ha risparmiato quasi nulla, distruggendo la maggior parte degli edifici appartenenti al centro abitato."}
{"id": "2459851", "revid": "1543377", "url": "https://it.wikipedia.org/wiki?curid=2459851", "title": "Chung Ho Yin", "text": "Carriera.\nCome massimo riconoscimento in carriera ha la partecipazione con la Nazionale di calcio a 5 di Hong Kong al FIFA Futsal World Championship 1992 dove i padroni di casa, qualificati di diritto come paese organizzatore, sono stati eliminati al primo turno con due sconfitte ed una vittoria ai danni della ."}
{"id": "2459855", "revid": "1543377", "url": "https://it.wikipedia.org/wiki?curid=2459855", "title": "Ping Chan", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 di Hong Kong al FIFA Futsal World Championship 1992 dove i padroni di casa, qualificati di diritto come paese organizzatore, sono stati eliminati al primo turno con due sconfitte ed una vittoria ai danni della ."}
{"id": "2459856", "revid": "1833487", "url": "https://it.wikipedia.org/wiki?curid=2459856", "title": "Tavernola (Foggia)", "text": "Tavernola \u00e8 un borgo rurale che sorge nei pressi della citt\u00e0 di Foggia, di 87 abitanti, fondato nell'epoca fascista nell'ambito della bonifica integrale della piana di Foggia. La zona di spiccata vocazione agricola cerealicola, doveva passare da una coltivazione estensiva, ad una pi\u00f9 razionale mediante l'utilizzo di sementi elette. Nel borgo vennero costruiti alcuni edifici che pur avendo una destinazione rustica, avevano qualche pretesa architettonica.\nLa borgata \u00e8 stata realizzata, progettata dall'ingegnere Mario Quaglini per conto del Consorzio di Bonifica e dell'O.N.C. e costituiva dal punto di vista agricolo, urbanistico, architettonico un cospicuo esempio di \"borgo rurale\"\nIl borgo si trova a 36 metri sul livello del mare. Tavernola pur facendo parte del comune di Foggia, dista 14,93 chilometri dal centro cittadino. L'espansione del borgo rurale fu per\u00f2 arrestata dallo scoppio della seconda guerra mondiale e dalla fine del programma di ruralizzazione allora imperante, per cui attualmente vi risiedono solo 87 abitanti.\nNel corso della seconda guerra mondiale, il borgo fu sede del quartier generale del 99th Bombardment Group appartenente alla 15th Air Force americana."}
{"id": "2459857", "revid": "1543377", "url": "https://it.wikipedia.org/wiki?curid=2459857", "title": "Yue Tai Chu", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 di Hong Kong al FIFA Futsal World Championship 1992 dove i padroni di casa, qualificati di diritto come paese organizzatore, sono stati eliminati al primo turno con due sconfitte ed una vittoria ai danni della ."}
{"id": "2459858", "revid": "188323", "url": "https://it.wikipedia.org/wiki?curid=2459858", "title": "Derbi GPR 4T 4V", "text": ""}
{"id": "2459860", "revid": "103312492", "url": "https://it.wikipedia.org/wiki?curid=2459860", "title": "Tavernola", "text": "Tavernola pu\u00f2 riferirsi a diversi toponimi italiani:"}
{"id": "2459863", "revid": "599013", "url": "https://it.wikipedia.org/wiki?curid=2459863", "title": "Chi Kwong Chan", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 di Hong Kong al FIFA Futsal World Championship 1992 dove i padroni di casa, qualificati di diritto come paese organizzatore, sono stati eliminati al primo turno con due sconfitte ed una vittoria ai danni della ."}
{"id": "2459865", "revid": "1086580", "url": "https://it.wikipedia.org/wiki?curid=2459865", "title": "Eric Lassard", "text": "Eric Lassard \u00e8 un personaggio immaginario della serie cinematografica di \"Scuola di polizia\" e dell'omonima serie animata, interpretato da George Gaynes, e doppiato da Mario Feliciani, Carlo Baccarini e Luciano Melani nei film e da Umberto Tabarelli nel cartone animato. Insieme a Larvell Jones e Eugene Tackleberry \u00e8 uno degli unici tre personaggi ad apparire in tutti e sette i film e nella serie.\nCaratteristiche.\nEric Lassard \u00e8 un uomo molto paterno, gentile, pomposo e simpatico, anche se un po' distratto e smemorato.\nProprio per questi motivi finisce spesso per mettersi nei guai, ma grazie ai cadetti riesce sempre ad apparire come un brillante comandante. Per questo \u00e8 sempre riuscito ad evitare l'incombente pensionamento e a mantenere il ruolo di comandante della Scuola. Molte volte sblocca le situazioni in maniera rocambolesca, e si ritrova faccia a faccia con i criminali, quasi sempre senza capire chi essi siano. Quando per\u00f2, finalmente, Lassard scopre chi ha di fronte, si dimostra sempre abbastanza arzillo da sottomettere qualsiasi avversario gli si pari davanti, catturandolo facilmente. Egli porta sempre con s\u00e9 un pesciolino rosso e un carrello da golf. Nel secondo film compare suo fratello, Pete, e nel quinto e sesto suo nipote, Nick. Poi ha altri parenti nella serie animata."}
{"id": "2459866", "revid": "1543377", "url": "https://it.wikipedia.org/wiki?curid=2459866", "title": "Wai Lun Au", "text": "Carriera.\nCome massimo riconoscimento in carriera vanta la partecipazione con la Nazionale di calcio a 5 di Hong Kong al FIFA Futsal World Championship 1992 dove i padroni di casa, qualificati di diritto come paese organizzatore, sono stati eliminati al primo turno con due sconfitte ed una vittoria ai danni della ."}
{"id": "2459867", "revid": "4175", "url": "https://it.wikipedia.org/wiki?curid=2459867", "title": "Home Nations Championship femminile 1996", "text": "L'Home International Championship () fu la 1\u00aa edizione del torneo rugbistico che vedeva annualmente confrontarsi le nazionali femminili di , , e .\nDopo il superamento della squadra unificata di , attiva negli anni ottanta, e la nascita delle singole nazionali delle isole britanniche ( e nel 1987 e e nel 1993), le rispettive federazioni diedero vita a un torneo sulla falsariga di quello maschile, la cui prima edizione si tenne nel 1996.\nLa formula fu identica al corrispettivo degli uomini: girone unico con gare di sola andata e la prima edizione si risolse in una vittoria con Grande Slam dell' che concesse solo 19 punti in tutto il torneo."}
{"id": "2459868", "revid": "37401", "url": "https://it.wikipedia.org/wiki?curid=2459868", "title": "Oggettiva", "text": "Loggettiva \u00e8 una delle tipologie di sguardo impiegate dal cinema. Essa, secondo la definizione data da Casetti e Di Chio, si ha quando l'immagine presenta \"una porzione di realt\u00e0 in modo diretto e funzionale\", mostrandola cio\u00e8 senza alcuna mediazione e visualizzando tutto ci\u00f2 che \u00e8 necessario in quel momento.\nCasetti e Di Chio indicano, quali esempi ricorrenti di oggettive al cinema, gli establishing shot (\"totali\" che servono a inquadrare complessivamente una situazione, inserendola in un contesto individuato), i primi piani che si focalizzano sull'espressione degli attori, le inquadrature frontali, i campi/controcampi.\nCaratteristiche.\nL'oggettiva sottopone allo sguardo del pubblico gli elementi pi\u00f9 importanti ai fini della narrazione. Ci\u00f2 \u00e8 possibile grazie all'intervento dell'istanza narrante, che seleziona e organizza le componenti diegetiche per offrirle nel modo pi\u00f9 chiaro. Caratteristica dell'oggettiva \u00e8 per\u00f2 il fatto che questa operazione risulta dissimulata, in maniera tale da non far percepire la presenza di un'intermediazione, di una riorganizzazione del dato reale (si parla perci\u00f2 di enunciazione mascherata). Lo spettatore, posto di fronte all'immagine, dimentica la presenza della macchina da presa, di quel 'diaframma' che si frappone tra lui e la realt\u00e0. Sulla base di questo assetto, e rifacendosi alle tre connotazioni fondamentali del punto di vista (scopica - cognitiva - epistemica), Casetti e di Chio attribuiscono all'oggettiva un vedere \"esauriente\" (poich\u00e9 tutto ci\u00f2 che \u00e8 necessario viene appunto mostrato), un sapere \"diegetico\" (tutti i dati richiesti sono racchiusi all'interno dell'immagine) e un credere \"saldo\", in cui cio\u00e8 la visualizzazione non pone dubbi o interrogativi irrisolti.\nEffetto.\nNella configurazione oggettiva lo spettatore accede all'immagine senza che essa sia filtrata attraverso il punto di vista di uno dei personaggi. Ci\u00f2 sottolinea la presenza di un Autore implicito, che presiede all'organizzazione e alla strutturazione dell'immagine stessa, e di uno Spettatore implicito, deputato alla sua ricezione e decodifica. Poich\u00e9 per\u00f2 entrambe queste entit\u00e0 non si manifestano concretamente, ovvero non si incarnano in presenze/soggetti specifici all'interno della diegesi, esse tendono a rimanere celate.\nCome esempio di questa tipologia di sguardo, Casetti e di Chio citano Quarto Potere di Orson Welles: \"\"ricordiamo in particolare il brano del cinegiornale, o le inquadrature che riprendono in un unico quadro Thompson e i suoi intervistati. In tutti questi casi, infatti, il punto di vista \u00e8 neutro, non \"appartiene\" a nessuno, o meglio appartiene solo a chi organizza il testo e non a chi vi vien fatto giocare\"\"."}
{"id": "2459873", "revid": "767487", "url": "https://it.wikipedia.org/wiki?curid=2459873", "title": "Queensberry", "text": "Le Queensberry sono un gruppo musicale femminile tedesco formatosi nel 2008 grazie al talent show \"Popstars\" in Germania.\nStoria.\nLe Queensberry sono un gruppo di musica pop e R&amp;B creato in maniera totalmente mediatica tramite la settima edizione del programma \"Popstars\" in Germania. Il gruppo \u00e8 composto da 4 ragazze: Leonore Bartsch, Gabriella De Almeida Rinne, Antonella Trapani e Victoria Ulbrich.\nNell'autunno del 2008 hanno pubblicato il loro primo album, intitolato \"Volume I\", e i relativi singoli \"No Smoke\", \"I Can't Stop Feeling\" e \"Too Young\" (Quest'ultimo \u00e8 contenuto nell'edizione deluxe del primo album ed \u00e8 stato reinserito nel secondo) che hanno ottenuto successo non solo in Germania ma anche in molte altre nazioni europee.\nNel febbraio nel 2009 sono state inoltre le sostenitrici delle Pussycat Dolls esibendosi all'inizio dei loro concerti.\nA novembre 2009 \u00e8 stato pubblicato anche il loro secondo album \"On My Own\", preceduto dal singolo \"Hello (Turn Your Radio On)\" pubblicato in ottobre. L'album ottenne un successo nettamente inferiore rispetto al primo, e di conseguenza la pubblicazione negli Stati Uniti \u00e8 stata annullata.\nLe Queensberry hanno anche realizzato il brano \"The Song\" per la colonna sonora di Alvin Superstar 2 e i brani \"Little Bit Wonderful\" e \"Superworld\" per quella di \"Hanni &amp; Nanni\".\nDall'estate del 2010 Victoria Ulbrich e Antonella Trapani sono sostituite da Selina Herrero e Ronjia Hibling perch\u00e9 entrambe hanno lasciato il progetto, la prima per intraprendere una carriera da solista l'altra per problemi di salute.\nLe Queensberry hanno partecipato ancora una volta alla colonna sonora di \"Alvin superstar\" con la canzone \"Chipwrecked\", successivamente nella primavera del 2012 anche Selina Herrero lascia il gruppo e pubblicano come tiro il singolo \"Timless\" in attesa del nuovo album.\nIl gruppo si scioglie ufficialmente nella primavera del 2013 a causa del flop dell'album \"chapter 3\" dal quale era stato estratto un altro singolo chiamato \"A girl like me\", nel frattempo anche Leo si era allontanata dal gruppo per motivi di salute."}
{"id": "2459874", "revid": "1543377", "url": "https://it.wikipedia.org/wiki?curid=2459874", "title": "Chi Tak Cheung", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 di Hong Kong al FIFA Futsal World Championship 1992 dove i padroni di casa, qualificati di diritto come paese organizzatore, sono stati eliminati al primo turno con due sconfitte ed una vittoria ai danni della ."}
{"id": "2459875", "revid": "290948", "url": "https://it.wikipedia.org/wiki?curid=2459875", "title": "Dendrimeri", "text": ""}
{"id": "2459882", "revid": "111543717", "url": "https://it.wikipedia.org/wiki?curid=2459882", "title": "Oggettiva irreale", "text": "L'oggettiva irreale \u00e8 una delle quattro grandi tipologie di sguardo impiegate dal cinema e definite da Casetti e Di Chio.\nCaratteristiche.\nSi ha un'oggettiva irreale quando l'immagine \"mostra una porzione di realt\u00e0 in modo anomalo o apparentemente ingiustificato, segno di un'intenzionalit\u00e0 comunicativa che va esplicitamente oltre la semplice raffigurazione\". Ci\u00f2 avviene quando la macchina da presa \u00e8 collocata in posizioni inaccessibili per i personaggi (come nelle inquadrature dall'alto o plong\u00e9e) oppure nel caso di movimenti di macchina particolarmente accentuati, che quindi alterano sensibilmente la nostra visuale e il modo di interpretare le cose.\nEffetto.\nA differenza di quanto accade nella normale oggettiva, nell'oggettiva irreale la presenza e il ruolo dell'istanza narrante emergono in modo marcato, poich\u00e9 quest'ultima evidenzia la propria autonomia rispetto ai personaggi e, tramite la macchina da presa, esplora il mondo rappresentato mostrandone gli aspetti nascosti o presentandocelo da angolazioni inedite. Nel contempo viene enfatizzata la partecipazione attiva dello spettatore, chiamato ad indagare liberamente e consapevolmente l'immagine e il testo filmico. Si pu\u00f2 quindi dire che i due poli dell'istanza comunicativa, Emittente e Ricettore (e i loro corrispettivi all'interno del testo, ossia Autore e Spettatore implicito) tendono a manifestarsi esplicitamente nell'oggettiva irreale, rispettivamente attraverso il \"potere\" attribuito alla macchina da presa da un lato e nell'importanza assegnata allo spettatore, in quanto interprete, dall'altro.\nSe nell'oggettiva lo spettatore era portato a 'dimenticare' la presenza della macchina da presa, nel caso dell'oggettiva irreale il suo sguardo tende invece a convergere e a identificarsi potentemente con essa: ci\u00f2 produce, secondo Casetti e Di Chio, un vedere \"totale\" (derivante dal senso di 'onnipotenza' conferita alla macchina da presa); un sapere \"metadiscorsivo\", in quanto non pi\u00f9 legato semplicemente al contenuto dell'immagine, bens\u00ec al modo in cui tale contenuto ci viene mostrato: l'immagine non basta pi\u00f9 a se stessa, \u00e8 la macchina da presa a caricare il mondo rappresentato di un surplus di senso. Infine, si parla di un credere \"assoluto\" in quanto imposto dall'incondizionata adesione e dal riconoscimento del potere attribuito alla cinepresa. \"\"Il carrello finale di Quarto Potere \u00e8 un chiaro esempio di oggettiva irreale: la macchina da presa percorre il salone della reggia di Xanadu, [...] quasi cercasse qualcosa, e lentamente stringe su un oggetto di legno, che si rivela essere uno slittino, e sulla scritta dipintavi [...]. Il punto di vista ottico, la plong\u00e9e con movimento di traverso, richiama fortemente l'attenzione sulla dimensione connotativa dell'immagine, e spinge lo spettatore a una marcata identificazione con la macchina da presa.\". Un altro esempio celebre \u00e8 fornito da Giovane e innocente (1937) di Alfred Hitchcock: in una delle sequenze conclusive del film, i protagonisti entrano in hotel sulle tracce dell'assassino. Mentre si guardano intorno, chiedendosi dove possa essere, la macchina da presa si stacca da loro intraprendendo un lungo ed elaborato carrello dall'alto, attraversa l'atrio e penetra nel salone dove sono in corso le danze. Progressivamente la macchina si focalizza sull'orchestra che sta suonando, fino ad inquadrare solo il volto del batterista: a questo punto cogliamo il tic rivelatore agli occhi che ci fa riconoscere il colpevole, coloratosi di nero per sottrarsi alla ricerca. Tale complesso movimento di macchina afferma il dominio dell'istanza narrante, capace di elevarsi e cogliere ci\u00f2 che i personaggi ignorano, generando in tal modo aspettative e suspense nel pubblico."}
{"id": "2459883", "revid": "290948", "url": "https://it.wikipedia.org/wiki?curid=2459883", "title": "Addizione al doppio legame", "text": ""}
{"id": "2459884", "revid": "131358", "url": "https://it.wikipedia.org/wiki?curid=2459884", "title": "AS Saint-Priest", "text": ""}
{"id": "2459885", "revid": "131358", "url": "https://it.wikipedia.org/wiki?curid=2459885", "title": "Association Sportive de Saint Priest", "text": ""}
{"id": "2459886", "revid": "287204", "url": "https://it.wikipedia.org/wiki?curid=2459886", "title": "Nazionale Under-20 di calcio della Spagna", "text": "La nazionale di calcio della Spagna Under-20 \u00e8 la rappresentativa calcistica della Spagna composta da giocatori Under-20; \u00e8 affiliata alla UEFA ed \u00e8 posta sotto l'egida della Real Federaci\u00f3n Espa\u00f1ola de F\u00fatbol.\nPartecipa ai Mondiali Under-20 (vincitrice nel 1999) e ai Giochi del Mediterraneo.\nNell'edizione di questi ultimi di Pescara 2009, ha vinto battendo in finale i padroni di casa dell'Italia per 2-1.\nPartecipazioni e piazzamenti a competizioni internazionali.\nMondiale Under-20.\n\"* I pareggi includono anche le partite concluse ai calci di rigore\""}
{"id": "2459887", "revid": "767487", "url": "https://it.wikipedia.org/wiki?curid=2459887", "title": "Kyaukpyu", "text": "Kyaukpyu \u00e8 una citt\u00e0 dello Stato di Rakhine, nella parte occidentale della Birmania. Si trova sulla costa nord occidentale della zona di Thandwe e 400 km a nord est di Rangoon. Nel giugno 2009, il porto della citt\u00e0 \u00e8 diventato una zona di rifornimento di petrolio per la Cina. Infatti, dal mese di giugno 2009, il petrolio \u00e8 trasportato per 1 100 km da Kyaukpyu a Kunming (Cina). La popolazione, nel 1983, era di 19 456 abitanti."}
{"id": "2459888", "revid": "1543377", "url": "https://it.wikipedia.org/wiki?curid=2459888", "title": "Chun Ming Chiu", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 di Hong Kong al FIFA Futsal World Championship 1992 dove i padroni di casa, qualificati di diritto come paese organizzatore, sono stati eliminati al primo turno con due sconfitte ed una vittoria ai danni della ."}
{"id": "2459890", "revid": "1543377", "url": "https://it.wikipedia.org/wiki?curid=2459890", "title": "Siu Wai Tam", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 di Hong Kong al FIFA Futsal World Championship 1992 dove i padroni di casa, qualificati di diritto come paese organizzatore, sono stati eliminati al primo turno con due sconfitte ed una vittoria ai danni della ."}
{"id": "2459898", "revid": "1702319", "url": "https://it.wikipedia.org/wiki?curid=2459898", "title": "Echinosorex gymnura", "text": "Echinosorex gymnura o ratto lunare \u00e8 un mammifero appartenente alla famiglia delle Erinaceidae ed \u00e8 l'unica specie del genere \"Echinosorex\".\nSi tratta di un piccolo mammifero presente soprattutto in Malaysia, Borneo e Sumatra. Di colore generalmente bianco, pu\u00f2 presentare striature di pelo nero, ha una corporatura lunga e stretta, cos\u00ec come lungo \u00e8 il muso.\n\u00c8 un animale solitario ed emette soffi e suoni minacciosi quando incontra un esemplare della sua stessa specie. Di notte va a caccia di insetti, lombrichi, molluschi, rane, pesci e crostacei, mentre di giorno si rifugia in tronchi cavi o in fenditure rocciose. \u00c8 lungo fino a 46 cm, mentre la sua coda misura fino a 30 cm; pu\u00f2 raggiungere il peso di 2 kg."}
{"id": "2459899", "revid": "287204", "url": "https://it.wikipedia.org/wiki?curid=2459899", "title": "Mai dire Grande Fratello Show", "text": ""}
{"id": "2459903", "revid": "118394524", "url": "https://it.wikipedia.org/wiki?curid=2459903", "title": "Narrazione cinematografica", "text": "La narrazione cinematografica o trama filmica \u00e8 una componente del cinema narrativo (sia esso classico, moderno o contemporaneo), che regola buona parte della morfologia dell'immagine cinematografica di un film (ma non tutta, dal momento che alcune scelte stilistiche derivano dal regista o dal direttore della fotografia) attraverso l'adozione di vari \"codici narrativi\".\nLa narrazione nei vari film pu\u00f2 variare a seconda dei generi e dei periodi storici. Un tipo di narrazione presente all'interno di un film western anni trenta, per esempio, \u00e8 molto diverso dalla struttura narrativa di un melodramma anni cinquanta.\nLa narrazione cinematografica corrisponde alla gestione e all'organizzazione delle componenti fondamentali del racconto, vale a dire: \nIn semiotica del cinema la narrazione in un film \u00e8 un elemento \"mediato\" dal linguaggio scritto e parlato, a differenza dell'immagine cinematografica che risulta invece dotata di senso \"immediato\", diretto, inequivocabile. La narrazione concorre a rendere l'immagine un elemento portatore di significazione, attraverso la messa in sequenza delle varie immagini che compongono il film nella sua interezza. Attraverso la narrazione, quindi, un film diventa un insieme di grandi unit\u00e0 significanti.\nOrigine della narrazione cinematografica.\nNel cinema delle origini (1895-1906) la narrazione non era presente, perch\u00e9 il cinema di quel periodo si basava essenzialmente sulle immagini in movimento. I film dell'epoca erano dei cortometraggi che avevano come scopo principale quello di intrattenere gli spettatori attraverso il movimento di persone, animali e oggetti, di darsi a vedere e produrre in questo modo un puro spettacolo della visione.\nIl cinema comincia a diventare un narratore di storie quando ci si accorge che la spinta della novit\u00e0 portata dalle immagini in movimento si era esaurita, e che era giunto il momento di inventarsi qualcosa di nuovo se si intendeva rendere il mezzo filmico uno strumento ancora buono da commercializzare.\nSviluppo della trama di un film.\nLa trama di un film nasce e si sviluppa seguendo quattro fasi principali:\nI grandi regimi di narrazione.\nIl cinema pu\u00f2 produrre una narrazione in diversi modi, a seconda dei generi, dei filoni, delle tendenze di un regista, dei periodi storici, ecc.\nTuttavia \u00e8 possibile stabilire in modo generico quali sono le principali tecniche narrative adottate in un film, individuandone il regime di narrazione che l'opera presenta. Francesco Casetti e Federico Di Chio individuano i tre fondamentali regimi di narrazione presenti nei film:\nLa metanarrazione.\nQuando un film percorre tutti e tre i grandi regimi narrativi (forte, debole, antinarrazione) diventa metadiscorsivo, ossia assume in s\u00e9 un \"regime metanarrativo\"..\nIn questo tipo di cinema prevale nettamente il \"regime antinarrativo\" e il \"tempo neutro\", ma percorrendo tutte e tre le grandi unit\u00e0 di racconto filmico, il cinema mette in scena soprattutto il proprio raccontare, le proprie scelte diegetiche, pi\u00f9 che il racconto.\nUn valido esempio di film antinarrativo e metadiscorsivo \u00e8 sicuramente \"Pulp Fiction\" di Quentin Tarantino, oppure \"Blackout\" di Abel Ferrara. In entrambi i casi, infatti, si percorrono tutti i regimi di narrazione e prevale un \"tempo neutro\" (intertestualit\u00e0 di tempi, sincronia di situazioni diverse), e alla fine prevale anche il regime antinarrativo, perch\u00e9 la narrazione perde fluidit\u00e0 e scorrevolezza e le trasformazioni o non avvengono, o sono marginali, o sono indecifrabili.\nCodici narrativi nel cinema.\nIl cinema alla cui base presenta una trama struttura il proprio linguaggio mediante diversi tipi di codici: suoni, parole, figure, didascalie, movimenti, ecc. e quindi l'intera morfologia di un film classico, moderno o contemporaneo viene composta sulla base della trama a cui il film si ispira. Non \u00e8 possibile, dunque, parlare di codici essenzialmente narrativi, in quanto l'intero linguaggio dei film \u00e8 funzionale alla messa in scena della trama ed \u00e8 composto da pi\u00f9 tipi di codici, siano essi visivi o sonori. L'intera forma, quindi, costituisce il contenuto, ma esistono comunque dei codici di montaggio visivo che risultano fondamentali per lo sviluppo di una narrazione forte con tempo pieno:"}
{"id": "2459904", "revid": "4175", "url": "https://it.wikipedia.org/wiki?curid=2459904", "title": "Home Nations Championship femminile 1997", "text": "L'Home International Championship 1997 fu la seconda edizione del torneo rugbistico femminile tra le quattro \"Home Nation\" delle Isole Britanniche oggi noto come Sei Nazioni.\nQuella del 1997 fu la seconda delle tre che si tennero solo tra le \"Home Nation\"; dalla quarta edizione il torneo divenne Cinque Nazioni, con l'ingresso della .\nIl torneo fu vinto dall', che biss\u00f2 il successo del 1996, di nuovo con il \"Triple Crown\"."}
{"id": "2459906", "revid": "1564499", "url": "https://it.wikipedia.org/wiki?curid=2459906", "title": "Passatempo (Osimo)", "text": "Passatempo (\"Passad\u00e8mpo\" in dialetto locale) \u00e8 una frazione del comune di Osimo, in provincia di Ancona.\nGeografia fisica.\nLa frazione di Passatempo dista 5,46\u00a0km verso sud-ovest dal centro abitato di Osimo, capoluogo comunale.\nSorge nella vallata del fiume Fiumicello affluente del Musone: Il Fiumicello divide in due la Frazione e precisamente Passatempo basso (Casette) e Passatempo alto (Paradiso). Il collegamento \u00e8 assicurato da un ponte della strada provinciale 361.\nStoria.\nL'etimo del nome sembra che derivi da \"Passo del Tempio\" per una presenza di un presidio dei Cavalieri Templari (della vicina Commenda Templare di Montetorto oggi denominata Casenuove frazione di Osimo) sul guado del fiume Fiumicello, luogo obbligato di transito della vecchia via Settempedana. Strada di collegamento da Ancona a Roma, oggi denominata strada provinciale 361, che attraversa Passatempo e collega Osimo a Montefano (MC).\nSport.\nVedi Osimo."}
{"id": "2459907", "revid": "123377498", "url": "https://it.wikipedia.org/wiki?curid=2459907", "title": "Parco fluviale regionale del Taro", "text": "Il parco fluviale regionale del Taro \u00e8 un'area naturale protetta della provincia di Parma che tutela oltre 20 km di alveo del fiume Taro tra Fornovo di Taro e Ponte Taro.\nNasce con lo scopo di proteggere l'antico paesaggio fluviale, altrove ormai scomparso o compromesso.\nLa valle del Taro \u00e8 una importante via di transito e luogo di sosta per gli uccelli migratori che scelgono il greto o le sponde del fiume per nidificare e riposare.\nParte del parco coincide con il sito di interesse comunitario e zona di protezione speciale Medio Taro (IT40200021).\nStoria.\n\u00c8 stato istituito nel 1988 con la L.R. n.11/1988, poi sostituita dalla L.R. n.6/2005 e dalla L.R. n 24/2011. \nA seguito dell'ultima modifica normativa l'ente gestore \u00e8 L'Ente per la Gestione dei Parchi e la Biodiversit\u00e0 Emilia Occidentale.\nLa sede del parco, situata nella Corte di Giarola, presso Pontescodogna, nel comune di Collecchio, fu inaugurata il 24 maggio 1999 dal Ministro dell'ambiente Edo Ronchi. Si tratta di un antico complesso monastico medioevale acquisito in propriet\u00e0 pubblica nel 1998 e quindi ristrutturato.\nTerritorio.\nIl Parco comprende porzioni di territorio di cinque comuni: Parma, Collecchio, Fornovo di Taro, Medesano, Noceto. \nQuesta zona dell'alveo del Taro si trova ai piedi degli Appennini. \u00c8 qui che il letto del fiume si allarga e compaiono numerosi isolotti di sabbia e ghiaia.\nLe aree del parco possono essere suddivise in: greto fluviale, zone umide, fasce di bosco, aree cespugliate, coltivi e zone abitate. Nel complesso queste aree formano l'ecosistema del parco fluviale del Taro.\nFlora e Fauna.\nVi \u00e8 una grande variet\u00e0 botanica e faunistica. Sono state censite oltre 700 specie di flora comprendenti specie rare come la \"Myricaria germanica\", l\"'Himantoglossum adriaticum\" e la tipha di Laxmann.\nPer quanto riguarda l'avifauna, la check list annovera circa 260 specie di uccelli, tra le quali si segnalano il cormorano, il fagiano, la civetta, l'occhione (\"Burhinus oedicnemus\"), la sterna comune (\"Sterna hirundo\"), la nitticora (\"Nycticorax nycticorax\") e il succiacapre (\"Caprimulgus europaeus\").\nTra i mammiferi vi \u00e8 una florida popolazione di capriolo, cinghiale e sono presenti la volpe, il tasso e il lupo. Non mancano la lepre e la talpa.\nImportante anche l'ittiofauna, con presenza di specie tutelate dalle Direttive Europee come la lasca e il barbo."}
{"id": "2459909", "revid": "131358", "url": "https://it.wikipedia.org/wiki?curid=2459909", "title": "SCO Angers", "text": ""}
{"id": "2459910", "revid": "115233", "url": "https://it.wikipedia.org/wiki?curid=2459910", "title": "Tartaro-Canalbianco", "text": ""}
{"id": "2459913", "revid": "131358", "url": "https://it.wikipedia.org/wiki?curid=2459913", "title": "Amiens SC", "text": ""}
{"id": "2459914", "revid": "131358", "url": "https://it.wikipedia.org/wiki?curid=2459914", "title": "Amiens Sporting Club", "text": ""}
{"id": "2459915", "revid": "647919", "url": "https://it.wikipedia.org/wiki?curid=2459915", "title": "Dottrina del mezzo", "text": ""}
{"id": "2459918", "revid": "339392", "url": "https://it.wikipedia.org/wiki?curid=2459918", "title": "Red Star FC 93", "text": ""}
{"id": "2459919", "revid": "647919", "url": "https://it.wikipedia.org/wiki?curid=2459919", "title": "Invariabile Mezzo", "text": ""}
{"id": "2459922", "revid": "647919", "url": "https://it.wikipedia.org/wiki?curid=2459922", "title": "Zhong Yong", "text": ""}
{"id": "2459923", "revid": "131358", "url": "https://it.wikipedia.org/wiki?curid=2459923", "title": "FC Mulhouse", "text": ""}
{"id": "2459924", "revid": "195739", "url": "https://it.wikipedia.org/wiki?curid=2459924", "title": "Classico dei riti", "text": ""}
{"id": "2459925", "revid": "1714743", "url": "https://it.wikipedia.org/wiki?curid=2459925", "title": "Engelberto III di Mark", "text": "Origine.\nSecondo la \"Genealogia Comitum de Marka\", Engelberto era il figlio secondogenito del conte della contea di Mark, Engelberto II e della moglie, la Signora d'Arenberg, Matilde d'Arenberg (\u2020 18 marzo 1328), che ancora secondo la \"Genealogia Comitum de Marka\" era figlia di Giovanni d'Arenberg e di Caterina di J\u00fclich, sorella di Gerardo VI di J\u00fclich; secondo la nota 1 del documento n\u00ba 757 del \"Urkundenbuch f\u00fcr die Geschichte des Niederrheins, Volume 2\", datato 1281, Giovanni d'Arenberg era figlio del signore d'Arenberg, Gerardo burgravio di Colonia e di Matilde di Holte (\"Methildis nobilis matrona domina de Holthe, relicta quondam nobilis viri domini Gerardi Burgravii Coloniensis domini de Areberg\").\n&lt;br&gt;Secondo la \"Chronica Comitum de Marka\", Engelberto II de la Marca, era il figlio primogenito del conte di Mark, Eberardo I e della prima moglie, Ermengarda di Berg, figlia del conte di Berg, Adolfo IV e della moglie, Margherita di Hochstaden, la nipote di Corrado di Hochstaden.\nBiografia.\nEngelberto, da giovane, fu avviato alla carriera ecclesiastica.\nSecondo la \"Chronica Comitum de Marka\", suo padre, Engelberto II de la Marca, nel 1326, si rec\u00f2 presso la curia pontificia ad Avignone ed ottenne per Egelberto la nomina a prevosto e la carica di coadiuvatore dell'arcidiocesi di Colonia (preposituram Bobardiensem et chor-episcopatum Colonienem).\nSuo padre, Engelberto II mor\u00ec il 18 luglio 1328, e fu sepolto nel monastero di monastero di Fr\u00f6ndenberg; a Engelberto II, nella Contea di Mark, succedette Adolfo, il figlio primogenito, come Adolfo II, mentre nella Signoria d'Arenberg gli succedette il figlio terzogenito, Eberardo, come Eberardo I.\nTramite l'influenza di suo zio, Adolphe de la Marck, vescovo di Liegi, divenne prevosto di Liegi nel 1332. \nAncora secondo la \"Chronica Comitum de Marka\", suo zio, Adolphe de la Marck, nel 1344, mor\u00ec a Liegi, dove venne sepolto; Engelberto, con l'approvazione del re di Francia, Filippo VI di Valois, fu nominato vescovo di Liegi da papa Clemente VI, e, dopo le festivit\u00e0 di Pasqua del 1345, entr\u00f2 in Liegi, dove fu accolto con onore. \nTra il 1346 ed il 1347, Engelberto dovette contrastare tumulti e sollevazioni dei propri sudditi; Engelberto riusc\u00ec ad avere la meglio sui rivoltosi, anche con l'aiuto del duca di Brabante, Giovanni III, si arriv\u00f2 ad un trattato di pace, di cui Giovanni III fu garante. \nNel 1362, dopo la morte dell'Arcivescovo di Colonia, Wilhelm von Gennep, cerc\u00f2 di diventare arcivescovo di Colonia, ma suo nipote, il vescovo di M\u00fcnster, Adolfo di Mark riusc\u00ec a farsi eleggere, nel 1363.&lt;br&gt;Comunque dopo le dimissioni del nipote, l'anno successivo, Engelberto venne nominato Arcivescovo di Colonia nel 1364 da papa Urbano V dimettendosi da vescovo di Liegi. \nEngelberto si ammal\u00f2 gravemente subito dopo aver preso possesso della diocesi e, spinto dal capitolo della cattedrale di Colonia, accett\u00f2, nel 1366, un coadiutore che fu scelto nella persona di Kuno von Falkenstein gi\u00e0 arcivescovo di Treviri. \nEngelberto mor\u00ec il 25 agosto 1368 e fu sepolto nella Kreuzkapelle del Duomo di Colonia.\nDiscendenza.\nDi Engelberto non si conosce alcuna discendenza."}
{"id": "2459926", "revid": "1048993", "url": "https://it.wikipedia.org/wiki?curid=2459926", "title": "Tresy Taddei", "text": "Biografia.\nTresy inizia la sua attivit\u00e0 artistica a soli due anni, esibendosi insieme a suo padre Ulisse nel Circo Takimiri, di sua propriet\u00e0.\nNel 1997 debutta sul grande schermo con \"La medaglia\", in cui \u00e8 coprotagonista con Franco Nero e Antonella Ponziani, film che le vale la vittoria di due premi in Francia e in Turchia. A questo film d'esordio, fanno seguito \"Titus\" (1999), regia di Julie Taymor, \"Uno su due\" (2006), regia di Eugenio Cappuccio, in cui \u00e8 protagonista femminile, con Fabio Volo nel ruolo del protagonista maschile, e \"Sanguepazzo\" (2008), regia di Marco Tullio Giordana.\nRecita anche per il piccolo schermo, dove la ricordiamo ne \"Il padre di mia figlia\" (1997), regia di Livia Giampalmo, film tv in cui \u00e8 protagonista insieme a Sabrina Ferilli e Claudio Bigagli, nella miniserie tv \"La vita che verr\u00e0\" (1999), regia di Pasquale Pozzessere, e la serie tv \"Un medico in famiglia 6 e 7 \", dove \u00e8 tra gli interpreti principali. Nel 2016 torner\u00e0 a far parte del cast della decima stagione.\nNel 2010 recita nel film \"L'erede - The Heir\".\nIl 7 gennaio 2020 viene pubblicato il video musicale di \"Come Adamo ed Eva\" di Sciarra ed \u00c9va Henger a cui Tresy prende parte, si tratta di un video interamente girato all'interno di un circo; l'11 aprile dello stesso anno viene pubblicato un altro video di \"Come Adamo ed Eva\" di Sciarra ed \u00c9va Henger, si tratta di \"Come Adamo ed Eva: Live Milano - The Club/Fidelio\" nel cui video \u00e8 presente anche Tresy."}
{"id": "2459927", "revid": "131358", "url": "https://it.wikipedia.org/wiki?curid=2459927", "title": "FC Gueugnon", "text": ""}
{"id": "2459928", "revid": "131358", "url": "https://it.wikipedia.org/wiki?curid=2459928", "title": "Chamois Niortais FC", "text": ""}
{"id": "2459929", "revid": "131358", "url": "https://it.wikipedia.org/wiki?curid=2459929", "title": "US Boulogne", "text": ""}
{"id": "2459930", "revid": "195739", "url": "https://it.wikipedia.org/wiki?curid=2459930", "title": "Il grande studio", "text": ""}
{"id": "2459931", "revid": "131358", "url": "https://it.wikipedia.org/wiki?curid=2459931", "title": "FC Istres", "text": ""}
{"id": "2459932", "revid": "131358", "url": "https://it.wikipedia.org/wiki?curid=2459932", "title": "Tours FC", "text": ""}
{"id": "2459936", "revid": "131358", "url": "https://it.wikipedia.org/wiki?curid=2459936", "title": "AS Yzeure", "text": ""}
{"id": "2459945", "revid": "2118592", "url": "https://it.wikipedia.org/wiki?curid=2459945", "title": "SSF (emulatore)", "text": "L'SSF \u00e8 un emulatore Sega Saturn per sistemi Windows.\nL'SSF, oltre che emulare quasi completamente l'hardware Saturn, emula anche la controparte arcade del sistema Sega, l'STV (Sega Titan Video), e integra tutte le funzionalit\u00e0 del Sega Saturn originale come l'orologio interno (utile per giochi come Christmas Nights) e la gestione della memoria interna.\nIl BIOS non \u00e8 integrato nel emulatore, e per poterlo scaricarlo e usare, bisogna almeno avere una controparte reale del Saturn, in caso contrario il bios non pu\u00f2 essere usato per pi\u00f9 di 24 ore, dopo diventa illegale averlo in possesso.\nCaratteristiche.\nL'SSF ha una risoluzione dell'immagine di 640x480 (Almeno il doppio di quello di un saturn normale), sia a schermo intero sia in modalit\u00e0 finestra, e non \u00e8 modificabile. I giochi che usano la risoluzione 352x240 invece vengono scalati a 704x480, a schermo intero invece l'emulatore utilizza la risoluzione pi\u00f9 vicina al gioco emulato.\nSi pu\u00f2 attivare o disattivare lo scanline, il Vsync e l'opzione per utilizzare il DirectDraw, ma non ci sono altre opzioni grafiche, visto che l'SSF emula i giochi attraverso un software rendering.\nA causa dell'estrema difficolt\u00e0 ad emulare l'hardware saturn, l'SSF richiede un sistema medio\u00a0\u2013 alto per essere eseguito al meglio.\nL'emulatore per essere eseguito ha bisogno di almeno una scheda video compatibile con le directX 9.0c e 256 Mb di ram e un processore da 3ghz. La velocit\u00e0 dei giochi oltre a dipendere dai componenti hardware, pu\u00f2 variare anche da come si impostano le opzioni grafiche, infatti si pu\u00f2 ottenere buona velocit\u00e0 nei giochi a discapito della qualit\u00e0 video.\nComunque sia per giocare al meglio \u00e8 consigliato un sistema dual core, una scheda video da 512Mb e 1 giga di ram."}
{"id": "2459950", "revid": "195739", "url": "https://it.wikipedia.org/wiki?curid=2459950", "title": "Grande studio", "text": ""}
{"id": "2459952", "revid": "1603714", "url": "https://it.wikipedia.org/wiki?curid=2459952", "title": "Cattedrale di San Giovanni", "text": "Cattedrale di San Giovanni Evangelista"}
{"id": "2459956", "revid": "857138", "url": "https://it.wikipedia.org/wiki?curid=2459956", "title": "Risonanza secolare", "text": "In meccanica celeste una risonanza secolare \u00e8 un tipo di risonanza orbitale.\nDue corpi celesti sono in risonanza secolare quando hanno sincronizzate le loro precessioni del perielio o le loro precessioni del nodo ascendente, o entrambe.\nUn piccolo corpo in risonanza secolare con uno molto pi\u00f9 grande (per esempio un pianeta), precesser\u00e0 allo stesso modo del corpo pi\u00f9 grande. In un periodo di tempo molto lungo, nell'ordine del milione di anni, la risonanza secolare cambier\u00e0 l'eccentricit\u00e0 e l'inclinazione dell'orbita del corpo pi\u00f9 piccolo.\nSi possono distinguere due tipi di risonanza secolare:\nRisonanze secolari nella fascia principale.\nGli effetti della risonanza secolare sono studiati soprattutto nel contesto dell'evoluzione di lungo periodo (milioni di anni) delle orbite degli asteroidi all'interno della fascia principale.\nNella fascia principale degli asteroidi del sistema solare si possono individuare tre importanti tipi di risonanze secolari:\nParticolarmente interessante \u00e8 la risonanza \u03bd6 tra gli asteroidi e Saturno. Quando un asteroide si avvicina a questa risonanza la sua eccentricit\u00e0 aumenta lentamente fino a diventare un asteroide areosecante (la cui orbita incrocia quella di Marte), a questo punto viene solitamente espulso dalla fascia principale a causa di un passaggio ravvicinato a Marte. Questo tipo di risonanza secolare forma il bordo interno della fascia principale, intorno alle 2UA e ai 20\u00b0 di inclinazione."}
{"id": "2459958", "revid": "1318658", "url": "https://it.wikipedia.org/wiki?curid=2459958", "title": "Concattedrale di San Giovanni", "text": "La concattedrale di San Giovanni Battista (in maltese: \"Kon-Katidral ta' San \u0120wann\") si trova a La Valletta, ed \u00e8 la concattedrale dell'arcidiocesi di Malta.\nCulto.\nSan Giovanni Battista patrono dei Cavalieri Ospitalieri. Ordine formato da nobili provenienti dalle pi\u00f9 importanti casate europee impegnati a proteggere la fede cattolica e l'Europa dagli attacchi dei Turchi Ottomani. I membri dell'Ordine si distinguono in Cavalieri, Cappellani e Serventi d'armi sotto l'autorit\u00e0 di un Principe Gran Maestro.\nStoria.\nEpoca spagnola.\nLa costruzione dell'edificio s'inserisce nel grande contesto di fortificazioni voluto da Carlo V a difesa delle roccaforti del regno, nella fattispecie, in seguito all'abbandono del quartier generale dell'isola di Rodi da parte dei Cavalieri Ospitalieri, conseguenza dei ripetuti attacchi da parte delle armate turco-ottomane.\nDopo un breve pellegrinare l'imperatore del Sacro Romano Impero concesse all'Ordine il feudo siciliano dell'arcipelago maltese a fronte della contropartita simbolica annuale costituita da un falco ammaestrato e del potenziamento delle strutture difensive del baluardo posto strategicamente nel canale di Sicilia (21 giugno 1530). Nella nuova dislocazione i cavalieri stabilirono la loro roccaforte presso la chiesa parrocchiale di San Lorenzo di Birgu (8 novembre 1530 - ottobre 1571), la \"Citt\u00e0 Vittoriosa\", uno dei tre primitivi nuclei della citt\u00e0 ubicato a sud-est del Porto Grande.\nDopo i ripetuti attacchi del corsaro Dragut (1542 e 1546), di Sinan Pasci\u00e0 nel 1551 e la storica vittoria sui turchi ottomani al comando di Solimano il Magnifico nel Grande Assedio del 1565, l'Ordine degli Ospitalieri continu\u00f2 il rafforzamento difensivo di Malta, con l'obiettivo di trasformare la citt\u00e0 e le isole in fortezze inespugnabili. Scartata la proposta avanzata da Jean de la Valette di costruire una grandiosa chiesa conventuale a Birgu, il completamento del Palazzo del Gran Maestro nella zona fortificata fece protendere per il raggruppamento degli edifici dell'Ordine in un sol luogo, in posizione strategica e difendibile.\nNella localit\u00e0 denominata Piano di Valletta, ovvero sulla penisola protesa nella baia, fu individuata l'area ove far sorgere il nuovo tempio e il complesso di edifici pertinenti l'Ordine, delineando di fatto il nuovo assetto cittadino della futura capitale dello stato.\nLa realizzazione del progetto architettonico fu affidata a Girolamo Cassaro che in pochi anni (22 novembre 1573 - luglio 1577) per commissione di Jean de la Cassiere, edific\u00f2 la chiesa conventuale dei Cavalieri dell'Ordine dell'Ospedale di San Giovanni di Gerusalemme. Nei due secoli successivi furono loro i patrocinatori delle opere di grande valore artistico che impreziosirono l'edificio facendone l'espressione artistica pi\u00f9 alta e maestosa del barocco in tutte le sue sfaccettature.\nIl 20 febbraio 1578 la consacrazione del tempio fu presieduta dall'arcivescovo di Monreale Ludovico de Torres, sede di cui la Diocesi di Malta era all\u2019epoca suffraganea, a causa della vacanza di quella di Malta. Al nucleo principale i vari gran maestri aggiunsero: la sagrestia (1598), l'oratorio (1603) e la loggia (1736).\nEpoca napoleonica.\nIl 12 luglio 1798 con l'occupazione perpetrata da Napoleone Bonaparte nel contesto della campagna d'Egitto, il luogo di culto e le strutture inerenti l'Ordine subirono un sistematico depauperamento. Grazie alle rivolte cittadine appoggiate da Gran Bretagna e Regno di Sicilia, la citt\u00e0 e le isole si affrancarono dall'occupazione francese. Nel 1800 l'arcipelago divenne protettorato inglese guidato da un governatore e nel 1813 colonia della Corona britannica, nonostante le rimostranze dei Borbone che rivendicavano la sovranit\u00e0 sull'isola.\nIl 27 gennaio 1816 l'evidente supremazia di La Valletta su tutte le citt\u00e0 maltesi, congiuntamente alla notevole influenza dei gran maestri dell'Ordine presso la Curia romana, determinarono l'elevazione della chiesa al rango di concattedrale, titolo condiviso con la cattedrale di San Paolo, storico tempio della cattedra vescovile che si trova a Mdina, la storica capitale dell'arcipelago.\nEpoca contemporanea.\nNel 1941, al culmine della seconda guerra mondiale, la concattedrale sub\u00ec i gravi bombardamenti di La Valletta riportando danni alla loggia, ovvero la parte pi\u00f9 esposta verso il cuore commerciale del centro della citt\u00e0.\nDal 1980 la concattedrale assieme al centro storico di La Valletta \u00e8 dichiarata Patrimonio dell'umanit\u00e0 dell'UNESCO ed \u00e8 amministrata da un'apposita Fondazione creata nel 2001. Ospita eventi culturali e concerti.\nFacciata.\nLa facciata \u00e8 costituita da una parte centrale su due livelli parzialmente sormontata da timpano con croce di Malta sulla sommit\u00e0, delimitata da torri campanarie aggettanti. I tre corpi realizzati in conci di pietra locale sono caratterizzati da lesene e paraste angolari convesse con ordini segnati da cornici marcapiano. I campanili presentano un terzo ordine sormontato da cupola, le celle campanarie sommitali mostrano grandi monofore per l'alloggiamento delle campane e balaustre sommitali. Finestrelle e bifore segnano simmetricamente l'intero prospetto, la torre destra reca tre quadranti per segnalare il giorno settimanale, l'ora e i minuti, un'ulteriore piccola torretta campanaria la distingue dalla torre diametralmente opposta.\nDue nicchie incorniciano l'ingresso principale formato da due colonne tuscaniche che reggono la loggia - balcone incassata in una nicchia ad arco, luogo deputato alla presentazione del Gran Maestro neoeletto. Appena sotto la mensola di calpestio e sopra l'arco del portale sono incastonati tre stemmi e due iscrizioni marmoree rispettivamente: del promotore del progetto Gran Maestro Jean de la Cassiere, del vescovo deputato alla consacrazione Ludovico de Torres e la terza dei Cavalieri Ospitalieri, Ordine committente.\nL'originale della monumentale scultura bronzea raffigurante l'immagine di \"Cristo Salvatore\" fu commissionato ad Alessandro Algardi, noto scultore barocco bolognese attivo a Roma. Il manufatto giunse a Malta nell'agosto 1639 per essere installato sul prospetto della chiesa del Salvatore affacciato sul Grand Harbour. In origine la figura reggeva con una mano un globo, mentre l'altra era atteggiata in gesto benedicente nei confronti di chi prendeva il mare o rientrava sulla terraferma. Una copia \u00e8 stata collocata nel timpano della facciata, l'originale restaurato per preservarne lo stato di conservazione, \u00e8 esposto all'interno del Museo.\nNella controfacciata, nel passaggio dalla sacrestia a sinistra, all'oratorio ubicato a destra, ai lati del portale sono collocati il mausoleo del Grande Maestro Marc'Antonio Zondadari e il fonte battesimale proveniente dalla chiesa di Sant'Antonio Abate detta della \"Vittoria\", dell'Ordine gerosolimitano. Completano l'ambiente due acquasantiere in marmo nero di Venezia del 1641, manufatti donati dal Cavaliere Alessandro Zambeccari.\nInterno.\nL'impianto dell'edificio \u00e8 a pianta basilicale con una navata principale larga 15 metri per una lunghezza di 53 metri, due laterali sostenute da dodici pilastri. Lungo entrambi i lati sono dislocate le dieci cappelle intercomunicanti, otto di esse sono dedicate alle principali nazionalit\u00e0 e lingue parlate dei Cavalieri. Gli ambienti delle comunit\u00e0 francesi, italiane, tedesche e aragonesi, essendo quest'ultime le pi\u00f9 numerose e importanti si trovano pi\u00f9 vicino all'altare e manifestano la magnificenza dei rispettivi stati.\nLa decorazione della volta commissionata dai grandi maestri dell'Ordine Rafael e Nicolas Cotoner \u00e8 il frutto dell'arte di Mattia Preti che la affresc\u00f2 impiegando la tecnica della pittura ad olio direttamente su pietra, sfruttando la porosit\u00e0 della globigerina maltese. Impieg\u00f2 cinque anni per affrescare, nelle sei sezioni di volta, i diciotto episodi ispirati alla vita di San Giovanni il Battista. Lo stesso artista \u00e8 autore di molti dipinti e affreschi sparsi nei svariati ambienti. La grande navata centrale presenta decorazioni sontuose, un pavimento costituito da un'ininterrotta sequenza di oltre 400 pietre tombali in marmi policromi ove lo stesso pittore riposa sotto una di esse.\nGli episodi salienti della vita del Battista si riassumono: \"Annuncio della nascita del Battista\", \"Zaccaria uscito dal tempio perde la parola\", \"Zaccaria riferisce ad Elisabetta l'annuncio dell'angelo\", \"Visitazione della Vergine a Sant'Elisabetta\", \"Soggiorno della Vergine Maria da Sant'Elisabetta\", \"Nascita di Giovanni\", \"Circoncisione di Giovanni Battista\", \"Elisabetta chiama il suo bambino Giovanni\", \"Conferma del nome da parte di Zaccaria\", \"Giovanni nel deserto\", \"Le predicazioni di Giovanni nel deserto\", \"Il Battesimo di Ges\u00f9 nel fiume Giordano\", \"Giovanni Battista rivela la sua missione\", \"Giovanni rende la sua testimonianza a Ges\u00f9\", \"La cattura e prigionia di Giovanni\", \"Salom\u00e8 e la Danza dei Sette Veli\", \"La decapitazione del Battista\", \"La vendetta di Erodiade\".\nIl \"Trionfo dell'Ordine di San Giovanni\" nel lunettone, \"Santa Elisabetta\" e \"San Zaccaria\" nella controfacciata completano il vasto ciclo realizzato negli anni 1661 - 1666.\nLa cattedrale ha varie cappelle laterali, ognuna patrocinata dalle differenti Nazioni e Lingue dei componenti dell'Ordine dei Cavalieri Ospitalieri, e contenenti opere di rilievo. Due lunghi corridoi insistono lungo le pareti esterne delle cappelle laterali, manufatti commissionati dal gran maestro Ant\u00f3nio Manoel de Vilhena.\nAltare maggiore.\nL'altare principale dono del gran maestro Gregorio Carafa \u00e8 opera degli artisti Lorenzo Gaf\u00e0 e Giovanni Braccio, il manufatto intarsiato in marmi policromi pregiati, pietre dure, lapislazzuli e decorato con inserti in metallo argentati e dorati, presenta scene dell\"'Ultima Cena\", i simboli dei quattro evangelisti, le chiavi emblema di San Pietro, la spada emblema di San Paolo. Nel catino absidale si staglia l'imponente gruppo marmoreo raffigurante il \"Battesimo di Cristo\", realizzato a cavallo tra 1700 e 1703 dallo scultore senese Giuseppe Mazzuoli che sostitu\u00ec il dipinto \"Battesimo di Cristo\" di Mateo Perez d'Alecio collocato in sagrestia. Il manufatto concepito a Roma da Melchiorre Caf\u00e0, dopo la morte accidentale sul lavoro di quest'ultimo, fu condotto a termine sotto la direzione e supervisione di Gian Lorenzo Bernini. La calotta absidale \u00e8 affrescata da Mattia Preti, conclude il ciclo pittorico della volta con la \"Santissima Trinit\u00e0 e San Giovanni Battista con lo stendardo dell'Ordine\".\nAppena dietro la balaustra nell'area presbiteriale sono collocati due manufatti in bronzo raffiguranti l\"Aquila\" lato \"cornu evangelii\", allegoria di San Giovanni Evangelista, e \"Mos\u00e8 con le Tavole della Legge\" lato \"cornu epistulae\", opere del XVI secolo. Sovrasta la mensa un maestoso baldacchino, lampadari e candelabri in argento arricchiscono l'ambiente.\nMadonna del Fileremo.\n\"Madonna del Fileremo\" o \"Madonna del Monte Phileremo di Rodi\" o \"Vergine di tutte le Grazie\", patrona del Sovrano Militare Ordine di Malta.\nL'icona considerata dalla tradizione opera di San Luca, per gli studi risalente al secolo IX e X secolo, ha attraversato avventurose vicende cominciando, secondo la prima ipotesi, con lo sfuggire alla furia iconoclasta dell'imperatore bizantino Leone III Isaurico. Posseduta dai Cavalieri di San Giovanni sin dai tempi in cui essi erano stanziati a Gerusalemme, segu\u00ec la travagliata permanenza fino al 1291 a San Giovanni d'Acri, nell'isola di Rodi la Madonna gerosolimitana fu custodita presso il monastero di Monte Fileremo (Monte Philermos). In seguito agli attacchi ottomani del 1480, 1513, 1522, l'icona segu\u00ec il gran maestro Philippe de Villiers de L'Isle-Adam a Malta, ove rimase fino al 1798, allorquando Napoleone Bonaparte col pretesto dell'approvvigionamento idrico e delle vettovaglie, occup\u00f2 e razzi\u00f2 l'isola.\nLa rocambolesca \"peregrinatio\" annovera per volont\u00e0 del gran maestro Ferdinand von Hompesch zu Bolheim custodie a Messina, primitiva sede dell'Ordine, a Viterbo, Trieste, Lubiana, per approdare in Russia ove fu eletto gran maestro lo zar Paolo I, custodita nella \"Cappella Vorontzen\", alla morte dello zar nel 1801, fu trasferita nel Palazzo d'Inverno di San Pietroburgo. La vetust\u00e0 e le peripezie trascorse indussero gli eredi dello zar a farne una riproduzione, copia che oggi si ammira ad Assisi nella cappella sinistra del braccio sinistro del transetto in prossimit\u00e0 della Porziuncola della basilica di Santa Maria degli Angeli.\nDurante la rivoluzione d'ottobre del 1917 l'icona originale fu nascosta in un monastero, Maria Sofia F\u00ebdorovna Dagmar madre del defunto zar Nicola II di Russia la trasfer\u00ec con se durante l'esilio in Danimarca, con l'invasione nazista fu custodita a Belgrado per giungere nel Monastero di Ostrog. Solo al 1997 risale il riconoscimento e la ricostruzione delle peripezie vissute dal piccolo dipinto, oggi esposto presso il Museo di Belle Arti di Cetinje in Montenegro.\nOrgano a canne.\nNella concattedrale si trova l'organo a canne Mascioni \"opus 794\", costruito nel 1960. A trasmissione elettrica, \u00e8 distribuito in tre corpi: ai due lati dell'abside, sopra le cantorie entro casse lignee barocche riccamente scolpite, e dietro l'altare maggiore (corpo corale). Lo strumento dispone di 38 registri, e la sua consolle ha tre tastiere e pedaliera.\nTombe dei grandi maestri.\nDisseminati nei vari ambienti si segnalano i monumenti sepolcrali di Martin de Redin, Annet de Clermont-Gessant, Adrien de Wignacourt, Ramon Perellos y Roccaful, Marc'Antonio Zondadari, Ant\u00f3nio Manoel de Vilhena, Francisco Ximenes de Texada e Emmanuel de Rohan-Polduc.\nNell'edificio sono sepolti centinaia di membri dell'Ordine, 405 lapidi realizzate come pannelli marmorei costituiscono il pavimento considerato uno tra i principali tesori artistici e storici di Malta, lastre tombali ripartite tra la navata, l'absidiola di Nostra Signora di Filaremo, le cappelle delle 8 \"langues\" dell'Ordine, la Cripta, l'Oratorio, gli ingressi del Cimitero, la Sacrestia e il varco d'uscita sulla d\u00e9pendance. Le lastre riccamente intarsiate recano simboli araldici, dediche, iscrizioni, motivi religiosi, fregi militari e trofei navali.\nLa consuetudine di tappezzare di lapidi il pavimento, prodotte prevalentemente da artigiani e artisti stranieri, cominci\u00f2 cronologicamente negli ultimi decenni del XVI secolo, subendo una brusca battuta d'arresto con l'espulsione dell'Ordine da Malta.\nCripta.\nSotto l'altare maggiore \u00e8 ubicata la sala sotterranea chiamata la Cripta dei grandi maestri sotto il titolo del \u00abSantissimo Crocifisso\u00bb ove sono inumate la maggior parte delle salme dei grandi maestri dell'Ordine, eletti dopo il trasferimento della sede a Malta.\nTra i sepolcri quelli di Philippe de Villiers de L'Isle-Adam alla guida l'Ordine di Malta dopo l'abbandono di Rodi, Jean Parisot de la Valette, l'eroe del Grande Assedio e artefice della costruzione di La Valletta (\"Humilissima Civitas Valettae\") da cui deriva il nome della capitale maltese, Jean de la Cassiere, promotore della costruzione del tempio. Unico estraneo al novero il nobile d'origine britannica Oliver Starkey.\nIn ordine orario a partire dall'absidiola i monumenti a: Jean de la Cassiere, Luis Mendez de Vasconcellos, Hugues Loubenx de Verdalle, Pietro de Monte, Martin Garzez, Philippe de Villiers de L'Isle-Adam, Jean Parisot de la Valette, Alof de Wignacourt, al centro quelli Claude de la Sengle, Piero de Ponte, Juan de Homedes, Oliver Starkey.\nIl monumento funebre di Philippe de Villiers de L'Isle-Adam \u00e8 opera attribuita ad Antonello Gagini, manufatto gi\u00e0 documentato nella \"Cappella di Nostra Signora della Vittoria\" di Forte Sant'Angelo.\nOratorio.\n\"Oratorio dei Cavalieri\" altrimenti noto come \"Oratorio della Decollazione\". Ambiente patrocinato da Alof de Wignacourt ove \u00e8 presente un bellissimo altare commissionato dal gran maestro Gregorio Carafa. Nel controsoffitto in stile veneziano sono inseriti i dipinti raffiguranti tre scene della Passione di Cristo. La sala \u00e8 dotata di un antico organo risalente al XVI secolo, restaurato nel primo decennio del nuovo millennio.\nLe tre opere di Mattia Preti: l\"Hecce Homo\", l\"Incoronazione di spine\", la \"Crocifissione\" sono messe in secondo piano dalla \"Decollazione di San Giovanni Battista\" di Caravaggio del 1608 collocata sull'altare. Quest'ultimo, unico tra i dipinti autografi, la firma dell'artista \u00e8 leggibile ai bordi della macchia di sangue sotto il collo di Giovanni Battista.\nL'altra tela \u00e8 \"San Girolamo scrivente\" che originariamente faceva parte dell'arredo pittorico della \"Cappella d'Italia\", appeso sulla volta di passaggio verso quella confinante della Lingua di Francia. Ambiente deputato alle solenni cerimonie, \u00e8 proprio in questo luogo al cospetto del grande dipinto che avvenivano le investiture dei Cavalieri. Lo stesso Michelangelo Merisi che nel quadro si firma \"Fra Michelangelo\" ne fu insignito. Qui fu decretata anche la sua espulsione dall'Ordine e dall'isola.\nNell'ambiente come opere di Mattia Preti sono documentati gli affreschi raffiguranti \"San Giovanni Battista e l'Agnello di Dio\" sul lato destro dell'altare, la \"Gloria della Beata Vergine con Santa Flora e Sante Vergini\" sul lato sinistro, l\"Orazione all'orto\" e la \"Flagellazione alla colonna\", due ovali realizzati nelle immediate adiacenze della sopraelevazione.\nI dipinti raffiguranti un \"Santo al servizio degli ammalati\", un \"Santo orante dinanzi al Crocifisso\", una \"Santa Monaca guarisce un paralitico\", il \"Miracolo della conversione dell'acqua in vino per la consacrazione\" sono correttamente documentati come:\n\"Santa Ubaldesca\", \"Beato Giorlando d'Alemagna cavaliere\", \"Beato Gerardo Mecatti da Villamagna\", \"Beato Gerardo dal Tonco\" o Gerardo Sasso, \"Badessa Agnese gentildonna romana\", \"Beati Gerardo e Ruggiero rettori dell'Ordine gerosolimitano prostrati davanti a San Giovanni Battista\", \"Beato Gerardo rettore attua atti di carit\u00e0\", \"Sant'Ugo fa scaturire acqua dalla roccia\", \"San Nicasio Martire\", \"Santa Toscana Veronese orante\".\nMuseo della Cattedrale.\nIn varie sale annesse all'oratorio, sono custodite collezioni inestimabili d'arte e cimeli raccolti, frutto di donazioni dei Cavalieri di Malta.\nTra le raccolte una riguarda i paramenti e gli abbigliamenti religiosi destinati alle cerimonie speciali. Indumenti realizzati in seta e raso, costellati di ricchi ricami, spesso impreziositi con inserti in oro e argento. I colori di ogni serie di capi sono accuratamente selezionati secondo il calendario liturgico.\nAltra notevole collezione \u00e8 costituita da 29 enormi arazzi fiamminghi prodotti dalla Judocus de Vos di Bruxelles. Alcune allegorie raffigurate ricalcano soggetti e temi concepiti da Pietro Paolo Rubens. Dono della comunit\u00e0 aragonese al gran maestro Ramon Perellos y Roccaful elevato alla carica nel periodo 1697 - 1701, essi raffigurano scene tratte dalla vita di Cristo, la Vergine Maria, gli Apostoli e il Gran Maestro.\nInteressante la raccolta di libri dipinti a mano e miniati in oro suddivisi ii dieci libri denominati \"Graduali\", con riferimento ai canti che accompagnano i riti della Comunione, sette e due libri o \"Antifonari\" del XVI secolo donati rispettivamente dai gran maestri Philippe de Villiers de L'Isle-Adam, Hugues Loubenx de Verdalle e Antoine de Paule.\nUno dei pezzi pi\u00f9 pregiati \u00e8 la custodia della reliquia pi\u00f9 importante dei Cavalieri: la mano mummificata del patrono dell'Ordine Giovanni Battista. Commissionata dal grande maestro Gregorio Carafa, reca lo stemma della casata familiare d'appartenenza. Realizzata in bronzo con ornamenti in argento, opera di Ciro Ferri, famoso scultore orefice influenzato dallo stile barocco di Gian Lorenzo Bernini, la teca intarsiata d'oro con pietre preziose fu confiscata, la reliquia messa al sicuro dall'ultimo gran maestro Ferdinand von Hompesch zu Bolheim prima di lasciare Malta in seguito all'invasione napoleonica.\nSpogliata da tutte le opere di oreficeria e di argenteria liturgica durante l'occupazione francese del 1798 - 1800, tuttavia alcuni alti prelati riuscirono a recuperare parte dei tesori confiscati, tra essi l'insieme di quindici statue d'argento realizzate dall'artista Antonio Arrighi, esponente del barocco romano, tra il 1741 e il 1743. Grazie alla mediazione del vescovo Gaetano Labini e del Capitolo della Cattedrale dietro il pagamento di una grossa somma in denaro queste opere furono recuperate per essere custodite presso la cattedrale di San Paolo di Medina."}
{"id": "2459961", "revid": "110157", "url": "https://it.wikipedia.org/wiki?curid=2459961", "title": "Chiesa di Santa Maria dei Servi (Cesena)", "text": "La chiesa di Santa Maria dei Servi \u00e8 un edificio di culto cattolico situato in piazzetta Ravaglia, nel centro storico di Cesena.\nStoria.\nUn preesistente complesso religioso venne probabilmente ricostruito nel 1240, e nel 1367, vi si insediarono i \"Servi di Maria\".\nCome per molti degli edifici sacri di Cesena, a fine del \u2019400 si procedette a una ricostruzione dell'intero complesso. Tra il 1756 e il 1765, la chiesa assunse le forme attuali su progetto di Pietro Carlo Borboni, mentre il convento, ricostruito tra il 1776 e il 1797 da Azzoli, venne poi lasciato incompiuto per l'arrivo dei francesi. Soppresso l'ordine dei Serviti, dal 1834 si insediarono nel complesso i \"Missionari del Preziosissimo Sangue\".\nArchitettura.\nLa chiesa costituisce la \"fabbrica\" dove il talento del Ticino Pietro Carlo Borboni (massimo architetto sia civile che religioso della citt\u00e0 a met\u00e0 Settecento) pot\u00e9 esprimersi pi\u00f9 compitamente. Sua \u00e8 la facciata, sobria, con portale e finestre di gusto borromiano e timpano triangolare; suo il campanile, del tutto simile a quello di Sant'Agostino; suo il progetto dell'interno, ad un'unica navata e sei cappelle con pregevoli stucchi e confessionali.\nInterno.\nIn controfacciata, a sinistra \"Madonna con Bambino\" di un autore ignoto; a destra \"Monumento funebre a Margherita Tiberti\" (XVI secolo) e \"Madonna col Bambino\", anch'esso di un autore ignoto. Nel presbiterio, \"Annunciazione\" del pittore di scuola forlivese Livio Modigliani, eseguita col figlio Gianfrancesco, del 1602; una \"Piet\u00e0\"; l'altare sormontato do un Crocifisso; quadri con\"Irene che soccorre San Sebastiano e Ges\u00f9 crocifisso con San Giovanni Evangelista, Vergine e Maddalena\" del 1514. L'organo muto (le canne sono state rubate durante la seconda guerra mondiale), con solo le canne di facciata, occupa il transetto sinistro\nLe cappelle.\nLa prima cappella a destra reca \"Ges\u00f9 guarisce San Pellegrino Laziosi\" (XVIII secolo. La successiva presenta, in preziosa ancona lignea, una scultura de \"La Vergine addolorata con Cristo morto\" di Giovan Battista Ballanti Graziani . Un dipinto con \"Gloria di San Filippo Benizi\" del Lascari (fine Seicento) occupa la terza cappella di destra.\nA sinistra nella terza cappella si trova un dipinto con \"San Gaspare del Bufalo\" fondatore dei Missionari del Preziosissimo Sangue. Segue, in preziosa ancona lignea, il notevole \"San Carlo Borromeo comunica un appestato di Carlo Saraceni\" del 1618, donato alla chiesa nel 1676 dal cardinale cesenate Francesco Albizzi; nella cimasa, \"Assunzione della Vergine\" di un autore incerto. Infine, nella prima cappella di sinistra si trova una scultura con \"Angelo e Santa Rita\"."}
{"id": "2459962", "revid": "15756", "url": "https://it.wikipedia.org/wiki?curid=2459962", "title": "Prova penetrometrica statica", "text": "La prova penetrometrica statica, o CPT (Cone Penetration Test), \u00e8 una prova eseguita localmente nel sottosuolo (\"in situ\") per il riconoscimento di massima del profilo stratigrafico/litologico (tipologia di terreni) e delle propriet\u00e0 meccaniche del terreno. \u00c8 indicata per i terreni sciolti a granulometria fine e media (argille, limi, sabbie, torbe) mentre presenta scarsa attitudine per rocce tenere o alterate (es. rocce piroclastiche recenti, argilla-marna, tufiti, ecc.). Trova notevoli difficolt\u00e0 applicative in presenza di ghiaie o terreni sabbiosi molto addensati di elevato spessore.\nOggi in Italia \u00e8 una delle prove pi\u00f9 usate nei cantieri di indagine geotecnica fino ad alcune decine di metri di profondit\u00e0.Uno dei principali vantaggi della CPT \u00e8 la possibilit\u00e0 di ottenere dei dati (quasi) continui lungo la verticale di indagine, con una sensibilit\u00e0 locale maggiore rispetto ad una prova penetrometrica dinamica continua. Pu\u00f2 essere eseguita partendo dalla superficie (con eventuale pre-foro) o all'interno di un foro di sondaggio geognostico (opportunemente preparato e rivestito).\nSi distinguono due principali categorie di prova penetrometrica statica: prova con punta meccanica e prova con punta elettrica (con piezocono e piezocono sismico).\nLa prova con punta (cono) meccanico (CPTm o MCPT), la pi\u00f9 antica, consiste nell'infissione di una punta di forma conica (angolo di 60\u00b0, superficie di 10\u00a0cm\u00b2, diametro di 35.7\u00a0mm, eventuale manicotto di superficie laterale di 150\u00a0cm\u00b2) all'interno del terreno. Durante l'avanzamento della punta (punta semplice o telescopica), che avviene a velocit\u00e0 costante pari a 2\u00a0cm/s, vengono misurati la resistenza alla penetrazione della punta (qc) e l'attrito laterale (fs). Eventualmente \u00e8 possibile utilizzare un manicotto scorrevole per la misura del resistenza laterale locale (punta con manicotto o detta \"punta Begemann\") Rl. In questo caso la prova consister\u00e0 di un avanzamento di 4\u00a0cm del solo cono con spinta delle aste interne e misura di qc, seguito dall'avanzamento di 4\u00a0cm del cono e del manicotto e misura di Rl ed infine avanzamento di 12\u00a0cm dell'intera punta per ritornare alla posizione iniziale, senza nessuna misura. Lo sforzo per l'infissione della punta e del manicotto viene fornito da un dispositivo di spinta idraulico in genere da 10 o 20t che agisce alternativamente sulla batteria di aste di spinta interne a sezione piena e sulle aste cave esterne, collegati in superficie ai due manometri di misura.\nLa prova con punta elettrica (CPTE), dove la punta risulta direttamente avvitata ad una sola batteria di aste cave di spinta; la punta penetrometrica presenta al suo interno sensori indipendenti (celle di carico ed estensimetri in configurazione full bridge), che inviano via cavo segnali elettrici continui ad un acquisitore in superficie tramite le aste. Viene misurata la resistenza alla punta (Qc) e l'attrito laterale (Fs).\nLa prova CPTE, nelle sue varianti pi\u00f9 moderne \"multisensoriali\", divenute nel tempo di uso comune, permette di registrare inoltre la pressione dei pori durante l'avanzamento (CPTU) e la misura discontinua (a determinate profondit\u00e0) della velocit\u00e0 delle onde nel sottosuolo (S-CPTU).\nStoria.\nLa prova storicamente sembra sia state applicata per la prima volta, da John Olsson nel 1915 per determinare la resistenza al taglio non drenata di un terreno argilloso molto soffice, basando le sperimentazioni sui legami diretti tra lo sforzo per l'infissione di un cono e la relativa resistenza meccanica opposta dal terreno.\nIl penetrometro a cono olandese viene inizialmente sviluppato intorno ai primi anni '30 del secolo scorso da Pieter Barentsen, il quale invent\u00f2 un modo per misurare la resistenza del terreno che reagisce sulla punta conica: un'asta cava (tubo fisso) e un'asta interna mobile, spinta manualmente con manubrio, alla cui base era fissata la punta conica. La resistenza del suolo veniva rilevata mediante una testa di misura idraulica dotata di manometro. La prova era limitata a 3-4m dalla superficie per oggettive difficolt\u00e0 di spinta da parte delle maestranze.\nViene in seguito sviluppato nel 1935 sotto la supervisione di T.K. Huizinga, presso il laboratorio di Delft (LGM), un sistema di spinta da 10 t.\nL'originario penetrometro a cono, prevedeva una semplice misura meccanica della resistenza totale alla penetrazione necessaria per spingere un utensile con una punta conica nel terreno. Sono stati impiegati diversi metodi per separare la resistenza misurata totale in componenti generati dalla punta conica (l'attrito della punta) e l'attrito generato dal contatto con l'asta (attrito laterale).\nNel 1950, venne sviluppato da J. Vermeiden un cono rivestito per evitare problemi ed errori di misura che potevano verificarsi quando la sabbia entrava nella cavit\u00e0 tra le aste. Tuttavia, questo accorgimento provocava ulteriori problematiche, influenzando la resistenza di penetrazione misurata, soprattutto nelle argille. Altre attrezzature vennero sviluppate in contemporanea in altri paesi europei, come quello sviluppato da DeBeeer (1945) presso l'istituto geotecnico belga (BGI), con un cono fisso e dove la resistenza di attrito totale veniva misurata separatamente. Il primo penetrometro a cono meccanico nella ex URSS \u00e8 stato sviluppato nel 1953, con una capacit\u00e0 massima di 100 kN (Broms &amp; Flodin 1988).\nNei primi anni cinquanta, un altro significativo sviluppo \u00e8 stato il penetrometro a cono montato su un veicolo, inventato da Kjellmann e Kallstenius presso l'Istituto geotecnico svedese (SGI). Il penetrometro ha una punta conica con diametro di 25 mm o 40 mm. Una caratteristica speciale di questo penetrometro era che l'asta poteva essere ruotata quando la punta veniva spinta nel terreno. Dalla misura della coppia era possibile separare la resistenza della punta da quella dall'attrito laterale. Questa separazione veniva eseguita automaticamente dalla macchina.\nUn significativo progresso della prova statica \u00e8 stato l'introduzione del cono statico di Begemann (1953), che misurava la resistenza all'attrito laterale ogni 0,2 m con un manicotto di attrito separato situato appena sopra la punta conica. Lo stesso Begemann (1965) pubblic\u00f2 dei grafici che consentivano di risalire alla capicit\u00e0 portante di diversi tipi di pali attraverso l'uso della resistenza di attrito locale misurata.\nL'evoluzione tecnologica negli anni '60 del secolo scorso, ha permesso l'introduzione di penetrometri con sensori elettrici (CPTe).\nPare che il primo penetrometro sperimentale a cono elettrico risalga alla fine della seconda guerra mondiale in Germania, (Broms &amp; Flodin, 1988); seguito da prototipi sviluppati da Bakker e dal laboratorio geotecnico di Delft (LGM), nel 1949. La societ\u00e0 Fugro fu la prima a introdurre il cono elettrico (CPTE) nel 1965 per un'indagine di routine del terreno.\nTra la met\u00e0 e la fine degli anni '70 del secolo scorso, la prova penetrometrica con punta elettrica \u00e8 stata trasformata in \"multisensoriale\" in grado di misurare contemporaneamente pi\u00f9 parametri utili ai fini geotecnici, idrogeologici e geofisici:\n- l'inserimento di un sensore di pressione trasduttori collegato ad un filtro poroso permette di misurare anche la pressione dell\u2019acqua interstiziale del terreno (in questo caso si parla di piezocono e di prova CPTU), consente di stabilire le condizioni idrostatiche della falda e di eseguire quindi prove discontinue di dissipazione della pressione interstiziale (utili per ottenere informazioni sulle caratteristiche di consolidazione del terreno nei livelli di maggiore interesse);\n- l'inserimento di un sensore inclinometrico (tiltmeter), permette di conoscere durante la prova il valore di deviazione dalla verticale (fattore che determina errori nel valore di resistenza locale misurato e pu\u00f2 invalidare la prova oltre certi limiti).\n- l'introduzione di un modulo sismico, accoppiato al piezocono, che contiene 1 o 2 sensori (accelerometri triassiali) opportunamente distanziati, rende possibile anche la rilevazione di un segnale sismico che si propaga nel terreno (in questo caso si parla di piezocono sismico e prova S-CPTU) opportunamente generato in superficie (sorgente sismica impulsiva in onde di taglio) e quindi di risalire alla velocit\u00e0 delle onde dello strato indagato. Il dato geofisico in questo caso risulta discontinuo e la prova di fatto \u00e8 assimilabile ad una prova geofisica in foro di sondaggio(down-hole).\nIn particolare nella met\u00e0 degli anni '70 a seguito di studi in Norvegia, Stati Uniti e Svezia il penetrometro elettrico fu dotato di un sensore per la misura della pressione dei pori (Torstensson, 1975, Wissa et al., 1975) che fu poi sviluppato dalla societ\u00e0 Fugro e da altri produttori. Lo svedese Torstensson (1975) fu il primo a condurre un cosiddetto test di dissipazione; mentre si deve a Campanella e Robertson (1984) l'introduzione di geofoni in un penetrometro a cono elettronico per la misura della velocit\u00e0 delle onde nel terreno.\nL'Universit\u00e0 del Michigan verso la met\u00e0 degli anni '90 del secolo scorso ha brevettato un sistema con sonda televisiva (VisCPT), ovvero un apparecchio da inserire solidamente tra l'asta di spinta e la punta, che contiene 2 microcamere (operanti con diversi ingrandimenti e fornendo angoli di visuale differenti: tra 2 e 20mm). Tale attrezzatura permette l'acquisizione in continuo dei classici dati di prova CPTe e le registrazioni video a differente risoluzione del terreno precedentemente attraversato dalla punta. Poco o nulla utilizzato in Italia, ma risulterebbe particolarmente utile in assenza di dati di riscontro diretto con sondaggio geognostico adiacente, permettendo inoltre l'individuazione delle profondit\u00e0 di transizione tra strati (spesso ambigui nelle CPT), cos\u00ec pure la rilevazione di laminazioni sottili (fino a 0,5cm) e fessurazioni nelle argille.\nPer quanto riguarda l'evoluzione delle prova CPTU sono stati adottati nel tempo diversi accorgimenti volti al miglioramento della validit\u00e0 dei dati rilevati, tra cui l'inserimento nel piezocono di un sensore di temperatura, utilizzato per una compensazione locale del segnale elettrico (il cui sfasamento tra la temperatura della sonda e l'ambiente di utilizzo produceva un certo errore di misura sui trasduttori); diversi produttori inoltre hanno inserito anche un trasduttore di spostamento per l'acquisizione e controllo in tempo reale della profondit\u00e0 raggiunta dalla punta penetrometrica.\nLe pi\u00f9 recenti evoluzioni nella trasmissione dei dati con tecnologia a onde radio, hanno portato alcuni produttori alla realizzazione di punte elettriche CPTU (alimentate con batteria agli ioni di litio) con sistema Wi-fi o Bluetooth, rendendo meno difficoltoso l'avanzamento della prova grazie all'assenza del cablaggio.\nLe prove CPT in ITALIA.\nLa prova penetrometrica statica meccanica (CPTm) anche se obsoleta ed affidabile solo in terreni omogenei di consistenza medio-elevata con spessore pluridecimetrico, risulta tuttora molto utilizzata in Italia sia per il basso costo di indagine che per la pi\u00f9 facile preparazione, manutenzione delle attrezzature e minor rischio di danneggiamento della punta nel variegato contesto geologico italiano. Le attrezzature multisensoriali con trasduttori elettrici (CPTU, SCPTU), presentano al contrario numerosi vantaggi, ma anche un elevato rischio di danneggiamento del piezocono, difficolt\u00e0 nella preparazione e mantenimento delle condizioni di saturazione del filtro poroso durante la prova, che necessitano di elevata professionalit\u00e0 degli operatori.\nEsistono numerose correlazioni proposte da avari autori (in ambito internazionale) per ottenere i principali parametri geotecnici dei terreni, per specifiche gamme granulometriche, sia per le prove con punta meccanica che con piezocono, che per\u00f2 sono da validare in presenza di dati di confronto di maggior valenza e con esperienza professionale specifica in un determinato luogo. In generale \u00e8 riconosciuta una scarsa applicabilit\u00e0 e validit\u00e0 nel contesto italiano dei metodi grafici e non, proposti da diversi autori, per la classificazione dei terreni (es. Begemann, Schmertmann, ecc.).\nI dati forniti da prove CPT in genere sono spendibili per progetti che comportano rischi moderati. Per opere di maggiore impegno, il loro uso in fase preliminare permette di individuare le aree su cui approfondire le indagini di dettaglio, in fase definitiva ed esecutiva la loro funzione \u00e8 di confronto e ricontrollo su area vasta di dati ottenuti localmente con metodi pi\u00f9 avanzati.\nStandard di riferimento.\nLa prova con punta meccanica \u00e8 stata standardizzata per la prima volta nel 1974 con l'ASTM D-3441 (versione attuale 2016), mentre la prova CPTU nel 1995 con l'ASTM D-5778 (versione attuale 2012).\nLo standard di riferimento europeo per la CPTm \u00e8 EN/ISO 22476-12, mentre per la CPTU \u00e8 l'EN/ISO 22476-1.\nIl comitato tecnico per le prove in situ TC16 (odierno TC102) dell'ISSMGE (International Society for Soil Mechanics and Geotechnical Engineering), nel 1999 ha pubblicato una specifica procedura di riferimento internazionale per le prove penetrometriche CPTM e CPTU.\nLe prove penetrometriche statiche CPTM e CPTE sono incluse nelle \"raccomandazioni sulle indagini geotecniche\" (1977) dell'Associazione geotecnica Italiana (AGI).\nCoefficiente di Begemann.\nIl coefficiente di Begemann o Begemann Ratio \u00e8 un valore definito:\nBrformula_1\nTale coefficiente \u00e8 molto utile per poter stimare in maniera speditiva i terreni attraversati, tale metodo si basa sul fatto che i terreni a grana grossa hanno una resistenza in punta elevata ed un basso attrito laterale, viceversa i terreni a grana fine.\nSecondo l'autore i terreni vengono classificati in base al coefficiente:\nBr &lt; 15 argilla organica e torba\nBr: 15- 20 Limo ed/o argilla inorganica\nBr: 30-60 Limo sabbioso / sabbia limosa\nBr &gt;60 sabbia e/o ghiaia\nMetodo di Schmertmann.\nUn metodo pi\u00f9 accurato \u00e8 il metodo di Schmertmann (1965), questo metodo come il precedente ha lo scopo di ricostruire la stratigrafia del sottosuolo sulla base dei dati di resistenza in punta ed attrito laterale.\nIl metodo utilizza una carta tarata nei terreni degli USA centrali, il metodo confronta la\nRp in ordinate\n%Frformula_2 nelle ascisse.\nSulla base dei valori ottenuti \u00e8 possibile stimare con pi\u00f9 accuratezza i terreni attraversati.\nBisogna ricordare che la prova CPT fornisce solo valori di resistenza, andrebbe sempre correlata ad un sondaggio geognostico per vincolare le propriet\u00e0 meccaniche con la statigrafia reale del sito.\nStima di parametri geotecnici.\nAnche se la prova non fornisce direttamente i parametri geotecnici del terreno, alcuni autori hanno formulato delle correlazioni empiriche per la stima dei parametri geomeccanici, per esempio \u00e8 possibile ricavare il modulo edometrico, la coesione non drenata, la densit\u00e0 relativa, il modulo di Young ecc."}
{"id": "2459963", "revid": "834", "url": "https://it.wikipedia.org/wiki?curid=2459963", "title": "H\u00e0o", "text": ""}
{"id": "2459967", "revid": "4175", "url": "https://it.wikipedia.org/wiki?curid=2459967", "title": "Home Nations Championship femminile 1998", "text": "L'Home International Championship 1998 fu la terza edizione del torneo rugbistico femminile tra le quattro \"Home Nation\" delle Isole Britanniche, e ultima a chiamarsi con tale nome; dall'edizione successiva, con l'ingresso della , divenne Cinque Nazioni.\nIl torneo fu vinto dalla , anch'essa con il \"Triple Crown\" come l'Inghilterra nelle due edizioni precedenti."}
{"id": "2459968", "revid": "287204", "url": "https://it.wikipedia.org/wiki?curid=2459968", "title": "Bart\u0142omiej Macieja", "text": "Vinse nel 1994 il campionato polacco under-18, e nel 2004 e 2009 il Campionato polacco assoluto.\nHa partecipato con la Polonia a cinque Olimpiadi dal 1998 al 2006, con il risultato complessivo di +12 =32 \u20137 (54,9 %).\nHa preso parte alle fasi finali di quattro Campionati del mondo FIDE:Las Vegas 1999, Nuova Delhi 2000, Mosca 2002 e Tripoli 2004. Nel campionato del 2004 super\u00f2 nell'ordine Jonathan Speelman, Michail Krasenkov e Oleksandr Beljavs'kyj, ma perse al 4\u00ba turno contro Viswanathan Anand.\nVinse per cinque volte la medaglia d'argento ai campionati europei a squadre (1997, 1999, 2001, 2003 e 2005).\nNella lista Elo del dicembre del 2014 aveva 2621 punti. Ha raggiunto il massimo rating nel gennaio del 2004, con 2653 punti.\nAltri risultati della sua carriera:"}
{"id": "2459969", "revid": "276553", "url": "https://it.wikipedia.org/wiki?curid=2459969", "title": "Inti Raymi", "text": ""}
{"id": "2459971", "revid": "1428919", "url": "https://it.wikipedia.org/wiki?curid=2459971", "title": "Tan Sitong", "text": ""}
{"id": "2459973", "revid": "767487", "url": "https://it.wikipedia.org/wiki?curid=2459973", "title": "Palazzo Moro Lin (San Marco)", "text": "Palazzo Moro Lin (detto \"palasso de le tr\u00e8dese fenestre\" in dialetto veneziano, ovvero \"palazzo delle tredici finestre\"), \u00e8 un palazzo veneziano, situato nel sestiere di San Marco e affacciato sul Canal Grande.\nStoria.\nIl palazzo fu costruito intorno al 1670, su progetto di Sebastiano Mazzoni e per volont\u00e0 di Pietro Liberi, pittore in Venezia. Morto il pittore, nel 1691 il palazzo pass\u00f2 a Antonio Lin, che lo acquist\u00f2 e corred\u00f2 di affreschi, oggi perduti, e altre opere d'arte, oltre a provvedere, a cavallo tra Seicento e Settecento, a innalzare l'edificio di un piano. Intorno al 1942 fu acquistato dall'industriale milanese Enrico Ghezzi, che lo rilev\u00f2 dalla famiglia veneziana dei Pascolato.\nDescrizione.\nFacciata di quattro ordini e disegnata simmetricamente. Il piano terra ha sette archi a tutto sesto affioranti dal canale e formanti un \"portego\", dei quali quello centrale \u00e8 di dimensioni inferiori. I due piani nobili e il terzo piano settecentesco sono percorsi ciascuno da tredici monofore, tra le quali delle lesene fanno da decorazione. Le aperture dei piani nobili, pur essendo rettangolari come quelle del terzo, sono inscritte in un rientro a tutto sesto. La cornice che divide il primo piano nobile dal pian terreno \u00e8 accompagnata da una balaustra, mentre il sottotetto presenta un cornicione dentellato. Le opere a fresco di Antonio Bellucci, Antonio Molinari e Gregorio Lazzarini si possono vedere ancora oggi all'interno degli appartamenti del palazzo."}
{"id": "2459974", "revid": "287204", "url": "https://it.wikipedia.org/wiki?curid=2459974", "title": "Bartlomiej Macieja", "text": ""}
{"id": "2459986", "revid": "599013", "url": "https://it.wikipedia.org/wiki?curid=2459986", "title": "Luca Ianes", "text": "Centro di 204\u00a0cm, ha disputato la massima serie italiana con Verona e Milano.\nCarriera.\nProdotto del vivaio del Maia Basket Merano, la sua citt\u00e0 natale, ha giocato dal 1997 al 1998 al Petrarca Padova e dal 1999 al 2001 con la Ceam Cavi Padova in Serie B d'Eccellenza per poi approdare in A1 con la Scaligera Verona nel 2001 partecipando anche alla Coppa Korac.\nDal 2002 al 2004 ha giocato nel BC Ferrara, quindi a Imola, Ribera, Palermo e Firenze. Passa successivamente a Ferentino dove passa anche la stagione successiva.\nIl ritorno in LegaDue lo vede indossare la maglia dello Scafati, per trasferirsi a met\u00e0 campionato nella AJ Milano disputando anche l'Eurolega. La neopromossa San Severo lo chiama per disputare il campionato di seconda lega italiana, la LegaDue, per tornare l'anno successivo a Ferentino, cedendolo a met\u00e0 campionato alla Pallacanestro Sant'Antimo in LegaDue e successivamente alla Pallacanestro Trapani dove resta per due anni diventando anche capitano e bandiera della citt\u00e0.\nNella stagione 2014-15 firma con il Latina Basket in Serie A2 Silver, mentre nella stagione successiva viene ingaggiato dalla Virtus TSB Cassino in Serie B. Nell'estate del 2016 passa alla Pallacanestro Vicenza sempre in Serie B."}
{"id": "2459990", "revid": "28592", "url": "https://it.wikipedia.org/wiki?curid=2459990", "title": "Isola di Malta", "text": ""}
{"id": "2459991", "revid": "1412006", "url": "https://it.wikipedia.org/wiki?curid=2459991", "title": "Piero Grima", "text": "Biografia.\nFiglio di un funzionario del Ministero delle finanze, trascorre la prima infanzia a Bari. Nel 1950 il padre, viene trasferito a Lecce e tre anni dopo a Pescara, citt\u00e0 nella quale Piero Grima inizia a frequentare il ginnasio D'Annunzio, studi che terminer\u00e0 a Lecce in seguito a un successivo trasferimento del padre per motivi di servizio.\nUltimati gli studi superiori, nel 1959 si iscrive alla facolt\u00e0 di Medicina dell'Universit\u00e0 di Bari dove si laurea nel 1965. Inizia subito a lavorare presso l'Azienda ospedaliera Vito Fazzi di Lecce e contemporaneamente consegue tre specializzazioni presso le Universit\u00e0 di Parma (Medicina interna e Microbiologia clinica) e di Pavia (Malattie Infettive). La frequenza degli ambienti scientifici di Parma e Pavia gli permette di entrare in contatto con alcuni esponenti della cultura scientifica italiana.\nA Lecce in occasione di un convegno scientifico organizzato dallo stesso Grima nel 1995, incontra Mirko Grmek del quale diventa amico e numerosi sono gli scambi scientifico-culturali con il grande scienziato franco-croato, che influenzano in modo determinante i lavori scientifici di Piero Grima che abbraccia in modo incondizionato il principio della \u201cpatocenosi\u201d enunciato da Grmek fin dagli anni '60. La frequentazione con Grmek condiziona anche il pensiero di Grima che, seguendo l'insegnamento del grande scienziato, approfondisce il concetto di morte non come la fine di un percorso biologico, ma come una fase di un processo evolutivo che sfocia in una concezione aristotelica della vita universale come processo. In questo percorso grande rilievo assumono le antiche memorie che troviamo ben palesi nelle prime opere di Piero Grima. Emerge, di conseguenza, la passione per la letteratura e la psicologia, passione che lo porta a frequentare, in modo discontinuo, redazioni giornalistiche e circoli letterari ed a riprendere lo studio delle opere di Sigmund Freud che aveva intrapreso nel 1961 sotto la guida di Cesare Musatti. Prosegue nello studio dell'esistenzialismo, rileggendo tutte le opere di Jean-Paul Sartre e di Albert Camus.\nNel 1968 sposa Ornella Cucci, figlia di un medico brindisino, con cui ha tre figli: Pierfrancesco, Roberta e Deborah.\nDal 1979 al 1989 insegna Microbiologia presso l'Universit\u00e0 di Lecce e contribuisce alla nascita della facolt\u00e0 di scienze. Nel 1990, suggestionato dagli effetti del virus HIV e dalle numerose vittime dell'AIDS, lascia la ricerca per tornare alla medicina praticata. Dirige la divisione di Infettivologia a Galatina, in provincia di Lecce dal 1990 fino al 2007.\nL'attivit\u00e0 di scrittore.\nL\u2019angosciosa ricerca.\nNello stesso periodo inizia anche la sua attivit\u00e0 di scrittore e pubblica i suoi primi romanzi, tutti di carattere intimistico (La strada degli alberi, Il caff\u00e8 delle rose, Kalem, Occhi di cenere, I sogni dell\u2019alba) e una raccolta di racconti (L\u2019uomo che rubava la luna, Orme, Quando sorge la luna d\u2019agosto) tutti incentrati sul rapporto tra l'uomo e il divino, sulla nostalgia del passato e sull'amore come unico rifugio da una societ\u00e0 sempre pi\u00f9 arida e violenta. Sono anni difficili a causa dell\u2019inaspettata pandemia di AIDS che porta Grima a contatto con decine di giovani ammalati molti dei quali soccombono. Colpito da questa drammatica ecatombe, \u00e8 combattuto tra l'idea dell'uomo \"faber\u201d al centro del divenire universale e la ricerca sempre pi\u00f9 faticosa ed angosciante di un dio buono e benevolo, garante di una auspicata immortalit\u00e0, Grima cerca una catarsi che lo aiuterebbe ad esorcizzare una morte perfida ed in costante ed implacabile agguato. Non riesce a risolvere il problema e cambia completamente genere letterario denunciando la sua incapacit\u00e0. \nIl commissario Santoro.\nRiprende l'antica passione per le trame poliziesche e scrive, uno dopo l'altro \"Chi ha ucciso Maddalena\", \"Rosso scarlatto\", \"Nudo al caff\u00e8\" , \"Tingo Maria\" . \u2026.. Tutti romanzi polizieschi che narrano le indagini del commissario Pasquale Santoro affiancato dall'ispettore Salvatore Lo Palco. Le vicende si svolgono nel Salento, una terra assolata aspra e genuina ricca di un'atavica cultura ancora tenacemente inserita nella vita quotidiana quasi a custodia di una fiera ed antica nobilt\u00e0 cui fa da contraltare l\u2019umile saggezza popolare alla quale molto spesso il commissario si affida.\nLe grandi epidemie.\nAlla fine degli anni \u201990, Grima, seguendo i consigli dell\u2019amico Mirko Grmek e stimolato dalla moglie, riprende lo studio della storia delle Malattie Infettive e mette ordine negli innumerevoli lavori scientifici raccolti negli anni della sua attivit\u00e0 di infettivologo e dopo circa otto anni di impegno nella consultazione documentale presso archivi, curie, biblioteche pubbliche e private, realizza il suo ambizioso progetto di \u201cracconto\u201d delle grandi epidemie che sconvolsero il mondo e delle ripercussioni che quelle ebbero nella politica, nell\u2019economia, nell\u2019arte, nella letteratura. Se non ci fosse stata la tremenda pandemia di peste del \u2018600, forse Manzoni non avrebbe scritto I promessi sposi. Se la tubercolosi non avesse sconvolto Munch forse il grande pittore scandinavo non avrebbe infuso nelle sue opere la tragica aura che ne fa veri capolavori. Forse la rinuncia di Carlo VIII al trono di Napoli fu dovuta al dilagare della sifilide tra i mercenari del suo esercito. Di sicuro una gomma luetica cerebrale, sconvolse la mente del grande Goya che tra visioni ed allucinazioni dipinse le \u201cOpere nere\u201d."}
{"id": "2459998", "revid": "1543377", "url": "https://it.wikipedia.org/wiki?curid=2459998", "title": "Giethoorn", "text": "Giethoorn (\"Gietern\" nel dialetto locale) \u00e8 un villaggio dei Paesi Bassi di circa 2.600 abitanti, appartenente al comune di Steenwijkerland, nella provincia dell'Overijssel (est dei Paesi Bassi).\nLa localit\u00e0 \u00e8 piuttosto nota a livello turistico per i suoi canali e ponti (se ne contano pi\u00f9 di 176) immersi nel verde che ne hanno conferito il soprannome di \"Venezia dei Paesi Bassi\" o di \"Venezia verde\". Si trova nel mezzo di un parco naturale, costellato di torbiere acquitrinose e chiamato De Wieden. Gli abitanti di Giethoorn hanno solo due possibilit\u00e0 per spostarsi: tramite un\u2019imbarcazione o con la bicicletta.\nDal punto di vista amministrativo, ha goduto dello \"status\" di comune fino al 1973.\nGeografia fisica.\nTerritorio.\nGiethoorn si trova a 120 km dalla capitale Amsterdam, nella parte nord-occidentale della provincia dell'Overijssel, tra Meppel (Drenthe) e Steenwijk (\"capoluogo\" della municipalit\u00e0 di Steenwijkerland), a circa 5\u00a0km a sud-ovest di Steenwijk e a sud-est di Blokzijl (una delle cittadine del comune di Steenwijkerland), al confine con la provincia della Drenthe.\nStoria.\nLa localit\u00e0 venne fondata all'inizio del XIII secolo dalla setta dei Flagellanti, fuggiti dalle persecuzioni. Il nome originario, \"geitenhoorn\" (\"corno di capra\") si riferiva alle numerose corna di capra selvaggia rinvenute nelle torbiere della zona, le quali sono anche rappresentate nello stemma del villaggio.\nGiethoorn raggiunse la popolarit\u00e0 soprattutto dopo il 1958, quando vi venne girato dalla cineasta Bert Haanstra il film \"Fanfare\".\nFino al 1\u00ba gennaio 1973, Giethoorn costituiva un comune a s\u00e9 stante: in quella data venne infatti incorporato \u2013 assieme a Vollenhove, Blokzijl e Wanneperveen nella nuova municipalit\u00e0 di Brederwiede. In seguito, dal 1\u00ba gennaio del 2001, fu incorporato nel nuovo comune di Steenwijkerland, assieme agli ex-comuni di Steenwijk ed IJsselham.\nMonumenti e luoghi d'interesse.\nMusei.\nGiethoorn dispone di diversi musei:\nAree naturali.\nNel territorio insistono le riserve naturali \"De Wieden\" e \"De Weerribben\"\nInfrastrutture e trasporti.\nGran parte del centro storico di Giethoorn \u00e8 \u2013 per la sua conformazione \u2013 accessibile solo a piedi, bicicletta o in barca."}
{"id": "2460004", "revid": "767487", "url": "https://it.wikipedia.org/wiki?curid=2460004", "title": "Zengzi", "text": "Gli \u00e8 attribuita la paternit\u00e0 di una vasta porzione del Grande Studio, compresa la sua prefazione. Si ritiene che i discepoli di Zeng Zi siano stati tra i maggiori compilatori dei Dialoghi di Confucio e di altri classici confuciani. Zeng Zi fu anche uno dei primi cinesi a proporre la teoria della terra rotonda in contrapposizione al modello della terra piatta."}
{"id": "2460005", "revid": "1714743", "url": "https://it.wikipedia.org/wiki?curid=2460005", "title": "Margherita di Kleve (c. 1375-1411)", "text": "Biografia.\nVenne data sposa nel 1394 al duca Alberto I di Baviera, divenendone la seconda moglie. Dal matrimonio per\u00f2 non nacquero figli. \nLa coppia regn\u00f2 a L'Aia."}
{"id": "2460008", "revid": "767487", "url": "https://it.wikipedia.org/wiki?curid=2460008", "title": "G-Hot", "text": "Ha pubblicato diversi album in passato attraverso le label indipendenti Aggro Berlin, e \"Suppe inna Puppe\". Attualmente \u00e8 sotto contratto nella label indipendente Maskulin, fondata dal suo amico Fler.\nCarriera.\nLa carriera di \"G-Hot\" inizia nel 2004 dove ha pubblicato alcune canzoni nella Label indipendente \"LayUp Records\" prima di essere stato scoperto e lanciato da Fler che lo fece apparire con dei featuring nel suo album di debutto Neue Deutsche Welle nel 2005. Nel novembre dello stesso anno viene preso sotto contratto dalla Label indipendente Aggro Berlin e pubblica diversi track nel \"Sampler\" Aggro Ansage Nr. 5.\nLa sua prima pubblicazione da solista avviene nel novembre del 2006 con il Mixtape Aggrogant.\nNel 2007 pubblica insieme al rapper Kralle un freetrack contro l'omosessualit\u00e0 dal titolo Keine Toleranz (Nessuna tolleranza). La Label \"Aggro Berlin\" ha poi dichiarato Online che ogni ulteriore collaborazione con \"G-Hot\" \u00e8 esclusa terminando il suo contratto immediatamente. Anche MTV ha affermato di non pubblicare pi\u00f9 in futuro nessuno Video Clip del rapper.\nNel 2008 viene preso sotto contratto dalla Label indipendente \"Suppe inna Puppe\" dove pubblica insieme ad MOK l'album Geldw\u00e4sche. Nel giugno dello stesso anno pubblica l'album di debutto da solista, Das Wunder Von Berlin.\nNel settembre del 2011 viene annunciato da \"Kralle\" che \"G-Hot\" lascia la Label \"Suppe inna Puppe\". Alcuni giorni dopo, firma un contratto nella Label indipendente del suo vecchio amico \"Fler\", Maskulin"}
{"id": "2460012", "revid": "2166030", "url": "https://it.wikipedia.org/wiki?curid=2460012", "title": "Musei archeologici di Istanbul", "text": "I Musei archeologici di Istanbul (in turco \"\u0130stanbul Arkeoloji M\u00fczesi\") sono un polo museale di carattere archeologico, situato nel distretto di Emin\u00f6n\u00fc a Istanbul, in Turchia, vicino al parco di G\u00fclhane e al palazzo Topkapi.\nIl complesso \u00e8 articolato in tre musei:\nQuesti musei ospitano oltre un milione di reperti che rappresentano i pezzi pi\u00f9 significativi per la storia della cultura dell'Anatolia.\nAntefatto.\nIl sultano ottomano Abd\u00fclaziz (r. 1861-1876) fu impressionato dai musei archeologici di Parigi (30 giugno - 10 luglio 1867), Londra (12-23 luglio 1867) e Vienna (28-30 luglio 1867) che visit\u00f2 nell'estate del 1867, e ordin\u00f2 che un simile museo archeologico fosse istituito a Istanbul.\nStoria.\nIl sito dove sorgono i musei fa parte dei giardini esterni del palazzo di Topkap\u0131. Fondato come Museo Imperiale (\"\u0130mparatorluk M\u00fczesi\"), apr\u00ec al pubblico nel 1891. Il primo direttore fu Osman Hamdi Bey, artista, archeologo e oceanografo. Le collezioni imperiali furono in seguito ampliate dalle prime leggi di tutela del patrimonio: dalle province, infatti, molti governatori inviarono beni di carattere artistico.\nDal punto di vista architettonico, l'edificio pi\u00f9 antico \u00e8 il Chiosco piastrellato, commissionato dal Sultano Mehmed II nel 1472. Tra gli esempi pi\u00f9 significativi dell'architettura ottomana civile, era parte dei giardini esterni del complesso palaziale imperiale. Tra il 1875 e il 1891 ospit\u00f2 le nascenti raccolte imperiali. L'attuale edificio principale \u00e8 stato iniziato da Osman Hamdi Bey nel 1881, deve le sue forme neogreche all'architetto Alexander Vallaury, 1908.\nIl Museo dell'Antico Oriente fu commissionato da Osman Hamdi Bey nel 1883 come Scuola di Belle Arti. Trasformato in Museo gi\u00e0 nel 1935, dopo anni di chiusura venne riaperto nel 1974."}
{"id": "2460013", "revid": "256896", "url": "https://it.wikipedia.org/wiki?curid=2460013", "title": "Basilica cattedrale di San Giovanni Apostolo ed Evangelista", "text": ""}
{"id": "2460024", "revid": "46291", "url": "https://it.wikipedia.org/wiki?curid=2460024", "title": "Myriophyllum aquaticum", "text": "Myriophyllum aquaticum \u00e8 una pianta appartenente alla famiglia delle Haloragaceae, originaria del Sudamerica ma presente, come specie invasiva, in un areale ben pi\u00f9 ampio.\nDescrizione.\nPianta rizomatosa acquatica, originaria del Sud America.Ha radici carnose che si insidiano nel suolo o si aggrappano a rocce.\nLa pianta \u00e8 inclusa nell'elenco delle specie esotiche invasive di rilevanza unionale della Unione europea."}
{"id": "2460025", "revid": "120750187", "url": "https://it.wikipedia.org/wiki?curid=2460025", "title": "Caf\u00e9 racer", "text": "Il termine Caf\u00e9 racer, generalmente pronunciato \"caf\u00e8 r\u00e0cer\", identifica un particolare tipo di motocicletta.\nEtimologia.\nLa locuzione \"Caf\u00e9 racer\" nacque nel Regno Unito, durante la prima met\u00e0 degli anni sessanta, per indicare in modo dispregiativo i motoveicoli che i giovani del movimento Rocker ostentavano, parcheggiandoli davanti ai locali pubblici da loro frequentati e caratterizzati dalla presenza esterna delle loro motociclette. Il primo di questi locali fu il 59 Club, mentre il pi\u00f9 celebre \u00e8 l'Ace cafe.\nQuesti motoveicoli erano motociclette stradali spogliate di tutto quanto legato al turismo e dotate di accessori specialistici e sovrastrutture modificate - spesso autocostruiti - in maniera tale da sembrare moto da competizione, ma in realt\u00e0 utilizzate esclusivamente per fare bella mostra.\nRaramente i proprietari si impegnavano in competizioni ufficiali, spesso questi si sfidavano in gare clandestine pi\u00f9 o meno organizzate per poi concludere di fronte al bar dove condividere e talvolta esagerare le proprie imprese.\nNegli anni settanta tale locuzione fu ripresa in Francia, con il significato di \"pilota da bar\", per indicare in tono ironico questa categoria di motociclisti.\nNel moderno uso lessicale, per \"Caf\u00e9 racer\" si intende una motocicletta dall'aspetto sportivo, spesso in stile \"r\u00e9tro\", strutturalmente e meccanicamente comparabile ad una motocicletta di serie.\nCon la diversificazione del mercato della motocicletta il principio stesso delle Caf\u00e8 Racer \u00e8 venuto meno, in quanto ormai disponibili vere e proprie race-replica. Questo tipo di motociclette \u00e8 rimasta come filosofia e stilemi costruttivi nel mondo del custom (dall'inglese \"to custom\": personalizzare) dove ciclicamente riacquista popolarit\u00e0.\nLa tecnica artigianale.\nLe Caf\u00e8 racer sono caratterizzate da una serie di modifiche estetiche, atte a valorizzare l'idea di velocit\u00e0.\nTra le modifiche estetiche, i primi componenti coinvolti sono gli alti manubri tradizionali, che, per modificare la postura del pilota, vengono sostituiti da bassi semimanubri che ricalcano quelli usati dalle moto da gara, mentre il sellone di serie \u00e8 sostituito da una sella monoposto con codino e in taluni casi viene montato anche un cupolino aerodinamico anch'esso ispirato dalle competizioni. Le modifiche meccaniche prevedono il rimpiazzo di sospensioni e freni con componenti pi\u00f9 prestazionali, mentre il motore viene sottoposto ad elaborazione.\nA livello tecnico le elaborazioni sono molto semplici, come la sostituzione dei filtri dell'aria con eguali pi\u00f9 porosi, o addirittura la loro rimozione, e l'installazione di carburatori maggiorati. L'impianto di scarico \u00e8 anch'esso oggetto di modifiche, sostituendo il terminale di serie con un tromboncino, come quelli usati dalle moto da competizione. Questa modifica \u00e8 spesso accompagnata dalla rimozione del silenziatore. Gli ammortizzatori venivano sostituiti da modelli pi\u00f9 corti e rigidi.\nAl termine della trasformazione, la diversa e pi\u00f9 distesa posizione di guida imposta dall'utilizzo di mezzi manubri e la diminuzione di peso rendevano le moto leggermente pi\u00f9 performanti della versione di serie.\nLe Caf\u00e9 racer di serie.\nVista la buona diffusione, a partire dalla fine degli anni ottanta, alcune case motociclistiche hanno prodotto modelli cos\u00ec denominati, d'estetica sportiva e particolarmente appariscente.\nLa prima moto italiana ufficialmente denominata \"Caf\u00e9 racer\" fu il prototipo MotoBi 250 CR che, presentato in veste definitiva al Salone di Milano nel 1975, ottenne l'entusiastico consenso del pubblico giovanile, ma non entr\u00f2 in produzione.\nLe gare di Caf\u00e9 racer.\nLe tipiche gare per cafe racer sono sfide \"uno contro uno\" a eliminazione diretta sulla classica distanza dell'ottavo di miglio (200 mt circa)."}
{"id": "2460028", "revid": "1543377", "url": "https://it.wikipedia.org/wiki?curid=2460028", "title": "S\u00e9gou", "text": "S\u00e9gou, o anche Seku oppure Segu, \u00e8 un comune urbano del Mali, capoluogo del circondario e della regione omonimi.\nSituata a a nord-est di Bamako sul fiume Niger, la citt\u00e0 fu fondata dal popolo dei Bozo, su un sito a circa dalla citt\u00e0 attuale.\nCapitale, nel passato, dell'Impero Bambara, ora S\u00e9gou \u00e8 il capoluogo della quarta regione amministrativa del Mali. \u00c8 conosciuta anche come la citt\u00e0 dei \"Balanzan\", dal nome del locale albero di Acacia albida. S\u00e9gou ha affrontato numerose conquiste e cambiamenti di governo, ma ha sempre beneficiato di scambi con i vicini centri commerciali, come Djenn\u00e9 e Timbuct\u00f9, ed \u00e8 sempre stato un centro amministrativo e commerciale per i cereali e il bestiame.\nIl comune \u00e8 amministrativamente suddiviso in 15 quartieri:"}
{"id": "2460031", "revid": "4175", "url": "https://it.wikipedia.org/wiki?curid=2460031", "title": "Cinque Nazioni femminile 1999", "text": "Il Cinque Nazioni 1999 fu la prima edizione del torneo rugbistico femminile tra le quattro \"Home Nation\" delle Isole Britanniche pi\u00f9 la (entrata nella competizione in tale edizione) a chiamarsi con tale nome, e la quinta assoluta considerandone anche la denominazione di \"Home Championship\".\nIl torneo fu vinto dall', che realizz\u00f2 il Grande Slam.\nPer la prima volta, il torneo si diede un calendario strutturato in giornate, con una squadra che, a turno, riposava."}
{"id": "2460032", "revid": "362302", "url": "https://it.wikipedia.org/wiki?curid=2460032", "title": "Sat expo europe", "text": ""}
{"id": "2460033", "revid": "287204", "url": "https://it.wikipedia.org/wiki?curid=2460033", "title": "Haber", "text": ""}
{"id": "2460035", "revid": "984922", "url": "https://it.wikipedia.org/wiki?curid=2460035", "title": "Dipartimento di Choluteca", "text": "Il dipartimento di Choluteca \u00e8 un dipartimento dell'Honduras meridionale avente come capoluogo Choluteca.\nIl dipartimento di Choluteca comprende 16 comuni:"}
{"id": "2460036", "revid": "1226", "url": "https://it.wikipedia.org/wiki?curid=2460036", "title": "Canali su Marte", "text": ""}
{"id": "2460037", "revid": "25258254", "url": "https://it.wikipedia.org/wiki?curid=2460037", "title": "Rapamicina", "text": ""}
{"id": "2460039", "revid": "15756", "url": "https://it.wikipedia.org/wiki?curid=2460039", "title": "Overlord (videogioco 2007)", "text": "Overlord \u00e8 un videogioco d'azione e avventura con elementi RPG per Microsoft Windows, Xbox360 e PlayStation 3, pubblicato nel maggio 2007. Il gioco \u00e8 stato sviluppato dalla Codemasters, prodotto dai Triumph Studios e distribuito dalla Warner Bros. Interactive. \u00c8 disponibile anche uno spin-off per Nintendo DS chiamata \"\"; dal 23 febbraio 2009 inoltre, \u00e8 disponibile il seguito, \"Overlord 2\".\nCaratteristiche.\nIl gioco \u00e8 in terza persona e prevede una modalit\u00e0 a giocatore singolo, in cui il giocatore impersona l'Overlord, un \"\"signore del male\", il cui compito \u00e8 portare rovina e distruzione nel mondo, invece del canonico eroe. Tramite il suo aiutante Gnarl, che spiegher\u00e0 i comandi e la base delle meccaniche di gioco, l'Overlord imparer\u00e0 a gestire e accrescere il suo potere. Oltre alle proprie abilit\u00e0 di combattente, l'Overlord pu\u00f2 avvalersi dei \"Serventi\"\", delle creature che, tramite speciali portali, seguono ogni ordine dell'Overlord, anche se questo vuole dire la loro morte.\nDurante il gioco sar\u00e0 possibile svolgere molte missioni e \"favori\" dietro il pagamento di ingenti somme di denaro. Le scelte che il giocatore compir\u00e0 su quali missioni accettare e come portarle a termine faranno salire o scendere il livello di corruzione, che rispecchia la cattiveria dell'Overlord.\nCon l'avanzare del gioco, inoltre, il giocatore avr\u00e0 accesso ad una fornace in cui potr\u00e0, come in un videogioco di ruolo, potenziare il proprio equipaggiamento, a scapito della vita di alcuni Serventi.\nCorruzione.\nLa Corruzione \u00e8 il livello di malvagit\u00e0 presente nell'Overlord, che aumenta vertiginosamente il suo potere a discapito della sua umanit\u00e0. Ogni azione malvagia commessa aumenta la Corruzione, che dopo il 10% comincer\u00e0 ad avere un effetto fisico sull'Overlord: delle spine cresceranno sulla schiena e l'armatura si scurir\u00e0; dopo il 50%, un'aura rossa circonder\u00e0 l'Overlord; al 100%, l'Overlord sar\u00e0 completamente circondato da un'aura incandescente e oscura, con l'armatura che avr\u00e0 un riflesso rosso, come se fosse insanguinata.\nEssere malvagi far\u00e0 s\u00ec che contadini e cittadini si inchinino in preda alla paura, mentre essere \"buoni\" far\u00e0 s\u00ec che acclamino l'Overlord.\nTrama.\nLa scena iniziale mostra i Serventi che risvegliano l'Overlord dalla sua tomba. Ad accoglierlo \u00e8 Gnarl, il pi\u00f9 anziano dei Serventi, che, dopo averlo vestito della sua armatura, lo conduce per i meandri della Torre, residenza dell'Overlord, e spiega al suo padrone gli eventi successivi alla sua dipartita: dopo la morte dell'Overlord e del suo predecessore, la Torre venne smantellata e privata dei suoi poteri dai sette membri della Setta degli Eroi, che hanno in seguito preso il comando di ciascuna parte del reame, e per poterlo riconquistare l'Overlord deve ripristinare i poteri della propria Torre e rinfoltire i ranghi dei suoi Serventi; pertanto, egli e Gnarl attraversano un portale e raggiungono la radura dei Dolcicolli.\nL\u00ec, l'Overlord scopre che i mezzuomini, un popolo di omini grassottelli (ispirati agli Hobbit de Il Signore degli Anelli) che ha occupato quelle terre, utilizzano il \"Nucleo della Torre\", un globo luminoso che costituisce il fulcro del potere della Torre, per coltivare i loro campi, ignari della vera natura dell'artefatto. L'Overlord se ne riappropria e lo riporta alla Torre, che inizia ad acquisire una piccola parte dei suoi poteri. Tuttavia, Gnarl spiega che mancano ancora molti elementi della Torre affinch\u00e9 questa possa riottenere tutte le proprie capacit\u00e0, e suggerisce all'Overlord di cercarli nelle varie aree del reame; quindi, quest'ultimo si reca in un villaggio di Dolcicolli chiamato Baldorias. L'Overlord incontra gli abitanti del villaggio, costretti a segregarsi nel proprio accampamento per sfuggire alle vessazioni dei mezzuomini che, guidati da Melvin Pi\u00f9Pance, un ex membro della Setta degli Eroi, hanno preso il controllo di Baldorias, portandola in rovina e sottratto i viveri al villaggio, scatenando una carestia. Insieme al suo esercito di Serventi, egli raggiunge la fortezza del mezzuomo, divenuto enorme a causa del suo appetito insaziabile. Recuperati i viveri, l'Overlord pu\u00f2 decidere se restituirli ai villici o tenerli per s\u00e9, quindi incontra Melvin e si batte con lui. Ucciso il mezzuomo, l'Overlord recupera i Serventi rossi e fa ritorno alla Torre.\nL'Overlord prosegue verso il castello di Baldorias, che \u00e8 sotto l'assedio di alcuni predoni, e incontra Vilma, una donna intenta a proteggere i villici, che chiede all'Overlord di recuperare il suo bagaglio ed annientare i predoni. Egli fa quanto richiesto e Vilma gli offre la sua alleanza, seguendolo alla sua Torre e aiutandolo nella gestione della sua struttura.\nL'Overlord torna ai suoi reami e si reca nella Foresta di Notteperenne, dove incontra i fantasmi degli elfi che presidiavano il luogo, i quali spiegano che, dopo la loro sconfitta da parte dei nani, Oberon il Sognante, secondo ex membro della Setta degli Eroi e leader degli elfi, rifiut\u00f2 di agire e sprofond\u00f2 in un sonno perenne, e il suo corpo dormiente divenne una cosa sola con un albero che infesta il regno, dando forma ai \"\"Teschi\", creature corrotte presenti negli incubi di Oberon che cacciarono i nani; ma una volta sconfitti questi ultimi, i Teschi cominciarono ad attaccare gli elfi, che vennero sterminati, dopodich\u00e9 i Teschi cominciarono a corrompere la foresta, facendola diventare una palude oscura. L'Overlord trova i Serventi verdi nelle caverne Viridian, immuni al veleno, e cerca di distruggere tutte le radici dell'elfo; tuttavia, un corso d'acqua, letale per i Serventi a sua disposizione, gli preclude la via e, pertanto, il tiranno decide di spostarsi in un altro regno.\nSi dirige a Cima del Firmamento, una delle citt\u00e0 pi\u00f9 grandi del mondo, vessata da una pestilenza che trasforma la gente in mostri senza cervello, che invadono le vie principali; pertanto, l'Overlord e il suo esercito optano per un ingresso furtivo attraverso le fogne. Ma, dato che l'ingresso \u00e8 bloccato da una colonna sott'acqua, l'Overlord decide di esplorare l'area.\nDirigendosi verso una caverna, l'Overlord affronta una Succube e trova i Serventi blu, capaci di nuotare. Cos\u00ec, l'Overlord attraversa le fogne e raggiunge il cuore della citt\u00e0, dove viene a sapere che Messer Guglielmo, terzo ex membro della Setta degli Eroi e paladino della citt\u00e0, ha annullato il suo matrimonio e si \u00e8 segregato nel suo palazzo, dove si d\u00e0 a sfrenate feste con i suoi subordinati, i membri dell'Alba Rossa, e a soventi fornicazioni. Il tiranno si imbatte, inoltre, nell'Ordine Silente che, chiudendo fuori i fedeli, spinge l'Overlord ad attaccarli, ma questi si piegano a lui e lo eleggono dio. Intenzionato a trovare la fonte della peste, l'Overlord si dirige verso la taverna \"Cielinterra\"\". L\u00ec, un membro dell'Alba Rossa spiega all'Overlord che Messer Guglielmo evoc\u00f2 una Succube regina per soddisfare i suoi piaceri carnali. Quest'ultima si rivela essere la causa principale della peste; pertanto, l'Overlord la trova, la elimina e pone fine all'epidemia.\nEntrato nella Cittadella, l'Overlord scopre che la donna che doveva sposare Messer Guglielmo \u00e8 la sorella di Vilma, Lucrezia, che lui tiene prigioniera, ed incontra infine l'ex eroe, con cui ingaggia un combattimento. Ucciso il paladino, l'Overlord prende il suo bastone e lo usa per aprire la porta della stanza di Lucrezia che, a differenza della virtuosa sorella, \u00e8 una donna crudele e maliziosa, e la conduce alla sua torre. Vilma non vede di buon occhio la presenza della sorella, pertanto, l'Overlord deve scegliere chi delle due sar\u00e0 la propria compagna, che garantir\u00e0 i suoi servigi. Scegliendo Vilma, l'Overlord avr\u00e0 al suo fianco una donna buona, mentre scegliendo Lucrezia avr\u00e0 una compagna malvagia.\nTornato a Notteperenne con i Serventi blu, l'Overlord pu\u00f2 ora entrare nel cuore del nascondiglio dei Teschi e distrugge una delle radici, sbloccando l'accesso per il tempio in rovina della Dea Madre, la divinit\u00e0 venerata dagli elfi, per trovare l'ultima delle radici e distruggere Oberon, ma viene bloccato dai fantasmi degli elfi che fanno da guardiani alle tombe. L\u00ec, il tiranno incontra un bandito di Ruborian, intento a saccheggiare le tombe, e segue le sue tracce. L'Overlord si dirige verso la camera centrale, dove trova altri due ex membri della Setta degli Eroi, la ladra Preziosa e il suo compagno Kahn, che volevano rubare la statua della Dea Madre, ma che era gi\u00e0 stata sottratta dai nani. Distrutta l'ultima radice, l'Overlord risveglia Oberon, che si dichiara pentito di aver abbandonato la sua gente e attacca l'Overlord. Danneggiato, Oberon viene controllato dalle radici ed inizia ad evocare i Teschi, supplicando l'Overlord di ucciderlo. Il tiranno asseconda la sua richiesta, e, alla morte dell'elfo, si libera il passaggio per le terre dei nani, le Colline Dorate.\nTale regno, come gli altri, \u00e8 sotto le vessazioni del suo re, il nano Aurelius, che \u00e8 diventato talmente avido d'oro da esserne soggiogato. Gnarl consiglia all'Overlord di lasciare che Preziosa s'infiltri nell'area e rubi la sacra statua elfica della Dea Madre nella quale si possano nascondere i Serventi, cos\u00ec da poterla tallonare fino al suo nascondiglio segreto nel Deserto Ruborian, mentre l'Overlord trova e affronta il nano. Sconfitto Aurelius, l'Overlord pu\u00f2 decidere se prendere la sua scorta d'oro oppure liberare le elfe prigioniere prima che la struttura collassi.\nRaggiunto il covo di Preziosa, l'Overlord la cattura e la interroga, ma Kahn attacca Baldorias, intimando ai cittadini di arrendersi e facendosi aprire le porte. L'Overlord scende nel paese e i due iniziano a duellare; l'esito dello scontro \u00e8 a favore del tiranno, che dopo decider\u00e0 se perdonare i cittadini per la loro paura o punirli.\nTornato alla Torre, l'Overlord scopre che i Serventi si sono piegati al precedente Overlord, che altri non \u00e8 che il Mago, il settimo ed ultimo della Setta degli Eroi, nonch\u00e9 il padre di Vilma e Lucrezia. Egli spiega che, nel momento della sua sconfitta, allora c'erano otto eroi, e l'ottavo, un cavaliere coraggioso, ovvero l'attuale Overlord stesso, era sul punto di finirlo, ma cadde accidentalmente da un precipizio; quando i suoi sette compagni sconfissero l'Overlord, non si preoccuparono se fosse vivo o morto e lo abbandonarono dopo aver saccheggiato la Torre. Con le sue ultime forze, l'Overlord fece s\u00ec che gli eroi cadessero vittime dalla loro corruzione interiore, prendendo possesso del corpo del Mago e mettendo il cavaliere nel suo sarcofago, cos\u00ec che potesse tornare integro per trovare e uccidere gli eroi al suo posto. Dopo aver recuperato i nidi e ripreso controllo sui Serventi, l'Overlord e il suo predecessore danno vita a una battaglia vinta dal primo, che riconquista i suoi Serventi e la magione.\nIn base alla mole di corruzione dell'Overlord e alle sue scelte intraprese, l'epilogo mostrer\u00e0 otto differenti finali, nei quali si pu\u00f2 osservare l'Overlord che viene acclamato dai popoli dei vari regni, oppure intento a torturare e tormentare questi. La vicenda si conclude con il giullare che esegue un misterioso rituale e Gnarl che dice: \"Il Male trover\u00e0 sempre un modo\".\nRaising Hell.\nPoco dopo aver riconquistato il dominio delle terre, l'Overlord ritorna presso i Dolcicolli. L\u00ec, trova i villici che circondano uno strano portale materializzatosi dal nulla e si convincono che si tratti di un passaggio per il paradiso. Una volta attraversato, per\u00f2, essi e l'Overlord scoprono che oltre il portale c'\u00e8 l'\"Abisso\", una dimensione parallela e infernale del loro mondo, dove si ritrovano torturati e in schiavit\u00f9 da spettri infernali. Avventurandosi presso la versione infernale dei Dolcicolli, l'Overlord scopre che \u00e8 presente il redivivo Melvin Pi\u00f9Pance, che, come contrappasso al suo peccato di gola, \u00e8 condannato ad avere una fame persino pi\u00f9 abnorme, e quindi a mangiare fino a scoppiare, letteralmente, e a ripetere all'infinito tale supplizio. Alla fine, l'Overlord riesce ad attirare Melvin in una buca profondissima, in questo modo non avrebbe mangiato e non sarebbe risorto, dando pi\u00f9 fastidio. L\u00ec vicino, l'Overlord scopre una delle Pietre dell'Abisso, la quale gli conferisce il totale dominio su quel territorio. Gnarl suggerisce, quindi, di ritornare nelle varie parti del reame gi\u00e0 visitate, attraversare i portali dell'Abisso e conquistarlo.\nIl prossimo obiettivo \u00e8 l'Abisso di Cima del Firmamento, dove sono state attirate le donne, che bruciano in continuazione Messer Guglielmo e i suoi fedeli dell'Alba Rossa. Per placare le donne, l'Overlord imprigiona Messer Guglielmo in un congegno, facendogli pulire le varie stanze del palazzo, lo uccide di nuovo e prende la Pietra dell'Abisso, riportando le donne dai loro mariti.\nArrivato nell'Abisso di Notteperenne, l'Overlord osserva che Oberon (ancora imprigionato nell'albero) \u00e8 costretto a vedere una recita teatrale in cui viene raccontata la sconfitta degli elfi da parte dei nani; tuttavia, la vicenda si ferma al secondo atto e ricomincia, non arrivando mai alla fine. L'Overlord decide che lui e i Serventi impersoneranno i nani, portando cos\u00ec avanti la storia, dove scoprono che gli elfi hanno perso a causa dell'arma di Aurelius: Schiacciatutto. Dopo averlo disattivato, l'Overlord utilizza il suo lanciafiamme per bruciare Oberon, che nascondeva la Pietra dell'Abisso.\nNell'Abisso delle Colline Dorate, l'Overlord ritrova Aurelius, completamente trasformato in una statua d'oro semovente e impossibilitato a camminare, e che al suo interno \u00e8 presente la Pietra dell'Abisso. Scoprendo che i nani odiano il loro ex sovrano, l'Overlord decide di utilizzare dell'oro per attirarli affinch\u00e9 lo distruggano pezzo per pezzo, liberando la Pietra. Durante questo procedimento, l'Overlord si imbatte in un misterioso essere che afferma di essere stato bandito dalla Dea Madre. Gnarl afferma di aver sentito qualcosa su di lui, ma non ricorda granch\u00e9.\nNel Deserto Ruborian, l'Overlord scopre un portale che, incastonandovi le quattro Pietre dell'Abisso, lo conduce nel cuore di quella dimensione dove ritrova Kahn, ridotto a pezzi dalla sua stessa rabbia, ma che gli ostruisce il passaggio. L'Overlord, facendo uso di uno degli scheletri, lo smantella e pu\u00f2 proseguire all'interno di una fortezza. Qui, trova il giullare, che si scopre essere stato manovrato dal Dio Dimenticato: costui una volta era il compagno della Dea Madre, ma quest'ultima lo colse in flagrante in un atto di infedelt\u00e0, e per vendetta lo scaravent\u00f2 nell'Abisso, facendolo dimenticare da tutti i mortali. Il suo piano era quello di usare la sofferenza delle persone grazie ai portali, per poter uscire e farsi ricordare da tutti; sfortunatamente, l'Overlord ha interferito con il suo piano prendendo le varie pietre e decide di eliminarlo. Ne segue uno scontro in cui il Dio Dimenticato viene schiacciato da alcuni pezzi della torre e ridotto in cenere dall'Overlord. Prima di esalare il suo ultimo respiro, il Dio Dimenticato distrugge il portale, condannando cos\u00ec l'Overlord a rimanere imprigionato nell'Abisso, ora divenuto il suo nuovo regno.\nNel mondo reale, Gnarl ripensa a tutti gli Overlord che ha servito, confessando, per\u00f2, che si era particolarmente affezionato a quello attuale, e adesso i Serventi sono senza una guida. Tuttavia, afferma che molto probabilmente riuscir\u00e0 a scappare dall'Abisso, ma nel frattempo dovranno trovare un nuovo successore. In quel momento Vilma, o Lucrezia, rivela di aspettare un figlio dall'Overlord e, per giunta, in procinto di darlo alla luce, e la vicenda si conclude mentre Gnarl dice: \"Ah beh, il male trover\u00e0 sempre un modo\".\nPersonaggi.\nUn coraggioso cavaliere che, insieme ai suoi sette compagni, volle liberare il mondo dall'Overlord, finendo per\u00f2 in fin di vita nella battaglia e trascurato dai suoi colleghi. Ritrovato dall'Overlord, verr\u00e0 rinchiuso in un sarcofago per potersi riprendere e diventare \"momentaneamente\" il nuovo Overlord, senza pi\u00f9 alcun ricordo di chi fu, per poter compiere la sua vendetta. Nell'espansione \"Raising Hell\", una volta sconfitto il Dio Dimenticato, diventer\u00e0, suo malgrado, il nuovo signore dell'Abisso.\nAnziano Servente e consigliere dell'Overlord. In assenza del suo signore \u00e8 stato lui ad occuparsi della Torre e degli altri Serventi, ed \u00e8 suo compito istruire l'Overlord e i suoi discendenti nelle vie del male, ed aiutarlo nei suoi piani malvagi. Cova un odio profondo per gli elfi.\nUn Servente che svolge il ruolo di giullare di corte dell'Overlord, il cui scopo \u00e8 intrattenere e subire tutti i maltrattamenti e le vessazioni che gli infligge il suo signore. Alla fine del gioco, egli scomparir\u00e0 .\nRe dei mezzuomini, rappresenta la gola. Era uno degli otto eroi ed il sovrano di Dolcicolli, finch\u00e9 il Mago non lo ha corrotto dicendogli che un eroe pu\u00f2 avere tutto il cibo che vuole, causando l'oppressione del villaggio di Baldorias, portandolo alla carestia. Combatte rotolando e cercando di schiacciare l'avversario con il proprio peso corporeo. Nell'Abisso, subisce il contrappasso di mangiare, esplodere e risorgere per poter mangiare per sempre.\nRe degli elfi, \u00e8 inglobato in un albero che prende il controllo della mente dell'elfo, e rappresenta l'accidia. Combatte evocando troll, unicorni e minotauri. Nell'Abisso, \u00e8 costretto a guardare la tragedia della caduta degli elfi ad opera dei nani rappresentata in un teatro, come contrappasso per non essere intervenuto in difesa del suo popolo.\nEx paladino, rappresenta la lussuria. Combatte colpendo con il suo bastone, con degli attacchi magici e teletrasportandosi. Nell'Abisso, come contrappasso per la sua passione, verr\u00e0 bruciato in continuazione.\nRe dei nani, fa combattere al suo posto il suo rullo compressore: Schiacciatutto. Rappresenta l'avidit\u00e0. Nell'Abisso, diventa egli stesso d'oro, rimanendo fermo senza poter fare nulla.\nUna possibile Signora della Torre. Vilma (\"Rose\" nella versione originale) \u00e8 una donna buona, onesta e leale, dedita alla magia bianca. \u00c8 molto discreta nei confronti dell'Overlord e cerca, nei limiti delle sue possibilit\u00e0, di indirizzarlo verso un atteggiamento misericordioso nei confronti dei popoli che sottomette.\nLa sorella minore di Vilma, ed altra possibile Signora della Torre. Molto pi\u00f9 subdola e materialista rispetto alla sorella, Lucrezia (\"Velvet\" nella versione originale) approccia l'Overlord con modi lascivi e cerca di incentivare ulteriormente la sua indole di Signore del Male.\nLadra recidiva, Preziosa (\"Jewel\" nella versione originale) rappresenta l'invidia. \u00c8 l'unica dei sette eroi che non viene uccisa, ma solo rapita.\nPoderoso guerriero gigante, innamorato di Preziosa, rappresenta l'ira. Combatte con il suo Morningstar gigante. Nell'Abisso, viene ritrovato con il corpo fatto a pezzi, come contrappasso per la sua ira, e ridotto ad un cumulo.\nUn potente mago, padre di Vilma e Lucrezia, che un giorno decise di estirpare il male dal mondo, divenendo la sua unica convenzione di vita, senza preoccuparsi degli altri. Egli non \u00e8 altri che il precedente Overlord, che ha posseduto il corpo del Mago originale poco prima di morire. Rappresenta la superbia.\nPresente solo nell'espansione \"Raising Hell\", si tratta del Dio che comanda tutti gli spettri infernali negli abissi. Odia la Dea Madre perch\u00e9 costei, una volta divenuta sua sposa, l'ha bandito nell'Abisso Infernale per infedelt\u00e0, e da allora cerca di uscire.\nRaising Hell.\nOverlord: Raising Hell \u00e8 un'espansione che aggiunge nuove aree di gioco, il giocatore deve conquistare gli Abissi, una sorta di versione infernale dei domini originali, in cui c'\u00e8 una punizione diversa per ogni eroe morto."}
{"id": "2460042", "revid": "290948", "url": "https://it.wikipedia.org/wiki?curid=2460042", "title": "Resine ureiche", "text": ""}
{"id": "2460043", "revid": "290948", "url": "https://it.wikipedia.org/wiki?curid=2460043", "title": "Resina ureica", "text": ""}
{"id": "2460045", "revid": "131358", "url": "https://it.wikipedia.org/wiki?curid=2460045", "title": "Lucas Alberto Correa Belmonte", "text": ""}
{"id": "2460046", "revid": "25258371", "url": "https://it.wikipedia.org/wiki?curid=2460046", "title": "Emporion", "text": ""}
{"id": "2460047", "revid": "4175", "url": "https://it.wikipedia.org/wiki?curid=2460047", "title": "Cinque Nazioni femminile 2000", "text": "Il Cinque Nazioni 2000 fu la seconda edizione a chiamarsi con tale nome del torneo rugbistico femminile europeo oggi noto come Sei Nazioni, e la quinta assoluta; rispetto all'edizione precedente, vide l'uscita dell' e l'ingresso al suo posto della .\nIl torneo fu vinto dall', che realizz\u00f2 il Grande Slam."}
{"id": "2460050", "revid": "154893", "url": "https://it.wikipedia.org/wiki?curid=2460050", "title": "Maria Luigia D'Asburgo Lorena", "text": ""}
{"id": "2460057", "revid": "88740", "url": "https://it.wikipedia.org/wiki?curid=2460057", "title": "Emporia", "text": ""}
{"id": "2460058", "revid": "320578", "url": "https://it.wikipedia.org/wiki?curid=2460058", "title": "Politecnico Federale di Zurigo", "text": ""}
{"id": "2460059", "revid": "3831", "url": "https://it.wikipedia.org/wiki?curid=2460059", "title": "Ordine Costantiniano di San Giorgio (Napoli)", "text": ""}
{"id": "2460067", "revid": "1543377", "url": "https://it.wikipedia.org/wiki?curid=2460067", "title": "Electronic Music Studios", "text": "Electronic Music Studios (London) Ltd., pi\u00f9 nota con l'acronimo di EMS, \u00e8 una ditta produttrice di sintetizzatori, fondata nel 1969 da Peter Zinovieff. Il prodotto pi\u00f9 famoso della EMS \u00e8 sicuramente il VCS3, prodotto a partire dall'anno di fondazione della ditta.\nI sintetizzatori EMS (in particolare il VCS3) furono usati da artisti come Pink Floyd, The Who, BBC Radiophonic Wordshop, Brian Eno e Roxy Music, Tangerine Dream, Hawkwind, Tim Blake e Jean-Michel Jarre. In Italia invece da Franco Battiato agli inizi della sua carriera nell'album Fetus.\nPiuttosto che utilizzare cavi di collegamento per mettere in comunicazione i dispositivi audio, i sintetizzatori EMS contenevano una matrice unica in cui il musicista inseriva alcuni spinotti che collegavano un'entrata (denominata Y-axis) ad un'uscita (X-axis). Questo sistema era pi\u00f9 semplice rispetto a quello degli strumenti come i \"Moog modular\", dove si avevano un gran numero di cavi con cui mettere in comunicazione fra loro i moduli del sintetizzatore."}
{"id": "2460069", "revid": "25258704", "url": "https://it.wikipedia.org/wiki?curid=2460069", "title": "Joseph D. Novak", "text": ""}
{"id": "2460076", "revid": "4175", "url": "https://it.wikipedia.org/wiki?curid=2460076", "title": "Cinque Nazioni femminile 2001", "text": "Il Cinque Nazioni 2001 fu la terza e ultima edizione del torneo rugbistico femminile europeo oggi noto come Sei Nazioni ad avere tale denominazione, nonch\u00e9 la sesta assoluta; dall'edizione successiva l' rientr\u00f2 nella competizione che, cos\u00ec, assunse il nome attuale.\nIl torneo fu vinto dall', che realizz\u00f2 il Grande Slam."}
{"id": "2460081", "revid": "131358", "url": "https://it.wikipedia.org/wiki?curid=2460081", "title": "Heidelberg United", "text": ""}
{"id": "2460083", "revid": "107831", "url": "https://it.wikipedia.org/wiki?curid=2460083", "title": "Family Circle Cup 2008 - Singolare", "text": "Il singolare del Family Circle Cup 2008 \u00e8 stato un torneo di tennis facente parte del WTA Tour 2008.\nJelena Jankovi\u0107 era la detentrice del titolo, ma ha perso ai quarti contro Vera Zvonar\u00ebva.\nSerena Williams ha vinto in finale contro Vera Zvonar\u00ebva 6\u20131, 2\u20136, 6\u20130.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2460085", "revid": "125841746", "url": "https://it.wikipedia.org/wiki?curid=2460085", "title": "Elisabetta di Norimberga", "text": "Biografia.\nIl 27 giugno 1374 spos\u00f2 Roberto di Germania, allora erede dell'Elettore del Palatino, Roberto. Elisabetta divenne elettrice del Palatinato quando Roberto succedette a suo padre il 6 gennaio 1398, e regina del Sacro Romano Impero quando il marito venne eletto Re dei Romani il 21 agosto 1400. Roberto mor\u00ec il 18 maggio 1410 ed Elisabetta gli sopravvisse poco pi\u00f9 di un anno morendo il 26 luglio 1411.\nDiscendenza.\nElisabetta e Roberto ebbero nove figli, sei maschi e tre femmine:"}
{"id": "2460087", "revid": "194688", "url": "https://it.wikipedia.org/wiki?curid=2460087", "title": "Villa di Montegattoli", "text": ""}
{"id": "2460088", "revid": "404227", "url": "https://it.wikipedia.org/wiki?curid=2460088", "title": "Rudolf Hruschka", "text": ""}
{"id": "2460091", "revid": "125593942", "url": "https://it.wikipedia.org/wiki?curid=2460091", "title": "Cassandra Cain", "text": "Cassandra Cain \u00e8 un personaggio immaginario dei fumetti creato da Kelley Puckett e Damion Scott (Alex Maleev cur\u00f2 il design del suo costume) nel 1999, pubblicato dalla DC Comics. Fa parte dell'universo narrativo di Batman. Dal 1999 veste i panni della terza Batgirl; anche se ufficialmente \u00e8 stata la seconda; \u00e8 ancora alleata di Batman, sotto il nome di Black Bat.\nBiografia del personaggio.\nInfanzia.\nNata dall'unione di due pericolosi e noti assassini, David Cain e Sandra Woosan alias Lady Shiva, la piccola Cassandra fu allevata all'interno della lega degli assassini per diventare un giorno la guardia del corpo di Ra's al Ghul. Sandra sperava in realt\u00e0 che la bambina diventasse la sua degna erede come Lady Shiva, e questo pose il padre in disaccordo con lei (la sua intenzione era di impedirle di renderla un'arma perfetta al suo servizio), perci\u00f2 David la sottrasse alle cure della donna e l'allev\u00f2 per conto suo.\nA causa dell'allenamento del padre, Cassandra visse quasi completamente isolata dal resto del mondo e non impar\u00f2 mai a parlare, ma anzi, la parte del cervello normalmente usata per il linguaggio fu allenata perch\u00e9 Cassandra potesse leggere il linguaggio del corpo delle altre persone e anticiparne i movimenti.\nQuesta diversa capacit\u00e0 di apprendimento le caus\u00f2 dei problemi, come una forma di dislessia, che le ha impedito di imparare a leggere e a scrivere. L'unico modo che ha di comunicare \u00e8 soltanto il linguaggio del corpo.\nQuando per\u00f2 il padre la port\u00f2 sul campo per metterla alla prova (a 8 anni d'et\u00e0), essa, pur superando il test ed uccidendo il suo primo uomo, comprese che tutto ci\u00f2 che il padre le aveva insegnato fino ad allora era sbagliato e fugg\u00ec lontano da lui.\nLo shock per la piccola fu enorme, non aveva pi\u00f9 nessuno da cui stare e non poteva dire niente a nessuno, inoltre non sapeva quasi nulla del mondo, tuttavia era determinata a scoprire, a vedere cos'altro c'era oltre a ci\u00f2 che le avevano insegnato fino ad allora e, soprattutto a fuggire da David Cain. Pass\u00f2 cos\u00ec nove anni vagabondando senza casa, diventata una splendida diciassettenne dagli evidenti tratti asiatici, ancora incapace di parlare ma molto pi\u00f9 sicura di s\u00e9 e del mondo che la circonda diviene una dei giovani vagabondi di Gotham City reclutati da Barbara Gordon per recuperare informazioni mentre la citt\u00e0 era divenuta centro di scontri fra bande nella \"terra di nessuno\", il suo compito era semplicemente di fare da corriere in cambio di cibo, ma col tempo, Babs si affeziona alla giovane in cui rivede se stessa e che prende sotto la sua ala come una sorella maggiore; Cassandra si affezioner\u00e0 molto a lei, ma non potr\u00e0 rivelarle il suo nome a causa del suo mutismo; Barbara capir\u00e0 che la ragazza non ha problemi fisici e le insegner\u00e0 i primi rudimenti di lettura scrittura e dialogo, con eccellenti risultati.\nCassandra salver\u00e0 in seguito la vita del commissario James Gordon dall'assalto del padre e di Due Facce, meritandosi il rispetto di Batman e rivelando di essere la figlia del mercenario. Compreso il suo passato Barbara sar\u00e0 decisa a volerla aiutare e, come primo passo, le ceder\u00e0 il ruolo che in passato fu suo: Batgirl.\nBatgirl.\nVestita del suo nuovo ruolo combatter\u00e0 per liberare la terra di nessuno insieme a Robin, Nightwing, Azrael, Oracolo e lo stesso Batman.\nIn seguito continuer\u00e0 la sua crociata affiancando i compagni e sempre diretta da Barbara, inoltre imparer\u00e0 ad esprimersi in un linguaggio rozzo e semplice, quasi primitivo ma comprensibile, nonch\u00e9 a scrivere, dando modo agli altri di scoprire il suo nome, inoltre diverr\u00e0 una riserva della Young Justice.\nQuando il suo passato emerger\u00e0 del tutto i suoi compagni si dimostreranno comunque disposti ad accettarla.\nNonostante tutto Cassie prova un grande senso di frustrazione per il non potersi esprimere correttamente o per il non capire le altre persone, e ci\u00f2 la porta ad accettare la proposta di uno scienziato interessato a svolgere un esperimento di riprogrammazione cerebrale su un essere umano; egli facendogli l'offerta di riprogrammarle il cervello per poter essere \"normale\", l'esperimento riesce e Cassandra diviene capace di comprendere il linguaggio verbale e parlarlo perfettamente, ma come effetto collaterale le sue capacit\u00e0 di predire i movimenti si atrofizzano assieme ad ogni sua altra abilit\u00e0 rendendola completamente inoffensiva ed indifesa.\nQuesto fino a quando Batgirl non rincontra la madre, l'assassina Lady Shiva, che le insegna nuovamente come predire i movimenti tramite un duello mortale.\nRecuperate le sue abilit\u00e0 torner\u00e0 a combattere il crimine a Gotham City, facendo inoltre la conoscenza di Stephanie Brown alias Spoiler, che diverr\u00e0 la sua migliore amica.\nI fatti di ' e ' saranno inoltre orchestrati proprio da David Cain, interessato a sapere se Batman \u00e8 degno di allevare sua figlia.\nCassandra Cain ricomparir\u00e0 pi\u00f9 avanti nelle vesti di capo della \"Lega degli assassini\", avendo abbandonato il suo precedente atteggiamento altruista ed essendo divenuta una spietata criminale; l'evoluzione del personaggio da eroina a malvagia sembr\u00f2 a lungo immotivata, ma in seguito si mostr\u00f2 che il suo cambiamento di personalit\u00e0 fu dovuto ad una droga in grado di alterare la mente, somministratale dal supercriminale Deathstroke, ma fu liberata da tale influsso grazie a Robin (Tim Drake) ed ai Teen Titans, ritornando al suo ruolo di Batgirl assieme alla sua mentore.\nOutsiders.\nIn seguito Cassandra si un\u00ec agli Outsiders nel ruolo di aiutante di Batman; sebbene all'inizio sia guardata storta dai compagni di squadra, soprattutto le ragazze, per via della sua abitudine di isolarsi, della sua scarsa socializzazione e della bizzarra abitudine di andare in giro completamente nuda (interpretato a torto come esibizionismo); dopo un po' si guadagner\u00e0 la fiducia degli altri e si dimostrer\u00e0 anche un abile leader in assenza del cavaliere oscuro.\nSebbene il gruppo sia piuttosto longevo e svolga diverse missioni \u00e8 destinato a sgretolarsi con la morte di Batman.\nVenuta al corrente della notizia inizialmente Cass non vorr\u00e0 crederci e si recher\u00e0 nuovamente a Gotham per cercare il suo mentore; constatando tuttavia che Bruce Wayne \u00e8 veramente morto, diverr\u00e0 disillusa e triste, tanto che appender\u00e0 al chiodo il costume di Batgirl cedendolo all'amica Stephanie e sparendo poco dopo dalla circolazione.\nBlack Bat.\nDopo che Bruce Wayne ritorna, si scopre che aveva consegnato il suo manto di Batgirl a Stephanie Brown, perch\u00e9 si stava comportando secondo quando ordinato dal suo mentore in caso di decesso o di scomparsa. Dopo l'annuncio pubblico di Bruce Wayne per creare un team globale di Batmen, Tim Drake visita Cassandra a Hong Kong, dove ha agito come un vigilante anonimo, cercando di convincerla a tornare a Gotham, ora che le cose sono tornate alla normalit\u00e0, ma lei si rifiuta, dicendo che Stephanie ha bisogno del ruolo di Batgirl pi\u00f9 di lei. Appena prima di partire, Tim d\u00e0 Cassandra una copia del suo vecchio costume e le dice che se lei sceglie di rimanere e combattere il crimine a Hong Kong, spera lo far\u00e0 indossando un Bat-simbolo.\nNella serie di Grant Morrison Batman Inc., si scopre che Cassandra ha accettato l'offerta di Tim e si un\u00ec al nuovo gruppo di Bruce, indossando un costume fortemente modificato ed il nome di Black Bat.\nSuccessivamente Cassandra prender\u00e0 il nome di Orphan.\nPoteri e abilit\u00e0.\nNonostante la disabilit\u00e0 di Cassandra, l'autore Andersen Gabrych descrive la particolare comunicazione del personaggio come il fattore chiave che la rende una cos\u00ec brava investigatrice, capace di intuire se qualcosa non va semplicemente camminando in una stanza e basandosi sul linguaggio del corpo.\nCassie sembra quasi essere in grado di prevedere con largo anticipo i movimenti avversari e calcolare la risposta adeguata per neutralizzarli; questa abilit\u00e0 la rende una dei pi\u00f9 abili combattenti tra gli aiutanti di Batman. Dopo l'addestramento di quest'ultimo e di Oracolo inoltre la ragazza porta le sue gi\u00e0 grandi abilit\u00e0 a livelli eccelsi. Questo addestramento, ma soprattutto la sua abilit\u00e0 nella lettura del corpo, l'ha fatta diventare una delle migliori combattenti del mondo, in grado di fronteggiare Lady Shiva, riuscendo anche una volta a batterla seppur a malapena. \u00c8 andata in stallo contro Nightwing e contro Deathstroke in pi\u00f9 occasioni. Cass, tuttavia senza la sua abilit\u00e0 di prevenire le mosse dell'avversario tramite lettura del corpo, la rende particolarmente pi\u00f9 debole. Non a caso, quando per un periodo perse questa abilit\u00e0, Batman le disse che avrebbe impiegato almeno 10 anni per tornare a combattere come faceva prima grazie a quell'abilit\u00e0.\nLa coordinazione e le reattivit\u00e0 di Cassandra viene in seguito analizzata dai governativi facendo emergere che le sue capacit\u00e0 potrebbero essere considerate addirittura metaumane; difatti molte delle azioni che riesce a svolgere sono non fisicamente possibili, ma addirittura richiedono troppo sforzo mentale per un essere umano. Ha una velocit\u00e0 tale, sia in combattimento che in corsa, che risulta per l'occhio umano a malapena percettibile, addirittura personaggi del calibro di Batman e Deathstroke sono meno veloci di lei. Ha riflessi bullet time, in grado di schivare proiettili multipli facilmente. \u00c8 un'acrobata fenomenale, in grado di compiere acrobazie impossibili per un normale umano.\nCassandra ha inoltre una formidabile resistenza al dolore, comprese ferite d'arma da fuoco, e sebbene abbia un corpo snello, \u00e8 in grado di incassare e sferrare colpi devastanti. Come la madre eccelle nel Karate stile Shotokan.\nAltri media.\nCinema.\n\u00c8 apparsa al fianco di Harley Quinn in uno spin-off di \"Suicide Squad\", \"Birds of Prey e la fantasmagorica rinascita di Harley Quinn\", in uscita nel 2020 all'interno del DC Extended Universe, dove \u00e8 interpretata da Ella Jay Basco.\nTelevisione.\nCassandra compare in un breve cameo durante il finale della prima stagione di \"Justice League Unlimited\", qui compare in una realt\u00e0 alternativa e senza maschera mentre sta parlando con Tim Drake."}
{"id": "2460096", "revid": "123853065", "url": "https://it.wikipedia.org/wiki?curid=2460096", "title": "Nicola Madonna", "text": "Biografia.\n\u00c8 il figlio di Armando, allenatore ed ex calciatore.\nCaratteristiche tecniche.\nEsterno di centrocampo, pu\u00f2 essere impiegato anche come terzino destro.\nCarriera.\nComincia la sua carriera nelle giovanili dell'Atalanta.\nNell'estate 2005, a 18 anni, passa all'Albinoleffe, societ\u00e0 militante in Serie B, dove rimarr\u00e0 per quattro stagioni. Durante le prime due stagioni nella societ\u00e0 seriana colleziona poche presenza, anche a causa della giovane et\u00e0.\nNella stagione 2007-2008 si ritaglia un discreto spazio, disputando anche tre partite nei playoff promozione. Il 14 ottobre 2007 realizza il primo gol in Serie B contro il . La stagione successiva diventa titolare del centrocampo, offrendo prestazioni impreziosite da alcuni gol, fra le quali spicca il match di del 21 febbraio 2009, dove risulter\u00e0 il migliore in campo, siglando una doppietta decisiva. All'Albinoleffe \u00e8 stato allenato in prima squadra per una stagione dal padre Armando.\nNell'estate del 2009 passa in compropriet\u00e0 all'Atalanta. Il 30 agosto 2009 debutta in Serie A nell'incontro Atalanta-Genoa 0-1, disputato allo Stadio Atleti Azzurri d'Italia di Bergamo.\nTuttavia con i neroazzurri trova poco spazio, ed il 29 gennaio viene ceduto al Vicenza con la formula del prestito.\nIl 17 aprile, durante la partita disputata contro il Frosinone, subisce un grave infortunio al crociato anteriore del ginocchio destro, interrompendo la stagione prima del tempo. Terminata la stagione torna all'Atalanta.\nDisputa gran parte del periodo relativo alla stagione 2010-2011 nella riabilitazione all'infortunio subito nel campionato precedente. Il 23 aprile 2011 per riacquistare la forma partita viene mandato a giocare con la squadra Primavera, finendo anche sul tabellino dei marcatori. Fa il suo esordio in questa stagione nell'ultima partita di campionato contro il dove parte titolare e fornisce l'assist per la rete di Tiribocchi che far\u00e0 mantenere il primato in classifica della squadra orobica.\nA fine stagione viene totalmente riscattato dall', che tuttavia lo gira allo Spezia con la formula del prestito con diritto di riscatto della compropriet\u00e0. Durante la sfida casalinga contro il Trapani capolista, segna la sua prima rete in maglia bianca con un tiro dalla distanza. Si rende decisivo nel finale di stagione segnando due gol nelle ultime quattro partite, il primo nel match casalingo del 22 aprile contro il Sud-Tirol (2-1) al minuto 42 del secondo tempo, con un destro da fuori area che si insacca all'incrocio dei pali, il segondo gol arriva il 29 aprile al 7\u00ba minuto, nella sfida contro la (2-1). Conclude la stagione, con trentadue partite disputate e un bottino di sei reti contribuendo in modo significativo alla promozione diretta dello Spezia in Serie B.\nNella stagione successiva \u00e8 uno dei pochi giocatori a rimanere in squadra dopo la promozione in cadetteria, e quindi alle scelte della dirigenza che decide di riformare quasi interamente la rosa per puntare la promozione in Serie A. Decide di vestire la maglia numero 2 e diventa titolare inamovibile fino al 15 settembre quando, nella gara contro l', subisce una lesione di secondo grado al bicipite femorale destro, costretto, cos\u00ec, ad uno stop di sei settimane. Viene nel frattempo sostituito dal giovane Cristiano Piccini.\nIl 9 novembre, allo stadio Zecchini, nella sfida contro il Grosseto, fa il suo rientro in campo, subentrando a Lorenzo Crisetig al minuto 16 della ripresa. Dopo essersi riguadagnato il posto da titolare, il 30 dicembre, nel match contro il Vicenza, si infortuna gravemente alla testa dopo uno scontro fortuito con un compagno di squadra, in seguito ai vari controlli non viene riscontrato nulla di grave, ma il giocatore viene precauzionalmente tenuto lontano dalle gare di campionato per un mese, potendo comunque nel frattempo allenarsi regolarmente.\nIl 16 febbraio seguente ritorna nella lista dei convocati, diramata dal nuovo mister spezzino Atzori, per la sfida contro il . Dieci giorni dopo, il 26 febbraio, nella sfida del Granillo contro la , viene schierato titolare dal nuovo allenatore dello Spezia, Luigi Cagni, ritornando, cos\u00ec, a distanza di 58 giorni, nell'undici di partenza. A giugno 2013 Atalanta e Spezia rinnovano la compropriet\u00e0.\nIl 25 giugno 2015 lo Spezia riscatta l'intero cartellino del calciatore.\nIl 12 agosto 2015 viene ceduto in prestito al , compagine neopromossa in Serie B. Segna il suo primo gol stagionale il 15 maggio 2016 in Como-Spezia (4-0), penultima giornata di campionato.\nIl 27 giugno seguente viene acquistato a titolo definitivo dal Padova, con cui firma un contratto biennale. Il 20 novembre 2017, durante la partita vinta contro la Triestina, si infortuna gravemente al ginocchio sinistro, riportando la rottura del legamento crociato anteriore; operato, torna ad allenarsi nel successivo mese di marzo. Il 5 aprile 2018 rinnova con il club veneto fino al 2019.\nRimasto svincolato ad ottobre 2019 firma con la .\nStatistiche.\nPresenze e reti nei club.\n\"Statistiche aggiornate al 3 novembre 2019.\""}
{"id": "2460098", "revid": "287204", "url": "https://it.wikipedia.org/wiki?curid=2460098", "title": "Euroleague Basketball 2009-2010", "text": "LEurolega di pallacanestro 2009-2010 \u00e8 stato il decimo campionato tra club europei organizzata dall'ULEB. Ha visto la vittoria del Barcellona. Milo\u0161 Teodosi\u0107 venne nominato MVP della regular season, mentre Juan Carlos Navarro venne nominato MVP delle Final Four.\nRegular Season.\nLa Regular Season \u00e8 iniziata il 15 ottobre 2009 e si \u00e8 conclusa il 14 gennaio 2010.\nQuarti di finale.\nI quarti di finale si sono giocati dal 23 marzo al 1\u00ba aprile 2010 con la formula dei play-off. La formula della serie \u00e8 2-2-1: Le gare 1 (23 marzo) e 2 (25 marzo) in casa delle prime classificate, le gare 3 (30 marzo) e 4 (1\u00ba aprile) in quella delle seconde. Le gare 5 (non necessarie per nessuna serie) erano infine previste in casa delle prime (7 aprile).\nFinal Four.\nLa Final Four si sono disputate a Parigi dal 7 al 9 maggio presso il Palais Omnisport. Le due squadre vincitrici delle semifinali si sfidano nella finale del 9 maggio, mentre le due sconfitte si incontrano in una partita per decretare la squadra terza classificata della manifestazione."}
{"id": "2460099", "revid": "131358", "url": "https://it.wikipedia.org/wiki?curid=2460099", "title": "Melbourne Knights FC", "text": ""}
{"id": "2460103", "revid": "22475", "url": "https://it.wikipedia.org/wiki?curid=2460103", "title": "Ertis Fwtbol Klwb\u0131", "text": "L'Ertis Fwtbol Klwb\u0131 (in kazaco: \u0415\u0440\u0442\u0456\u0441 \u0424\u0443\u0442\u0431\u043e\u043b \u041a\u043b\u0443\u0431\u044b, , traslitterazione anglosassone: Irtysh) \u00e8 stata una societ\u00e0 calcistica kazaka con sede nella citt\u00e0 di Pavlodar.\nVanta 5 titoli nazionali, 1 Coppa del Kazakistan e nessuna retrocessione dalla massima serie, di cui ha contribuito alla fondazione.\nIl 30 maggio 2020, a causa di problemi finanziari, la federazione kazaka annuncia il ritiro dell'Ertis dal campionato."}
{"id": "2460104", "revid": "118527397", "url": "https://it.wikipedia.org/wiki?curid=2460104", "title": "Guard rail", "text": "Il guard rail o guardrail (termine inglese; in italiano guardavia, sicurvia, barriera di sicurezza o barriera stradale) \u00e8 un dispositivo di sicurezza e di ritenuta passiva atta a contenere i veicoli all'interno della strada e/o della carreggiata, con lo scopo di migliorare la sicurezza riducendo gli effetti degli incidenti dovuti a sbandamento.\nDisposizione.\nQuesta protezione viene posta esternamente rispetto alla carreggiata, in posizione centrale come spartitraffico (come alternativa alle barriere New Jersey) nelle strade a doppio senso di circolazione (autostrade, strade extra-urbane principali e secondarie se necessario) e sui margini di tutti i viadotti.\nDescrizione.\nTale barriera \u00e8 costituita da diversi montanti di materiale metallico ed \u00e8 progettata in modo tale da sostenere un urto in modo anaelastico, evitando cosi che il veicolo che ha fatto un incidente, a causa di un urto elastico, rimbalzi invadendo la corsia opposta (se cos\u00ec fosse sarebbe un grave problema perch\u00e9 il veicolo invadendo l'altra corsia causerebbe gravi incidenti); questo sistema \u00e8 efficace nel contenere urti con le macchine o i camion, ma risulta inefficace e pericoloso quando ad impattare \u00e8 un motociclo con conseguenze gravi e talvolta fatali per il motociclista. I montanti in caso di urti ad alta velocit\u00e0 sono in grado di causare mutilazioni e talvolta anche la decapitazione e i nastri sono altrettanto pericolosi, a causa dei loro bordi taglienti, in grado di provocare gravi lacerazioni. Attualmente in alcuni paesi europei sono adottate soluzioni per aumentare la sicurezza nei confronti dei motociclisti e degli utenti della strada in generale.\nCritiche.\nQuesto sistema \u00e8 stato profondamente criticato per la sua pericolosit\u00e0, causando pi\u00f9 di una vittima, e per via della generale inadeguata progettazione dello stesso, che in alcuni casi ha portato alla condanna dei progettisti.\nEsistono associazioni che combattono per la sicurezza delle strade e criticano aspramente tali barriere e forniscono informazioni di vario genere su questo dispositivo.\nA seguito di diverse petizioni on-line e della Commissione Trasporti in Italia si sta svolgendo l'iter per aggiornare la protezione di tali barriere; anche secondo Maurizio Lupi, ex-Ministro dei Trasporti, il guard rail deve essere riadeguato.\nSi sono rivelati pericolosi in modo particolare per i motociclisti, in quanto le lesioni mortali alla colonna vertebrale non avvengono durante l'impatto della moto, ma quando dopo l'urto il motociclista viene sbalzato dalla moto colpendo il guard-rail, i cordoli o altre barriere presenti ai lati della strada, che dovrebbero essere rimosse o sostituite con le meno invasive borchie plastiche.\nMeno pericolosi sono i guard-rail a due barriere con una seconda protezione a distanza di circa 1 metro dal guard-rail, tale che la moto nemmeno a alte velocit\u00e0 ha sufficiente forza per superare la prima barriera, che continua invece a proteggere quanti guidano un autoveicolo. La soluzione del guard-rail in legno o acciaio collegata un nastro bi-onda o tri-onda, protegge di pi\u00f9 di quello piatto. Fra le varie proposte:\nProduzione.\nIl 15 ottobre 2012 i principali produttori italiani sono stati sanzionati dall'Antitrust per un totale di oltre quaranta milioni di euro per avere costituito un cartello attraverso il consorzio Comast. Si tratta di Car Segnaletica Stradale, Ilva Pali Dalmine, Ilva Pali Dalmine Industries, Industria Meccanica Varricchio, Marcegaglia, Metalmeccanica Fracasso, San Marco S.p.A. \u2013 Industria Costruzioni Meccaniche, Steam Generators, Tubosider."}
{"id": "2460105", "revid": "287204", "url": "https://it.wikipedia.org/wiki?curid=2460105", "title": "Clontibret", "text": "Clontibret (\"Cluain Tiobraid\" in irlandese) \u00e8 un paese, sede di parrocchia, della Contea di Monaghan, in Irlanda. \nSi trova vicino al confine con l'Irlanda del Nord, tra le citt\u00e0 di Monaghan e Castleblayney, lungo strada statale N2, che collega Dublino a Derry. Nel 2006 contava circa 300 abitanti.\nNei suoi pressi, nel 1595, si svolse la battaglia di Clontibret."}
{"id": "2460106", "revid": "4175", "url": "https://it.wikipedia.org/wiki?curid=2460106", "title": "Wollongong Wolves", "text": ""}
{"id": "2460110", "revid": "2149966", "url": "https://it.wikipedia.org/wiki?curid=2460110", "title": "Silver Spring (Maryland)", "text": "Silver Spring \u00e8 un \"census-designated place\" degli Stati Uniti d'America, nella contea di Montgomery, nello stato del Maryland. Silver Spring \u00e8 la sede e il quartier generale della Chiesa Cristiana Avventista del Settimo Giorno. \u00c8 anche la sede di Hope Channel e Adventist World Radio, rete televisiva e radio ufficiali della Chiesa."}
{"id": "2460112", "revid": "290948", "url": "https://it.wikipedia.org/wiki?curid=2460112", "title": "Frattura (metallurgia)", "text": ""}
{"id": "2460126", "revid": "1714743", "url": "https://it.wikipedia.org/wiki?curid=2460126", "title": "Elisabetta di Mei\u00dfen", "text": "Biografia.\nAll'et\u00e0 di venti anni, il 7 settembre 1350, spos\u00f2 Federico V di Norimberga a Jena. La coppia ebbe nove figli, sette femmine e due maschi:\nElisabetta mor\u00ec all'et\u00e0 di 45 anni."}
{"id": "2460131", "revid": "289777", "url": "https://it.wikipedia.org/wiki?curid=2460131", "title": "Pelagio Pelagi", "text": ""}
{"id": "2460134", "revid": "834", "url": "https://it.wikipedia.org/wiki?curid=2460134", "title": "Disco Champs (album)", "text": ""}
{"id": "2460151", "revid": "287204", "url": "https://it.wikipedia.org/wiki?curid=2460151", "title": "Disco Inferno (brano musicale)", "text": ""}
{"id": "2460153", "revid": "287204", "url": "https://it.wikipedia.org/wiki?curid=2460153", "title": "Disco Inferno (album)", "text": ""}
{"id": "2460155", "revid": "1442080", "url": "https://it.wikipedia.org/wiki?curid=2460155", "title": "Disco Inferno", "text": ""}
{"id": "2460162", "revid": "339392", "url": "https://it.wikipedia.org/wiki?curid=2460162", "title": "Capitale degli Stati Uniti", "text": ""}
{"id": "2460165", "revid": "287204", "url": "https://it.wikipedia.org/wiki?curid=2460165", "title": "Cafe racer", "text": ""}
{"id": "2460166", "revid": "767487", "url": "https://it.wikipedia.org/wiki?curid=2460166", "title": "Bro'Sis", "text": "Bro'Sis \u00e8 il nome un gruppo misto - 4 maschi e 2 femmine - di musica pop e R&amp;B tedesca formatosi nel 2001 durante la seconda stagione del programma televisivo \"Popstars\" e scioltosi nel 2006: una delle ragazze, Indira Weis, era gi\u00e0 uscita nel 2003.\nDue dei suoi membri, Ross Antony e Giovanni Zarrella, hanno poi intrapreso fortunate carriere da solisti."}
{"id": "2460167", "revid": "131358", "url": "https://it.wikipedia.org/wiki?curid=2460167", "title": "Adelaide Sharks", "text": ""}
{"id": "2460168", "revid": "339392", "url": "https://it.wikipedia.org/wiki?curid=2460168", "title": "Cups", "text": ""}
{"id": "2460173", "revid": "729019", "url": "https://it.wikipedia.org/wiki?curid=2460173", "title": "Family Circle Cup 2008 - Doppio", "text": "Il doppio del Family Circle Cup 2008 \u00e8 stato un torneo di tennis facente parte del WTA Tour 2008.\nKatarina Srebotnik e Ai Sugiyama hanno battuto in finale Edina Gallovits e Ol'ga Govorcova 6\u20132, 6-2.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2460175", "revid": "9139", "url": "https://it.wikipedia.org/wiki?curid=2460175", "title": "WebDav", "text": ""}
{"id": "2460180", "revid": "1543377", "url": "https://it.wikipedia.org/wiki?curid=2460180", "title": "Milo\u0161 Stojkovi\u0107", "text": "Gioca nel ruolo di schiacciatore nel Bielsko-Bialskie Towarzystwo Sportowe."}
{"id": "2460181", "revid": "767487", "url": "https://it.wikipedia.org/wiki?curid=2460181", "title": "Stateline (Nevada)", "text": "Stateline \u00e8 un census-designated place (CDP) degli Stati Uniti, situato nella Contea di Douglas nello stato del Nevada. Nel censimento del 2000 la popolazione era di 1.215 abitanti.\nEconomia.\nTurismo.\nStateline \u00e8 uno dei principali centri turistici situati lungo le sponde del Lago Tahoe, al confine con la California e il centro abitato di South Lake Tahoe. Le principali attrazioni, oltre al lago, sono i sei casin\u00f2 e le strutture ricettive come hotel e residence.\nIl cuore economico e turistico di Stateline \u00e8 \"Kingsbury Grade\", nota anche come \"Nevada State Route 207\", la quale attraverso un passo posto sopra il lago collega il centro a Gardnerville, situata al di l\u00e0 dei monti. Molti degli alberghi e dei servizi primari sono posti su questa via, che tuttavia nei mesi invernali pu\u00f2 essere inagibile a causa della neve.\nGeografia fisica.\nSecondo i rilevamenti dell'United States Census Bureau, la localit\u00e0 di Stateline si estende su una superficie di 2,0 km\u00b2, dei quali 1,7\u00a0km\u00b2 occupati da terre, e 0,3\u00a0km\u00b2 dalle acque.\nPopolazione.\nSecondo il censimento del 2000, a Stateline vivevano 1.215 persone, ed erano presenti 245 gruppi familiari. La densit\u00e0 di popolazione era di 696 ab./km\u00b2. Nel territorio comunale si trovavano 562 unit\u00e0 edificate. Per quanto riguarda la composizione etnica degli abitanti, il 73,66% era bianco, l'1,23% era afroamericano, lo 0,66% era nativo, l'8,15% era asiatico e lo 0,16% proveniva dall'Oceano Pacifico. Il 13,00% della popolazione apparteneva ad altre razze e il 3,13% a pi\u00f9 di una. La popolazione di ogni razza ispanica corrispondeva al 28,97% degli abitanti.\nPer quanto riguarda la suddivisione della popolazione in fasce d'et\u00e0, il 24,3% era al di sotto dei 18, l'8,9% fra i 18 e i 24, il 35,6% fra i 25 e i 44, il 23,0% fra i 45 e i 64, mentre infine l'8,1% era al di sopra dei 65 anni di et\u00e0. L'et\u00e0 media della popolazione era di 35 anni. Per ogni 100 donne residenti vivevano 124,1 maschi."}
{"id": "2460190", "revid": "984922", "url": "https://it.wikipedia.org/wiki?curid=2460190", "title": "Fallon Station", "text": "Fallon Station \u00e8 un census-designated place (CDP) degli Stati Uniti, situato nella Contea di Churchill nello stato del Nevada. Nel censimento del 2000 la popolazione era di 1.265 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Fallon Station si estende su una superficie di 6,4 km\u00b2, tutti occupati da terre.\nPopolazione.\nSecondo il censimento del 2000, a Fallon Station vivevano 1.265 persone, ed erano presenti 356 gruppi familiari. La densit\u00e0 di popolazione era di 197 ab./km\u00b2. Nel territorio comunale si trovavano 366 unit\u00e0 edificate. Per quanto riguarda la composizione etnica degli abitanti, il 69,64% era bianco, l'8,70% era afroamericano, l'1,42% era nativo, l'8,62% era asiatico e lo 0,95% proveniva dall'Oceano Pacifico. Il 5,38% della popolazione apparteneva ad altre razze e il 5,30% a pi\u00f9 di una. La popolazione di ogni razza ispanica corrispondeva al 10,75% degli abitanti.\nPer quanto riguarda la suddivisione della popolazione in fasce d'et\u00e0, il 43,6% era al di sotto dei 18, il 12,6% fra i 18 e i 24, il 42,4% fra i 25 e i 44, l'1,3% fra i 45 e i 64, mentre infine lo 0,1% era al di sopra dei 65 anni di et\u00e0. L'et\u00e0 media della popolazione era di 22 anni. Per ogni 100 donne residenti vivevano 102,1 maschi."}
{"id": "2460195", "revid": "1573940", "url": "https://it.wikipedia.org/wiki?curid=2460195", "title": "Monastero di Santa Maria di Monteverde", "text": "Santa Maria di Monteverde \u00e8 un antico monastero benedettino dell'XI secolo crollato in gran parte, a causa di terremoti, oggi chiesetta rurale in agro di Vinchiaturo, nella provincia di Campobasso.\nPosizione geografica.\nLa chiesa situata a 1000 metri di altitudine sull'altura detta \"La Rocca\" in localit\u00e0 Monteverde, domina ad est la vallata di Mirabello Sannitico, ad ovest quella di Bojano, a sud quella di Sepino e a nord quella verso Campobasso.\nOrigini del monastero.\nNelle immediate vicinanze dell'attuale chiesetta sorgeva l'insediamento fortificato di Ruffirium al quale era stato affidato il controllo dei fondovalle e delle antiche vie di comunicazione. La presenza di numerose tracce di mura megalitiche, costruite con macigni a forma irregolare (mura poligonali), che presentano analogie con i perimetri di altri insediamenti del Sannio Pentro sono una ricca testimonianza. Dionisio, nell'Esc. XIX colloca Ruffirio \"ad orientem Boviani apud Montem vulgo Viridem, quo in Apuliam itur\" ossia \"verso l'oriente di Bojano in quella contrada volgarmente detta Monteverde, per la quale si accede in Puglia\". \nRuffirio, distrutta per opera di Quinto Fabio sotto la dittatura di Lucio Papirio Cursore, non rimase del tutto abbandonata. Reperti di et\u00e0 romana, infatti, tra i quali un frammento di trabeazione dorica con architrave e fregio ornato da metope con testa taurina e triglifi, una statua togata rinvenuta nel 1969, un cippo funerario e un sarcofago rinvenuti di recente, testimoniano la presenza di gente patrizia che l'abitava. Con la caduta dell'Impero romano d'Occidente e le seguenti devastazioni causate dalle invasioni barbariche, Monteverde ripiomb\u00f2 nella desolazione. Ma con il diffondersi del monachesimo, e pi\u00f9 propriamente dell'ordine dei benedettini, torn\u00f2 ad essere abitata. Gli storici affermano che nel 689, il monaco Dauferio, proveniente dal monastero di San Pietro Avellana fond\u00f2, nei pressi dei resti dell'antico insediamento sannitico Ruffirium, un cenobio dedicato a Santa Maria, che nel 1022, per volont\u00e0 del nobile beneventano Tertullo, fu trasformato in vero e proprio monastero retto da un abate. Si ritiene che sia uno dei primi insediamenti sorto nel Molise, insieme a quelli di San Vincenzo al Volturno e di Santa Maria di Canneto (nei pressi di Roccavivara). Nell'area erano presenti almeno due insediamenti direttamente dipendenti dal monastero, uno dei quali, denominato Terra Montis Viridis, era ancora fiorente nel secolo XIII. La presenza benedettina attiva sul territorio \u00e8 testimoniata anche da un atto notarile, risalente al 1193, rogato dal notar Guglielmo di Bojano, con il quale l'abate Ferulfo effettu\u00f2 la concessione della met\u00e0 di un mulino (antica misura terriera), appartenente alla chiesa di San Salvatore di Mirabello, che utilizzava le acque del torrente Tappino.\nAttivit\u00e0 lavorative nel monastero.\nNel secolo XII, il convento raggiunse grande notoriet\u00e0, anche grazie alla costituzione di una corporazione di lavoratori della pietra operanti tra l'Abruzzo e il Molise, come prova un'iscrizione rinvenuta tra le rovine dell'antica chiesa, oggi murata sulla facciata principale dell'edificio. L'iscrizione \u00e8 stata cos\u00ec interpretata da V. Baldini:\n\"L'anno 1163 nell'undicesimo mese il venerabile abate matteo ordin\u00f2 che tale lodevole istituzione fosse realizzata con il suo beneficio consenso il maestro scalpellino gualtiero a ricordo questa pietra incise\"\nNel secolo XII il convento di Monteverde fu ampliato sia perch\u00e9 divenne sede della gi\u00e0 citata corporazione dei maestri scalpellini, sia per le attivit\u00e0 che i monaci svolgevano come l'evangelizzazione, la pastorizia e i lavori nei campi. Nello stesso periodo fu costruita la chiesa posta sul lato destro del convento, intitolata a Santa Maria.\nElementi architettonici e decorativi.\nSin dalle origini il ruolo del centro monastico fu rilevante, anche grazie ai privilegi concessi dalle autorit\u00e0 ecclesiastiche, tra cui il papa molisano Celestino V. Nel 1321 fu papa Giovanni XXII a finanziare l'abbellimento della chiesa, la cui struttura risultava essere a tre navate, senza transetto, con absidi ornate da eleganti monofore strombate e facciata a salienti, affiancata da torre campanaria, la cui base grazie ai recenti lavori di consolidamento e conservazione effettuati nel 2008 hanno portato alla luce il pavimento in cotto. L'edificio presenta due ingressi: uno sul prospetto principale e l'altro sul lato destro. La lavorazione delle pietre, a filari di altezza diverse, \u00e8 molto accurata. Con il trascorrere del tempo, i rovi hanno nascosto parte delle rovine, mentre frammenti architettonici e decorativi come colonne e capitelli sono stati depredati. Tra i reperti scomparsi vi erano alcuni capitelli con foglie e volute di buona fattura, che evidenziavano una notevole abilit\u00e0 di mestiere negli esecutori della corporazione di Monteverde. Nel 2008, lavori di ricognizione e consolidamento dei resti dell'edificio, hanno riportato alla luce l'intero impianto planimetrico, la parte absidale con le tre monofore, la torre campanaria e diverse sepolture. L'impianto planimetrico della chiesa risulta conforme agli schemi costruttivi benedettini. Le tre navate, infatti, erano divise da arcate a tutto sesto su colonne, tranne in prossimit\u00e0 della zona presbiteriale, dove si alzavano, invece, pilastri collegati tra loro e alle pareti laterali mediante archi trasversali. Inoltre, nell'attuale chiesetta rurale edificata nel 1938 con materiale di reimpiego, accessibile direttamente dalla chiesa antica, viene conservata la bella lunetta (mt. 1,45 alla base) che decorava il portale principale. La lunetta raffigura l'agnello con la testa girata verso la croce, ad altorilievo, mentre fanno da sfondo, a bassorilievo, sul lato destro, un'ancora, ed un viticcio simbolo della salvezza dell'anima. Sul lato sinistro, vi \u00e8 raffigurato un motivo a zig-zag, simbolo della luce e della speranza. In tale composizione, vi \u00e8 l'essenzialit\u00e0 nel motivo dell'agnello mistico che emerge sugli altri elementi allegorici, mentre, in altre lunette, esistenti nelle chiese molisane del periodo romanico, le composizioni sono pi\u00f9 complesse e l'agnello raffigurato si confonde con altri simboli: leoni alati, grifoni. Pertanto, si ritiene che la lunetta della chiesa di S. Maria di Monteverde, per lo schematismo delle forme e l'essenzialit\u00e0 della composizione \u00e8 tra le pi\u00f9 antiche.\nTerremoti e ricostruzione.\nL'attivit\u00e0 del monastero si interrompe alla met\u00e0 del XIV secolo, quando nel 1349 un pauroso terremoto lo distrusse, lasciando, per\u00f2, in piedi la chiesa e poche abitazioni di pastori. Un altro terremoto, precisamente nel 1456, distrusse le poche abitazioni rimaste. Ed \u00e8 in seguito a questi eventi che la chiesa con le sue dipendenze venne data in commenda all'abbate commendatario di turno. I sopravvissuti all'evento calamitoso si trasferirono a valle, ove gi\u00e0 si erano da tempo creati due gruppi di abitazioni di Mirabello Sannitico e Vinchiaturo. La chiesa, invece, fu fatta ricostruire dal Cardinale Vincenzo Orsini d'Aragona nel 1688. Per oltre un secolo la messa fu celebrata dal clero di Mirabello Sannitico come risulta da diversi atti notarili. Infine, il terribile terremoto del 26 luglio 1805, caus\u00f2 il crollo definitivo della chiesa, dove trov\u00f2 la morte l'eremita che in quel luogo viveva nella preghiera e nella contemplazione.\nSituazione attuale.\nDel monastero sopravvivono parte dell'abside centrale, tracce del presbiterio e delle mura perimetrali.\nNell'odierna chiesetta una volta l'anno, precisamente l'ultima domenica di agosto vi \u00e8 tenuta messa e la statua della vergine sita al suo interno viene portata in processione per un percorso di un chilometro. In quel giorno le citt\u00e0 una volta \"antagoniste\" di Mirabello e Vinchiaturo (di cui la chiesa delinea il confine) si ritrovano insieme a pregare simboleggiando la fratellanza tra i popoli."}
{"id": "2460197", "revid": "339392", "url": "https://it.wikipedia.org/wiki?curid=2460197", "title": "Bro'sis", "text": ""}
{"id": "2460200", "revid": "339392", "url": "https://it.wikipedia.org/wiki?curid=2460200", "title": "Brosis", "text": ""}
{"id": "2460202", "revid": "339392", "url": "https://it.wikipedia.org/wiki?curid=2460202", "title": "Bro\u00b4Sis", "text": ""}
{"id": "2460205", "revid": "767487", "url": "https://it.wikipedia.org/wiki?curid=2460205", "title": "Xunzi", "text": "Xun Zi nacque con il nome Xun Kuang (), nello stato di Zhao. Alcuni testi registrarono il suo cognome come Sun (), invece di Xun, oppure Sun fu selezionato poich\u00e9 . Il nome \"Xun Zi\" \u00e8 un titolo che significa \"Maestro Xun\". Il suo nome di cortesia era Q\u012bng ().\nXun Zi visse durante il Periodo dei regni combattenti e contribu\u00ec ad una delle Cento scuole di pensiero.\nXun Zi credeva che le tendenze innate dell'uomo vadano ammansite attraverso l'educazione e i rituali, secondo una visione opposta a quella di Mencio, che riteneva che l'uomo fosse buono in modo innato, riteneva inoltre che nascendo fondamentalmente malvagio qualsiasi azione buona fosse nulla pi\u00f9 di una menzogna e una falsit\u00e0 e, in quanto tale fosse per giunta intenzionale.\nEducato nello stato di Qi, Xun Zi \u00e8 stato associato alla scuola confuciana, ma la sua filosofia ha un sapore pi\u00f9 pragmatico rispetto all'ottimismo confuciano.\nAlcuni studiosi attribuiscono questa sua caratteristica al fatto che ha vissuto durante un periodo di grandi divisioni."}
{"id": "2460211", "revid": "1568601", "url": "https://it.wikipedia.org/wiki?curid=2460211", "title": "Ponzone (torrente)", "text": "Il Ponzone \u00e8 un torrente del Piemonte, affluente in destra orografica del Sessera. Il suo corso si sviluppa interamente in Provincia di Biella.\nPercorso del torrente.\nIl Ponzone nasce dalla colline ad ovest della frazione Bulliana (Trivero), nei pressi del Santuario della Brughiera. \nIl torrente scende inizialmente verso sud-est segnando il confine tra il territorio comunale di Trivero e quelli dei comuni di Mosso prima e di Valle Mosso poi.\nDopo aver sfiorato Crocemosso nei pressi della frazione Polto cambia orientamento e si dirige verso nord-est attraversando il centro abitato di Ponzone, una delle pi\u00f9 popolose frazioni di Trivero. La valle del torrente tende poi ad infossarsi e, dopo aver raccolto le acque del Rio Scoldo nei pressi della \"Fabbrica della Ruota\", il Ponzone confluisce nel Sessera a sud-est di Pray (frazione Pianceri).\nPer buona parte del suo corso il torrente \u00e8 fiancheggiato dalla SP 200 \"Biella - Valsesia\".\nLa valle del ponzone si presenta per quasi tutta la sua lunghezza fittamente antropizzata e costellata da insediamenti industriali di varie epoche.\nPrincipali affluenti.\nI principali affluenti del Ponzone provengono da sinistra perch\u00e9 sulla destra del corso d'acqua il bacino \u00e8 molto limitato dalla vicinanza con la costiera collinare che lo separa dai contigui bacini dello Strona di Mosso e dell'Ostola.\nUtilizzi.\nL'acqua di varie sorgenti tributarie del Ponzone viene derivata per uso potabile, ad esempio dal \"Consorzio Acqua Potabile Ponzone Vaudano\". \nIl torrente ha subito e subisce poi vari prelievi ad uso industriale a supporto delle molte fabbriche costruite nei pressi delle sue sponde.\nTra queste un importante esempio di archeologia industriale \u00e8 il Lanificio Zignone, costruito nel 1878 nei pressi della confluenza del Rio Scoldo nel Ponzone (localit\u00e0 Valfredda), a quel tempo in comune di Flecchia (oggi di Pray).\nLo stabilimento utilizzava la forza motrice dell'acqua del torrente e, caso unico in Italia, conserva ancora intatto il sistema di trasmissione \"telodinamico\".\nIl lanificio \u00e8 oggi parte dell'Ecomuseo del Biellese; \u00e8 noto anche come \"Fabbrica delle Ruota\" a causa della grossa ruota metallica ben visibile all'esterno.\nQuesta ruota riceveva la forza motrice da un cavo d'acciaio collegato ad una turbina fatta girare dall'acqua del torrente e trasmetteva a sua volta il movimento ai macchinari all'interno dello stabilimento mediante un lungo albero di trasmissione."}
{"id": "2460212", "revid": "1305772", "url": "https://it.wikipedia.org/wiki?curid=2460212", "title": "Indian Springs", "text": "Indian Springs pu\u00f2 riferirsi a vari luoghi:"}
{"id": "2460219", "revid": "287204", "url": "https://it.wikipedia.org/wiki?curid=2460219", "title": "Indian Springs (Nevada)", "text": "Indian Springs \u00e8 un census-designated place (CDP) degli Stati Uniti, situato nella Contea di Clark nello stato del Nevada. Nel censimento del 2000 la popolazione era di 1.306 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Indian Springs si estende su una superficie di 49,3 km\u00b2, tutti occupati da terre.\nPopolazione.\nSecondo il censimento del 2000, a Indian Springs vivevano 1.306 persone, ed erano presenti 341 gruppi familiari. La densit\u00e0 di popolazione era di 39,5 ab./km\u00b2. Nel territorio comunale si trovavano 657 unit\u00e0 edificate. Per quanto riguarda la composizione etnica degli abitanti, l'88,02% era bianco, l'1,15% era afroamericano, il 2,00% era nativo, l'1,15% era asiatico e lo 0,84% proveniva dall'Oceano Pacifico. Il 4,22% della popolazione apparteneva ad altre razze e il 2,61% a pi\u00f9 di una. La popolazione di ogni razza ispanica corrispondeva al 6,84% degli abitanti.\nPer quanto riguarda la suddivisione della popolazione in fasce d'et\u00e0, il 29,0% era al di sotto dei 18, l'8,5% fra i 18 e i 24, il 23,4% fra i 25 e i 44, il 28,0% fra i 45 e i 64, mentre infine l'11,1% era al di sopra dei 65 anni di et\u00e0. L'et\u00e0 media della popolazione era di 37 anni. Per ogni 100 donne residenti vivevano 105,0 maschi."}
{"id": "2460225", "revid": "599013", "url": "https://it.wikipedia.org/wiki?curid=2460225", "title": "Suore carmelitane del Divin Cuore di Ges\u00f9", "text": "Le suore carmelitane del Divin Cuore di Ges\u00f9 (in tedesco \"Karmelitinnen vom G\u00f6ttlichen Herzen Jesu\") sono un istituto religioso femminile di diritto pontificio: le suore di questa congregazione pospongono al loro nome la sigla C.D.C.J.\nStoria.\nLa congregazione venne fondata a Berlino il 2 luglio 1891 da Anna Maria Tauscher van den Bosch (1855-1938) per l'assistenza agli orfani: le sue \"case di San Giuseppe\" per bambini abbandonati si diffusero rapidamente in tutta Europa e nel 1904, avendo aperto una filiale a Rocca di Papa, le suore vennero approvate per la prima volta dal cardinale Francesco Satolli, vescovo suburbicario di Frascati.\nL'istituto, aggregato all'Ordine dei carmelitani scalzi dal 25 ottobre 1904, ricevette il pontificio decreto di lode il 9 maggio 1910 e venne approvato definitivamente dalla Santa Sede il 12 maggio 1930.\nLa fondatrice (in religione madre Maria Teresa di San Giuseppe) \u00e8 stata beatificata il 13 maggio 2006.\nAttivit\u00e0 e diffusione.\nLe carmelitane del Divin Cuore si dedicano all'assistenza e all'educazione dei giovani e alle opere di pastorale sanitaria.\nSono presenti in Europa (Austria, Croazia, Germania, Islanda, Italia, Paesi Bassi, Russia, Ungheria), nelle Americhe (Brasile, Canada, Nicaragua, Stati Uniti d'America, Venezuela) e in Africa (Camerun, Nigeria): la sede generalizia, dal 1922, \u00e8 a Sittard (Limburgo).\nAl 31 dicembre 2005 l'istituto contava 454 religiose in 53 case."}
{"id": "2460230", "revid": "1647404", "url": "https://it.wikipedia.org/wiki?curid=2460230", "title": "Ghost Town", "text": ""}
{"id": "2460234", "revid": "767487", "url": "https://it.wikipedia.org/wiki?curid=2460234", "title": "Rave party", "text": ""}
{"id": "2460238", "revid": "71433", "url": "https://it.wikipedia.org/wiki?curid=2460238", "title": "Ghost town", "text": ""}
{"id": "2460239", "revid": "486946", "url": "https://it.wikipedia.org/wiki?curid=2460239", "title": "Furido", "text": ""}
{"id": "2460244", "revid": "767487", "url": "https://it.wikipedia.org/wiki?curid=2460244", "title": "Ordine di battuta", "text": " \nNel baseball l'ordine di battuta (o Line Up) \u00e8 l'ordine dei nove battitori che si presentano in successione l'uno dopo l'altro alla battuta.\nEsso \u00e8 il derivato di uno studio attento delle medie di attacco dei singoli giocatori.\nIl baseball \u00e8 uno sport estremamente basato sulle medie millesimali della resa di ogni giocatore, sia in attacco che in difesa. Durante lo svolgimento della partita ogni azione viene \"riassunta\" in un ruolino il quale, anche se letto a distanza di tempo, riporta una cronaca scritta delle azioni di gioco che si sono svolte durante l'incontro.\nLe divisioni.\nIl Line Up \u00e8 diviso in due \"zone\" secondo le caratteristiche dei vari battitori.\nIl \"Turno Alto\".\nIl Turno Alto \u00e8 costituito dai battitori compresi tra la seconda e la quinta-sesta posizione (dipende dalle caratteristiche delle varie squadre). \u00c8 denominato \"alto\" in quanto \u00e8 costituito dai battitori migliori della squadra. Questi sono i battitori pi\u00f9 di potenza e dotati di abilit\u00e0 nell'impattare la pallina, piuttosto che velocit\u00e0 nella corsa. Tra questi spicca il cosiddetto \"quarto in battuta\", che tra tutti i componenti della sua squadra \u00e8 il battitore pi\u00f9 potente di tutti.\nIl \"Lead Off\".\nIl Lead Off \u00e8 il battitore che compare per primo nel Line Up. \n\u00c8 un atleta generalmente molto adatto alla corsa, contraddistinto dalla miglior media millesimale di arrivo in base rispetto al numero di volte che si \u00e8 presentato al piatto; la stessa viene calcolata sulla resa durante il campionato fino a quel momento.\nL'obiettivo \u00e8 arrivare almeno in prima base con battute a terra non molto lunghe, per poi dare la possibilit\u00e0 ai suoi compagni di provare a portarlo a casa o spingerlo il pi\u00f9 avanti possibile a suon di battute.\nIl secondo in battuta.\n\u00c8 il secondo atleta della squadra con la maggior percentuale (millesimale) di arrivo in base rispetto alle presenze nel box di battuta; veloce anch'egli, ha il compito di arrivare pure lui salvo in base e, eventualmente, \"rubare\" una base se ha la possibilit\u00e0.\nIl terzo in battuta.\n\u00c8 il giocatore della squadra con la miglior media battuta cio\u00e8 che ha la maggior percentuale di battute andate a buon fine rispetto alle presenze in box di battuta.\nIl quarto in battuta.\n\u00c8 il giocatore con la miglior media \"bombardieri\" vale a dire che ha la miglior media di squadra di battute lunghe, che di solito consentono al loro realizzatore di raggiungere non solo la prima base, ma anche le successive a causa di una battuta estremamente profonda in campo, quando non addirittura un fuoricampo (homerun).\nEgli ha il compito di picchiare la palla molto forte per consentire al primo, secondo e terzo in battuta, qualora presenti in campo e non eliminati in precedenza, di raggiungere il piatto di casa base e segnare un punto a testa. Se viene compiuto un fuoricampo con il primo, secondo e terzo in battuta ancora sulle basi, questo si chiama \"grande slam\", poich\u00e9 \u00e8 il massimo di punti ottenibile da un singolo battitore che batta la palla fuoricampo, poich\u00e9 non solo permetter\u00e0 ai compagni di compiere di diritto il giro fino al piatto di casa base, ma otterr\u00e0 lo stesso diritto anche lui, raggiungendo cos\u00ec la quota di quattro segnature.\nIl quinto in battuta.\n\u00c8 il secondo giocatore della squadra ad avere la pi\u00f9 alta media bombardieri (vedi sopra \"il quarto in battuta\"), sostanzialmente ha lo stesso compito del quarto in battuta qualora egli sia stato eliminato in uno dei modi previsti senza avere la possibilit\u00e0 di portare a casa i compagni.\nIl \"Turno Basso\".\nIl gruppo dalla quinta-sesta posizione fino all'ultima, la nona, \u00e8 detto turno basso, in quanto comprende i battitori meno abili della squadra. Questi cercano di raggiungere le basi, ma non sono sostenuti immediatamente dal turno alto.\nIl sesto, settimo, ottavo e nono in battuta.\nSono generalmente i battitori meno produttivi della squadra; ci\u00f2 non toglie che non possano produrre risultati positivi per la loro compagine, contribuendo cos\u00ec ad accumulare punti fino al terzo out dell'ultimo inning.\nEssere schierati in queste posizioni in battuta non \u00e8 una vergogna, considerato che un giocatore di baseball si compone di due caratteristiche fondamentali: la capacit\u00e0 offensiva e la capacit\u00e0 difensiva. Le due qualit\u00e0 sono disgiunte e non \u00e8 detto che un giocatore poco capace in attacco lo sia anche in difesa. Pu\u00f2 capitare che il nono in battuta dell'attacco sia una pedina imprescindibile dello scacchiere della squadra, in quanto irrinunciabile in difesa.\nLa scelta di mettere i battitori migliori per primi e quelli peggiori per ultimi \u00e8 dovuta al fatto logico che in questo modo il turno alto ha le maggiori possibilit\u00e0 di presentarsi al piatto di casa base, a causa della rotazione dei battitori."}
{"id": "2460248", "revid": "1480390", "url": "https://it.wikipedia.org/wiki?curid=2460248", "title": "Horizon Apartments", "text": "L'Horizon Apartments, conosciuto anche come \"The Horizon\", \u00e8 un grattacielo residenziale situato a Darlinghurst, quartiere di Sydney (Nuovo Galles del Sud, Australia). \u00c8 stato edificato sulla 184 Forbes Street, all'incrocio tra la Liverpool e William Street. L'edificio \u00e8 stato completato nel 1998. La sua costruzione ha suscitato diverse polemiche riguardo agli effetti di ombra causati dalla sua altezza (143,9\u00a0m).\nStoria.\nDisegnato dall'architetto Harry Seidler, \u00e8 stato costruito tra il 1990 e il 1998 dall'azienda Grollo Constructions di Melbourne.\nDescrizione.\nL'edificio presenta 260 appartamenti per un totale di 32.000\u00a0m\u00b2. \nIl suo particolare design ha permesso di ottenere appartamenti pi\u00f9 ampi nei piani superiori, con balconi che si affacciano a est verso l'oceano Pacifico e ne massimizzano la vista. La posizione dell'immobile permette inoltre di beneficiare della vista sulla Opera House e Harbour Bridge."}
{"id": "2460249", "revid": "1968290", "url": "https://it.wikipedia.org/wiki?curid=2460249", "title": "Pala di Conegliano", "text": "La Pala di Conegliano (\"Madonna in trono col Bambino fra angeli e santi\") \u00e8 un dipinto olio su tavola trasportato su tela (235x150 cm) del pittore italiano Cima da Conegliano, realizzato intorno al 1492 e conservato nel Duomo di Conegliano.\nStoria.\nPensata come pala d'altare per il Duomo di Conegliano, citt\u00e0 che diede i natali all'artista e nella quale \u00e8 ancora visibile la dimora del pittore, la \"Madonna in trono\" fu commissionata da Francesco Codroipo e Giovanni della Pasqualina negli anni 1490, quando il Cima era attivo in Venezia, sotto le influenze di Giovanni Bellini, della cui impostazione artistica la pala coneglianese risente.Dopo oltre cinque secoli, la pala \u00e8 ancora conservata dietro l'altare maggiore del Duomo di Conegliano ed \u00e8 l'unica opera che l'artista ha lasciato in questa citt\u00e0.\nRestauri.\nNel XX secolo, causa le condizioni precarie del legno si \u00e8 reso necessario il trasferimento su tela, mediante la tecnica del rullo termico.\nNel 2009 l'opera \u00e8 stata restaurata presso il laboratorio di Renza Clochiatti Garla.\nDescrizione.\nLa tavola rappresenta centralmente la Vergine in trono col Bambin Ges\u00f9 in grembo, sul lato sinistro i santi Giovanni Battista, Nicola e Caterina d'Alessandria, sul lato destro i santi Apollonia, Francesco d'Assisi (santo pilastro, appunto, precursore con la croce astile) e Pietro (santo pilastro fondatore, con il libro della Parola aperto), questi ultimi due sostengono l'intera struttura architettonica.\nAi piedi del trono due figure di fanciulli musicanti danno movimento alla scena principale, ossia una sacra conversazione, le cui figure si mostrano assorte. \nAnalizzando pi\u00f9 da vicino i singoli soggetti, per un totale di dieci, ciascuna figura sembra avere la sua autonomia:\nLei \u00e8 posta sopra tutti i santi perch\u00e9 \u00e8 Madre di Dio, Regina e ausiliatrice. Ha provato tutti i dolori, dal parto allo strazio del figlio Ges\u00f9, crocefisso, quindi non pu\u00f2 capire le angosce delle persone a cui si rivolge.\nLa composizione \u00e8 inserita in un contesto architettonico che guarda alla sobriet\u00e0 e alla classicit\u00e0 delle forme, con una cupola al di sopra della scena nei cui pennacchi compaiono gli evangelisti Giovanni e Marco, quest'ultimo patrono della terra veneta, entrambi rappresentati all'interno di un cerchio, simbolo della perfezione, intorno a loro si trova un motivo di uva e viti (La chiesa, vigna di Cristo) che decora le vele dell'archivolto a lacunari e gigli, simboli della verginit\u00e0 della Madonna.\nAlle spalle del trono, una volta a botte con cassettoni, dietro la quale si apre un cielo azzurro con nuvolette bianche, il quale avvolge di grande luminosit\u00e0 il tutto."}
{"id": "2460252", "revid": "767487", "url": "https://it.wikipedia.org/wiki?curid=2460252", "title": "Olney (Maryland)", "text": "Olney \u00e8 un CDP degli Stati Uniti d'America, nella contea di Montgomery, nello stato del Maryland."}
{"id": "2460257", "revid": "287204", "url": "https://it.wikipedia.org/wiki?curid=2460257", "title": "Dallas-Fort Worth Metroplex", "text": "La Dallas-Fort Worth metroplex (designata ufficialmente Dallas-Fort Worth-Arlington, TX Metropolitan Statistical Area dall'Ufficio per la gestione e il bilancio), comprende 13 contee dello Stato del Texas. I residenti dell'area si riferiscono anche come Dallas-Fort Worth Metroplex, DFW o the Metroplex. \u00c8 il centro economico e culturale delle regioni del Texas centro-settentrionale ed \u00e8 la pi\u00f9 grande area metropolitana interna degli Stati Uniti d'America.\nLa popolazione della metroplex di Dallas-Fort Worth era di 7.539.711 abitanti secondo una stima del censimento del 2018, il che la rende la pi\u00f9 grande area metropolitana sia del Texas che del Sud, la quarta pi\u00f9 grande degli Stati Uniti e la settima pi\u00f9 grande delle Americhe. Nel 2016, la DFW \u00e8 salita al primo posto nella nazione per la crescita della popolazione anno su anno. Nel 2016, l'economia metropolitana ha superato Houston, nello stesso Stato, diventando la quarta pi\u00f9 grande della nazione, con un PIL reale di poco pi\u00f9 di 511 miliardi di dollari nel 2016. Come tale, l'economia dell'area metropolitana \u00e8 classificata all'11\u00ba posto tra le pi\u00f9 grandi al mondo.\nL'economia della regione si basa principalmente su banche, commercio, telecomunicazioni, tecnologia, energia, assistenza sanitaria e ricerca medica, trasporti e logistica. Nel 2017, la Dallas-Fort Worth era sede di 22 aziende della Fortune 500, la terza pi\u00f9 grande concentrazione di aziende della Fortune 500 nella nazione, dietro New York (63) e Chicago (34). La metroplex \u00e8 composta da 9.286 miglia quadrate (24,100\u00a0km\u00b2) di superficie totale: 8.991 miglia quadrate (23,290\u00a0km\u00b2) \u00e8 composta da terre, mentre 295 miglia quadrate (760\u00a0km\u00b2) \u00e8 ricoperta da acque, rendendola pi\u00f9 ampia rispetto agli stati del Rhode Island e del Connecticut messi insieme."}
{"id": "2460261", "revid": "73125", "url": "https://it.wikipedia.org/wiki?curid=2460261", "title": "Nodo ascendente", "text": ""}
{"id": "2460262", "revid": "73125", "url": "https://it.wikipedia.org/wiki?curid=2460262", "title": "Nodo discendente", "text": ""}
{"id": "2460265", "revid": "339392", "url": "https://it.wikipedia.org/wiki?curid=2460265", "title": "Dallas Fort Worth Metroplex", "text": ""}
{"id": "2460266", "revid": "174308", "url": "https://it.wikipedia.org/wiki?curid=2460266", "title": "MTV One", "text": ""}
{"id": "2460267", "revid": "339392", "url": "https://it.wikipedia.org/wiki?curid=2460267", "title": "Dallas/Fort Worth Metroplex", "text": ""}
{"id": "2460270", "revid": "307923", "url": "https://it.wikipedia.org/wiki?curid=2460270", "title": "Aeroporto di Manchester (disambigua)", "text": ""}
{"id": "2460273", "revid": "406204", "url": "https://it.wikipedia.org/wiki?curid=2460273", "title": "Basilius Valentinus", "text": "Col nome di Basilius Valentinus (spesso italianizzato in Basilio Valentino), presentato come un monaco benedettino del XV secolo, apparve, all'inizio del XVII secolo, una serie di trattati di alchimia che ebbe grande diffusione e successo. \u00c8 stata per\u00f2 avanzata la forte ipotesi che a scriverli sia stato il loro stesso editore, Johann Th\u00f6lde (ca. 1565-1614). La stessa leggenda della scoperta fortuita dei manoscritti originali, che sarebbero scaturiti dall'interno di una colonna dell'Abbazia di Erfurt, colpita da un fulmine e poi ricompostasi per incanto, appare chiaramente un racconto miracolistico. Anche l'esistenza storica del monaco \u00e8 spesso messa in dubbio.\nL'opera.\nCol nome di Basilius Valentinus sono state pubblicate decine di pubblicazioni sull'alchimia in latino e tedesco, tradotte in varie lingue, tra cui il francese, l'inglese e il russo. \nNella sua opera pi\u00f9 famosa, \"Triumphwagen des Ammonii\", pubblicata a Lipsia nel 1604 da Johann Th\u00f6lde, viene descritto il metodo per ottenere l'ammoniaca facendo reagire sali alcalini con cloruro d'ammonio, e come produrre l'acido cloridrico acidificando una salamoia.\nIn seguito l'opera fu pubblicata in latino col titolo \"Currus Triumphalis Antimonii\" (\u00abil carro trionfale dell'antimonio\u00bb).\nAltre opere in latino e tedesco:"}
{"id": "2460279", "revid": "1094968", "url": "https://it.wikipedia.org/wiki?curid=2460279", "title": "Castello di Pieve di Cadore", "text": "Il castello di Pieve di Cadore (anche noto come castello di Cadore) era un fortilizio di origini medievali situato a Pieve di Cadore, in provincia di Belluno.\nStoria.\n\u00c8 il primo luogo fortificato di cui si ha notizia in Cadore e sorgeva su un'altura posta alla confluenza del Boite nel Piave. Sembra che il sito fosse frequentato sin dall'antichit\u00e0 come sede di un luogo sacro pagano.\nLa prima importante acquisizione territoriale dei da Camino, fu quella del Cadore nel 1135, per conto del patriarca di Aquileia Pellegrino di Ortenburg. Nel 1155, anno successivo al matrimonio fra Guecellone II e Sofia di Colfosco, erede delle contee di Zumelle e di Ceneda, anche il castello venne dato loro in feudo.\nDa sempre sede della Magnifica Comunit\u00e0 Cadorina, dopo la dedizione alla Serenissima fu residenza del capitano del reggimento del Cadore. Fu particolarmente coinvolto negli eventi e antefatti della guerra della Lega di Cambrai: occupato nell'inverno del 1508 da una colonna imperiale comandata dal tirolese Sisto Von Trautson, fu riconquistato dai Veneziani e dai Cadorini, guidati da Bartolomeo d'Alviano, dopo la Battaglia di Rusecco del 2 marzo 1508 (nota anche come Battaglia di Cadore). Resistette per altri due anni a ripetuti assedi e, conquistato nei primi giorni di dicembre del 1511 dal maresciallo Regendorf agli ordini dell'imperatore Massimiliano d'Asburgo, ritorn\u00f2 quasi subito sotto il controllo dei Veneziani. Durante l'occupazione gli imperiali saccheggiarono e incendiarono i paesi vicini e requisirono gli Statuti cadorini.\nLa Battaglia di Cadore fu rappresentata dal Tiziano nella Sala del Maggior Consiglio di Palazzo Ducale, ma l'affresco and\u00f2 distrutto nell'incendio del 1577.\nCessate le sue funzioni militari, specie dopo la caduta di Venezia, il castello cadde in rovina. Sui suoi resti fu costruita la \"batteria Castello\", fortilizio risalente alla fine dell'Ottocento e mai utilizzato.\nArchitettura.\nSecondo le vecchie raffigurazioni, il castello si articolava su due piani e le mura, di perimetro quadrangolare, davano per tre lati su un precipizio, mentre a nord-ovest si trovava l'ingresso. Al piano terra, nell'ala nord, stavano le prigioni e le cantine, mentre dalla parte opposta vi erano magazzini e armerie. Gli era inoltre annessa una cappella, i cui arredi (una statua attribuita a Mino da Pisa e due pale) sono oggi conservati nella parrocchiale di Pieve."}
{"id": "2460283", "revid": "599013", "url": "https://it.wikipedia.org/wiki?curid=2460283", "title": "Suore carmelitane di Madre Candelaria", "text": "Le Suore Carmelitane di Madre Candelaria (in spagnolo \"Hermanas Carmelitas de Madre Candelaria\") sono un istituto religioso femminile di diritto pontificio: le suore di questa congregazione pospongono al loro nome la sigla H.C.M.C.\nStoria.\nLa congregazione sorse ad Altagracia de Orituco il 13 settembre 1903 per iniziativa di Sixto Sosa D\u00edaz (1870-1943), futuro vescovo di Guayana e Cuman\u00e1: Sosa riun\u00ec una comunit\u00e0 di quattro donne guidate da Susana Paz Castillo Ram\u00edrez (1863-1940), ritenuta la fondatrice, per l'assistenza agli ammalati nell'ospedale di San Antonio.\nIl 13 giugno 1906, con l'approvazione del vescovo di Calabozo Felipe Neri Sendra, la fraternit\u00e0 si trasform\u00f2 in congregazione e le suore ricevettero l'abito religioso dalle mani di Sosa; le costituzioni delle religiose vennero approvate il 31 dicembre 1910 e, per evitarne la dissoluzione, il 25 marzo 1925 l'istituto venne aggregato all'ordine Carmelitano.\nLa fondatrice (in religione madre Candelaria di San Giuseppe) \u00e8 stata beatificata il 27 aprile 2008.\nAttivit\u00e0 e diffusione.\nLe Carmelitane di Madre Candelaria si dedicano all'istruzione e all'educazione cristiana della giovent\u00f9, all'assistenza agli anziani e all'apostolato missionario.\nSono presenti in Venezuela e Bolivia: la sede generalizia \u00e8 a Caracas.\nAl 31 dicembre 2005 l'istituto contava 67 religiose in 14 case."}
{"id": "2460292", "revid": "767487", "url": "https://it.wikipedia.org/wiki?curid=2460292", "title": "Acad\u00e8mia Valenciana de la Llengua", "text": "L'Acad\u00e8mia Valenciana de la Llengua \u00e8 un istituto creato il 16 dicembre 1998 dal Parlamento valenciano per elaborare e armonizzare le norme linguistiche della lingua valenciana, in accordo con la Generalitat Valenciana e con lo statuto d'autonomia della Comunit\u00e0 Valenzana.\nL'obiettivo principale \u00e8 quello di elaborare e standardizzare una forma comune di lingua valenciana."}
{"id": "2460293", "revid": "984922", "url": "https://it.wikipedia.org/wiki?curid=2460293", "title": "Erg\u00fcn Berisha", "text": "Biografia.\nNato e cresciuto a Zurigo in Svizzera ma \u00e8 di origini kosovare.\nNazionale.\nNel 2005 ha partecipato con la Turchia ai Mondiali Under-17 in Per\u00f9 classificandosi al quarto posto."}
{"id": "2460298", "revid": "1203217", "url": "https://it.wikipedia.org/wiki?curid=2460298", "title": "Chimichurri", "text": "Il chimichurri \u00e8 un tipo di salsa verde utilizzata, anche nella marinatura delle preparazioni, per la carne alla griglia. Originaria dell'Argentina \u00e8 oggi utilizzata anche in altre nazioni latinoamericane, fino ad arrivare al Nicaragua.\nOrigini.\nIl \"chimichurri\" (o \"chimmichurri\") \u00e8 una salsa utilizzata per condire carni alla griglia in numerosi paesi sudamericani.. Un aneddoto circa l'origine del nome fa riferimento a un certo 'Jimmy McCurry', un irlandese a cui viene attribuita la ricetta originale. Sempre secondo tale versione, si trattava di un soldato al seguito delle truppe del generale Jasson Ospina nel XIX secolo, essendo simpatizzante della causa dell'indipendenza argentina. La salsa divenne popolare e la ricetta fu tramandata ma, essendo il nome \"Jimmy McCurry\" ostico da pronunciare per gli argentini, col tempo venne deformato appunto in \"chimichurri\", anche se altre versioni affermano che fu cos\u00ec modificato proprio in onore di McCurry.\nVi sono altri aneddoti che coinvolgono invece tale Jimmy Curry, un importatore di carni inglese, altri uno scozzese di nome James C. Hurray, che si dice lavorasse con i gaucho, e ancora una famiglia di origini inglesi che, in Patagonia, fu udita da alcuni argentini chiedere di \"passarmi il curry\" (in inglese, \"give me the curry\"). Tutte queste versioni hanno, come punto in comune, una radice inglese del termine e una successiva storpiatura da parte dei nativi argentini.\nPreparazione.\nIl \"chimichurri\" viene preparato tritando finemente prezzemolo, peperoncino e aglio, quindi aggiungendo olio vegetale e aceto bianco. A scelta si possono anche aggiungere, sempre tritati fini, anche della paprica, origano, cumino, timo, coriandolo, limone e alloro. Viene utilizzata solitamente come unico condimento per le grigliate, il \"chorizo\" e l\"'asado\". Viene anche utilizzato per marinare le carni prima di grigliarle. Si trova in commercio anche del \"chimichurri\" in bottiglia o disidratato, da preparare aggiungendo aceto e olio.\nNella salsa verde argentina chiamata chimichurri si d\u00e0 importanti variet\u00e0, la cosa pi\u00f9 frequente \u00e8 distinguere tra la \"chimichurri soave\" di gusto che \u00e8 il pi\u00f9 comune e la \"chimichurri forte\", perch\u00e9 il chimichurri forte normalmente ha il peperone chiamato \"quitucho\" o \"cumbari\" o \"putapari\u00f3\". e anche \"locoto\" e pi\u00f9 densit\u00e0 di spezie.\nLa ricetta contiene evidenti influenze delle cucine spagnola e italiana che costituiscono, d'altro canto, uno specchio fedele della societ\u00e0 argentina attuale. Mentre gli ingredienti essenziali del \"chimichurri\" sono comuni sia alla Spagna che all'Italia, l'aspetto complessivo e il sapore ricordano di pi\u00f9 la \"persillade\" francese."}
{"id": "2460299", "revid": "1442080", "url": "https://it.wikipedia.org/wiki?curid=2460299", "title": "Dario Vido\u0161i\u0107", "text": "Ha fatto parte delle spedizioni mondiali con la nazionale australiana per la Coppa del Mondo FIFA 2010 e Coppa del Mondo FIFA 2014\n\u00c8 figlio dell'allenatore Rado Vido\u0161i\u0107."}
{"id": "2460300", "revid": "339392", "url": "https://it.wikipedia.org/wiki?curid=2460300", "title": "Barinade", "text": ""}
{"id": "2460305", "revid": "729019", "url": "https://it.wikipedia.org/wiki?curid=2460305", "title": "Popski's Private Army", "text": "La Popski's Private Army (traducibile come \"Esercito privato di Popski\"), sigla PPA, ufficialmente denominata No 1 Demolition Squadron, era un'unit\u00e0 irregolare delle forze armate britanniche, delle dimensioni di una compagnia, che oper\u00f2 sul fronte africano e italiano durante la Seconda guerra mondiale. Essa era caratterizzata dall'utilizzo di attrezzatissime Jeep su cui erano montate mitragliatrici di grosso calibro.\nLe origini.\nL'unit\u00e0 mobile fu creata in Africa nel 1942, al comando di Vladimir Peniakoff: questi era detto \"Popski\" dal nome di un personaggio dei fumetti del giornale \"Daily Mirror\", affibbiatogli dal capitano Bill Kennedy Shaw del Long Range Desert Group in quanto per i suoi radiotelegrafisti \u201cPeniakoff\u201d era impronunciabile.\nL'unit\u00e0 rappresentava la pi\u00f9 piccola unit\u00e0 indipendente dell'esercito britannico e fu fermamente voluta dall'allora maggiore John Hackett, che pi\u00f9 tardi come paracadutista comander\u00e0 una brigata dei paracadutisti Red Devils durante l'Operazione Market-Garden. La sua denominazione venne suggerita indirettamente dallo stesso Hackett quando Peniakoff tardava a fornire un nome accettabile per il suo nuovo reparto, perch\u00e9 gli disse \"Farai bene a darmi un nome passabile altrimenti vi chiamer\u00f2 \"Popski's Private Army\"\u201d e Popski rispose \u201cLo prendo!\u201d\nEssa era composta da un ridotto numero di uomini, selezionati con criteri molto personali da Popsky, dotati di alcune Jeep munite di attrezzature atte a garantire la massima autonomia sulle quali erano montate mitragliatrici pesanti: in Africa delle Vickers K binate e in Europa una coppia di Browning M2 e M1919.\nLo stemma da basco fu adottato nel 1942. Esso derivava da un ex libris disegnato per Peniakoff negli anni '20 dal giovane Paolo Caccia Dominioni, conosciuto durante il soggiorno in Egitto, e rappresentava un astrolabio perch\u00e9, come afferma Popski nelle sue memorie, \"\"mi pareva che il vecchio strumento sarebbe stato il simbolo adatto per una unit\u00e0 che doveva navigare osservando le stelle\".\"\nImpiego operativo.\nLa PPA era specializzata in raid, ricognizioni a lungo raggio ed operazioni di sabotaggio, sia sul fronte che dietro le linee nemiche. In Africa, nel corso della Campagna del Nord Africa, oper\u00f2 frequentemente insieme al SAS ed all'LRDG. Durante le operazioni lungo la costa adriatica, ad essa venne assegnato un distaccamento di mezzi da sbarco con sette uomini dei Royal Engineers, i genieri dell'esercito britannico, che vennero immediatamente ribattezzati \u201cPopski's Private Navy\u201d. L'unit\u00e0 durante la Campagna d'Italia (1943-1945) era articolata su tre pattuglie da 18 uomini su jeep armate con una coppia di mitragliere e un quartier generale molto ridotto e mobile di 4 jeep. In questo periodo il reparto oper\u00f2 in congiunzione con le forze dell'VIII Armata britannica e con diverse formazioni partigiane (stringendo un particolare sodalizio con i partigiani del Distaccamento \"Settimio Garavini\" della 28\u00aa Brigata \"Mario Gordini\", operante nella zona di Ravenna), terminando le sue operazioni sul suolo italiano con la liberazione di Venezia.\nL'attivit\u00e0 della PPA cess\u00f2 definitivamente con la fine della guerra, sul territorio austriaco.\nL'unit\u00e0 nel corso della sua storia cont\u00f2 un totale di 216 uomini, pi\u00f9 alcune decine di militari di vari altri reparti che furono temporaneamente assegnati alla PPA, compresi anche alcuni italiani."}
{"id": "2460306", "revid": "123745724", "url": "https://it.wikipedia.org/wiki?curid=2460306", "title": "Ricardo Char\u00e1", "text": "Carriera.\nClub.\nDebutta in una gara ufficiale con la maglia dell'Udinese il 14 gennaio 2010 nella gara degli ottavi di finale di Coppa Italia contro il entrando all'85' al posto di Simone Pepe.\nNazionale.\n\u00c8 stato convocato nelle Nazionali giovanili della Colombia per il Sudamericano Under-15 del 2005 (4 presenze e 1 gol), per il Sudamericano Under-17 del 2007 (8 presenze e 1 gol), per il Mondiale Under-17 del 2007 (4 presenze) e per il Sudamericano Under-20 del 2009 (2 presenze e 1 gol)."}
{"id": "2460308", "revid": "767487", "url": "https://it.wikipedia.org/wiki?curid=2460308", "title": "Pietra di Castellavazzo", "text": "La pietra di Castellavazzo \u00e8 un particolare tipo di marmo estratto, appunto, nella zona di Castellavazzo, frazione di Longarone (provincia di Belluno). L'unica cava attualmente attiva \u00e8 la Marsor, in localit\u00e0 Olantreghe.\n\u00c8 una roccia calcarea sedimentaria con tessitura particellare molto fine e struttura nodulare compatta, di colore variabile dal rosso-marrone al grigio, con svariate tonalit\u00e0 di grigio-rosa.\nDal punto di vista tecnico si pu\u00f2 considerare un ottimo materiale lapideo ornamentale e da costruzione in quanto, per le sue buone caratteristiche di lucidabilit\u00e0, resistenza, durevolezza e non gelivit\u00e0, risulta adatto sia all'uso esterno che per rivestimenti interni.\nStoria.\nI reperti testimoniano che l'attivit\u00e0 estrattiva era presente in zona sin dall'epoca romana. Poco impiegata nel medioevo, venne notevolmente rivalutata a partire dal Rinascimento e soprattutto tra il Settecento e l'Ottocento, quando venne utilizzata in tutte le pi\u00f9 importanti opere pubbliche, ecclesiastiche e private, per realizzare statue e capitelli, scalini, stipiti, davanzali, focolari, mascheroni, abbeveratoi, vasche per fontane, pavimentazioni e rivestimenti. Ancora all'inizio del Novecento erano attive circa una decina di cave di pietra da taglio, ma le crisi seguite ai due conflitti mondiali e le moderne metodologie edilizie hanno fatto ridurre l'attivit\u00e0 di cava, per cui l'unico sito attivo attualmente \u00e8 quello di Marsor.\nImpiego attuale.\nL'utilizzo di tecnologie all'avanguardia, affiancate alle lavorazioni artigianali e agli strumenti tradizionali, permettono di adattare le caratteristiche di questa pietra alle moderne tendenze costruttive e di design, creando armonie con materiali come acciaio, legno e acciaio Corten.\nOltre ad essere impiegata per abitazioni private e alberghi, interni ed esterni, complementi d'arredo e piscine, l'utilizzo attuale della pietra di Castellavazzo riguarda anche il recupero dei centri storici, ad esempio la ristrutturazione della casa natale di Andrea Brustolon, la pavimentazione dei marciapiedi di via Garibaldi, via San Lucano e piazza Duomo a Belluno e la nuova piazza di Castellavazzo con la fontana il cui basamento \u00e8 stato recentemente restaurato.\nTonalit\u00e0.\nL'aspetto delle texture dei lavorati pu\u00f2 essere ottenuto in diverse colorazioni a seconda del punto di cava.\nDal fronte superficiale vengono estratti dei blocchi dalla colorazione grigia dovuta alla maggior quantit\u00e0 di grafite presente nella roccia.\nMan mano che si procede in profondit\u00e0 con l'estrazione, affiorano strati di colore pi\u00f9 rosato/violetto dovuto alla presenza di ematite. Questo strato d\u00e0 origine alla colorazione cosiddetta \"grigiorosa\", disponibile in pi\u00f9 di una sfumatura.\nGiunti al cuore di cava, la forte presenza di ematite dona alla pietra una colorazione marrone-rossiccia, denominata \"Castellavazzo Rosso\"."}
{"id": "2460322", "revid": "599013", "url": "https://it.wikipedia.org/wiki?curid=2460322", "title": "The Meaning of Love (album Michelle McManus)", "text": "The Meaning of Love \u00e8 l'album di debutto della cantante scozzese Michelle McManus pubblicato a seguito della sua vittoria al talent show \"Pop Idol\".\nDall'album vennero estratti due singoli, \" All This Time\" e l'omonimo \" The Meaning Of Love\". Inoltre la canzone \"I'll Never Know\" nel 2008 fu oggetto di una cover da parte del cast di Britannia High per la colonna sonora del musical."}
{"id": "2460327", "revid": "81367338", "url": "https://it.wikipedia.org/wiki?curid=2460327", "title": "Ubaldo Fiorenzi", "text": "Biografia.\nUbaldo Fiorenzi, Conte di Montecerno, nasce a Osimo nel 1890, dopo essersi laureato in agraria, nell'anno 1914 parte per l'Africa equatoriale, dove inizia la sua attivit\u00e0 di agronomo nella coltivazione del cotone.\nAl ritorno inventa la blocchiera idraulica Fiorenzi, ovvero una pressa idraulica, montata su quattro ruote (in modo da poter essere trasportata sul luogo in cui si vuole costruire), che confeziona blocchi di terra compressa utilizzabili in sostituzione di mattoni o pietre.\nNel 1928 realizza di un altro progetto, le \"casseforme Fiorenzi\", con le quali si possono realizzare abitazioni impiegando la ghiaia del litorale che lavata e mescolata al cemento, viene colata in casseforme di legno.\nAlla fine degli anni trenta decide poi di fare di Marzocca di Senigallia un luogo di villeggiatura: sposta a monte la ferrovia e progetta un piano urbanistico che prevede lo sviluppo di villini che vanno dal mare fino alla sommit\u00e0 della collina, con al centro una piazza con negozi e servizi.\nQuesto programma, non viene per\u00f2 completato; lascia l'Italia ed accetta di andare in Dalmazia, dove costruisce due villaggi, nel 1940 Fiorenzi va a Milano dove la Societ\u00e0 Saffa gli affida la costruzione del villaggio-operai di Magenta utilizzando il brevetto delle casseforme.\nNello stesso tempo, con la Saffa, inventa la villetta prefabbricata in legno, l'anno successivo fonda la S.T.A.R. (studi tecnici artistici riuniti) stipulando con la societ\u00e0 Ernesto Breda una convenzione che ha l'obiettivo di utilizzare le casseforme Fiorenzi nell'ambito della ricostruzione edilizia del dopoguerra.\nNel 1920 diventa padre di Luciana , nel 1924 di Marcella , nel 1930 di Giovanna.\nNel 1946 Fiorenzi costruisce per la Breda a Sesto San Giovanni e sul lago di Garda e perfeziona il brevetto trasformato in casseforme Breda-Fiorenzi.\nNel 1948 vince l'appalto per il villaggio UNRA-CASA nel quartiere di Torrette di Ancona, l'anno dopo riesce ad esportare le casseforme a New York grazie all'architetto Mario Fianchetti.\nIl 29 agosto 1949 Ubaldo Fiorenzi muore in un incidente stradale."}
{"id": "2460328", "revid": "1048993", "url": "https://it.wikipedia.org/wiki?curid=2460328", "title": "Bill (film 1981)", "text": "Bill \u00e8 un film per la televisione del 1981, basato sulla vita di Bill Sackter, interpretato da Mickey Rooney e Dennis Quaid. Nel 1983 \u00e8 stato realizzato un sequel intitolato \"\", sempre con Rooney protagonista."}
{"id": "2460329", "revid": "1318658", "url": "https://it.wikipedia.org/wiki?curid=2460329", "title": "Interpello", "text": "L'interpello, secondo il diritto italiano, \u00e8 un'istanza che il contribuente rivolge all'amministrazione finanziaria affinch\u00e9 quest'ultima dia una valutazione preventiva ad un'operazione economica ancora \"in fieri\".\nL'ordinamento tributario italiano prevede diverse tipologie.\nAmbito di applicazione.\nLe istanze di interpello presentate da un contribuente possono essere relative ai seguenti tributi di competenza dell'Agenzia delle Entrate:\nI tributi di competenza di altri enti diversi dall'Agenzia delle Entrate devono essere presentati direttamente a questi, e pertanto:\nDevono essere presentate all'Agenzia delle Dogane le istanze di interpello riguardanti le Accise, ai comuni quelle riguardanti l'IMU, alle Regioni quelle riguardanti i tributi regionali, ed alle Province quelle riguardanti i tributi provinciali, al Pubblico Registro Automobilistico (PRA) per le iscrizioni di ipoteche sui beni mobili registrati, richieste in ritardo e cio\u00e8 dopo un anno dalla data di autentica dell'atto costitutivo (art. 2 R.D. 15 marzo 1927, n. 436).\nDal punto di vista dottrinale, si distingue di regola tra interpelli obbligatori ed interpelli facoltativi. Nondimeno, recenti pronunce della Corte di Cassazione hanno riconosciuto la possibilit\u00e0 al contribuente di fornire la prova contraria anche in assenza di proposizione dell'interpello disapplicativo, che, secondo la tesi erariale, doveva ritenersi obbligatorio (sul punto: Corte di Cassazione, n. 7402 del 15 marzo 2019: \u201cin ossequio alle norme costituzionali di tutela del contribuente (artt. 24 e 53 Cost.) e di buon andamento dell'amministrazione (art. 97 Cost.) questa Corte, ha gi\u00e0 avuto modo di affermare che la prova della sussistenza del diritto alla disapplicazione della normativa antielusiva pu\u00f2 essere fornita anche al di fuori della procedura prevista dalla combinazione dell'art. 30 comma 4bis, I. 724/1994 e dell'art. 37 bis d.P.R. 600 del 1973 e dunque anche in sede processuale (cfr. Cass., n. 17010 del 12/05/2012; Cass., n. 18807 del 2017).\nModalit\u00e0 di presentazione.\nL'istanza di interpello pu\u00f2 essere compilata su carta libera, e deve contenere i seguenti elementi, in assenza dei quali \u00e8 dichiarata inammissibile:\nTipologie.\nInterpello ordinario.\nIl diritto di interpello cosiddetto \"ordinario\", previsto dall'art. 11 dello statuto dei diritti del contribuente, trova il suo regolamento attuativo nel decreto del Ministero dell'Economia e delle Finanze 26 aprile 2001, n. 209.\nConsiste nella facolt\u00e0, da parte di ciascun contribuente, di porre quesiti alla Direzione regionale dell'Agenzia delle Entrate, se vi sono \"obiettive condizioni di incertezza\" nella normativa fiscale relativamente a \"casi concreti e personali\".\nL'amministrazione finanziaria \u00e8 tenuta a dare risposta entro 90 giorni. In caso di mancata risposta, l'interpretazione della norma tributaria prospettata dal contribuente \u00e8 da considerarsi corretta (in virt\u00f9 del silenzio assenso), e a condizione che l'istanza sia ammissibile e che sia questa che la stessa soluzione prospettata siano state esposte in modo chiaro e univoco.\nInterpello speciale.\nL'interpello cosiddetto \"speciale\" \u00e8 stato istituito dall'art. 21 della legge 30 dicembre 1991, n. 413.\n\u00c8 un interpello che pu\u00f2 avere per oggetto soltanto determinate operazioni (trasformazioni, fusioni, ecc.), considerate potenzialmente elusive.\nInterpello disapplicativo.\nL'interpello cosiddetto \"disapplicativo\" \u00e8 previsto dall'art. 37-bis, d.p.r. 29 settembre 1973, n. 600. Mediante tale interpello, il contribuente pu\u00f2 chiedere la disapplicazione di una norma antielusiva speciale. L'art. 37-bis \u00e8 stato abrogato."}
{"id": "2460333", "revid": "466539", "url": "https://it.wikipedia.org/wiki?curid=2460333", "title": "Fregata andrewsi", "text": "La fregata di Christmas o fregata di Andrews (\"Fregata andrewsi\" ) \u00e8 un uccello marino della famiglia dei Fregatidi.\nDescrizione.\nLa fregata di Christmas \u00e8 lunga 89\u2013100\u00a0cm, ha un'apertura alare di 206\u2013230\u00a0cm, e pesa intorno ai 1500 g. La femmina \u00e8 un po' pi\u00f9 grande del maschio. Come per le altre fregate, il piumaggio \u00e8 quasi interamente nero per entrambi i sessi fatta eccezione per il collo e il becco. Il primo \u00e8 bianco-grigiastro e il colore si estende fin sul petto e nella zona ascellare nelle femmine, mentre nei maschi il bianco \u00e8 per la maggior parte coperto dalla sacca gulare rossa. I becchi invece sono rosa nelle femmine e grigi nei maschi. Sulla parte superiore delle ali sono presenti delle bande pi\u00f9 chiare. I giovani hanno la testa giallo chiaro, un becco bluastro e la livrea bruna.\nBiologia.\nQuesta \u00e8 una specie che trascorre giorni e notti in volo solitario sopra l'oceano raggiungendo anche grandi altezze. Durante il periodo riproduttivo invece diventano uccelli coloniali e dividono i luoghi di nidificazione con altre specie. Sono pressoch\u00e9 incapaci di nuotare e di camminare. Vivono in media poco pi\u00f9 di 25 anni.\nAlimentazione.\nSi cibano prevalentemente di pesci (pesci volanti in primo luogo), meduse, calamari e talvolta di scarti e rifiuti. Quando cacciano, rastrellano la superficie del mare e catturano le prede col becco, evitando di bagnarsi, preferendo acque calde e a bassa salinit\u00e0. Possono anche procurarsi il cibo tormentando opportunisticamente altri uccelli o predando uova e pulcini altrui. Infine praticano il cleptoparassitismo, inseguendo senza sosta altre specie pi\u00f9 piccole, come gabbiani e sterne, finch\u00e9 questi si vedono costretti a rigurgitare il cibo, che le fregate poi afferrano al volo.\nRiproduzione.\nDurante il corteggiamento il maschio ostenta la sacca gulare rossa e la fa vibrare. La femmina sceglie il suo compagno e formeranno una coppia monogama per una stagione riprodutiva (si riproducono una volta ogni due anni). Il nido viene costruito in foreste di alti alberi (soprattutto \"Celtis timorensis\" e \"Terminalia catappa\"), in zone riparate. Ogni femmina depone un solo uovo bianco, che viene covato per circa 40 giorni da entrambi i genitori. I piccoli si separano dai genitori dopo circa 15 mesi.\nDistribuzione e habitat.\nUccello pelagico, nidifica unicamente nelle foreste di Christmas Island. Durante il resto dell'anno pu\u00f2 muoversi in un'area compresa tra le isole Andamane e l'Australia nord-occidentale.\nConservazione.\nLa \"IUCN Red List\" classifica \"F. andrewsi\" come specie in pericolo critico di estinzione (\"Critically Endangered\"). Si stima che l'attuale popolazione, che si aggira attorno alle 1200-2400 coppie, sia destinata a declinare nei prossimi 30 anni a causa della distruzione dell'habitat dell'isola e dei siti di nidificazione. La riduzione di questi ultimi rende gli uccelli pi\u00f9 esposti anche ai cicloni tropicali. L'introduzione della formica pazza gialla, le cui supercolonie hanno invaso l'intera isola modificandone l'habitat, rappresenta un'ulteriore potenziale minaccia."}
{"id": "2460334", "revid": "1039155", "url": "https://it.wikipedia.org/wiki?curid=2460334", "title": "Death Note", "text": " \u00e8 un manga ideato e scritto da Tsugumi \u014cba e illustrato da Takeshi Obata. \u00c8 stato serializzato in Giappone dal 1\u00ba dicembre 2003 al 15 maggio 2006 sul settimanale \"Weekly Sh\u014dnen Jump\" dalla casa editrice Sh\u016beisha e poi raccolto in dodici volumi \"tank\u014dbon\". L'edizione italiana \u00e8 stata curata da Planet Manga, etichetta della Panini Comics, che ha pubblicato l'opera dal 19 ottobre 2006 al 18 settembre 2008.\nLa storia si incentra su Light Yagami, un brillante studente delle scuole superiori che trova un quaderno dai poteri soprannaturali chiamato Death Note, gettato sulla Terra dal dio della morte Ryuk. L'oggetto dona all'utilizzatore il potere di uccidere chiunque semplicemente scrivendo il suo nome sul quaderno mentre ci si figura mentalmente il volto. Light intende usare il Death Note per eliminare tutti i criminali e creare un mondo libero dal male, ma i suoi piani sono contrastati dall'intervento di Elle, un investigatore privato chiamato a indagare sul caso delle misteriose morti dei criminali.\nAl manga hanno fatto seguito numerose opere derivate: una serie televisiva anime di 37 episodi, cinque lungometraggi, una miniserie televisiva live action, un dorama, un musical, due light novel e vari videogiochi.\nRegole del Death Note.\nI sono dei quaderni neri, dall'aspetto comune, in possesso degli . Questi li usano per uccidere gli umani, scrivendone il nome sul proprio quaderno, e allungare di conseguenza la loro esistenza di un numero di anni equivalente a quanto rimaneva da vivere a quella persona. I Death Note possono essere usati nello stesso modo dagli umani (senza il guadagno di anni di vita), a patto che la persona che possiede il quaderno scriva il nome della vittima conoscendone il volto per evitare di colpire eventuali omonimi. Una volta che il nome \u00e8 stato scritto, la persona muore entro quaranta secondi di arresto cardiaco, a meno che non venga specificata una causa di morte diversa. Attraverso l'utilizzo dei Death Note si possono specificare anche altri dettagli connessi alla morte della vittima, come data e ora, o obbligare il soggetto condannato a compiere delle azioni contro la sua volont\u00e0, prima del decesso. La parte funzionale del Death Note \u00e8 la carta che compone le pagine: anche brandelli o ritagli delle singole pagine, pur separate dal quaderno, se utilizzate sortiscono lo stesso effetto.\nGli dei della morte possono conoscere il nome di ogni persona e il tempo che le resta da vivere semplicemente guardandola; questa capacit\u00e0 pu\u00f2 essere ceduta a un umano al costo del dimezzamento del tempo che gli rimarrebbe da vivere. Nel momento in cui il possessore umano di un Death Note rinuncia al quaderno o questo viene distrutto, perde tutti i ricordi connessi al suo uso; pu\u00f2 per\u00f2 recuperarli toccando nuovamente quello stesso Death Note. Gli dei della morte possono morire se, per allungare il tempo di vita restante a un umano per cui provano un sentimento affettivo, uccidono un'altra persona al suo posto.\nTrama.\nLight Yagami \u00e8 uno studente modello, annoiato dal suo stile di vita e stanco di essere circondato da una societ\u00e0 pervasa da crimini e corruzione. La sua vita prende una svolta decisiva quando un giorno trova per terra un misterioso quaderno nero, intitolato \"Death Note\", che reca la seguente istruzione: \"L'umano il cui nome sar\u00e0 scritto su questo quaderno morir\u00e0\". Inizialmente scettico sulla sua autenticit\u00e0, Light si ricrede quando prova con successo il quaderno su due criminali e incontra il vero proprietario del Death Note, un dio della morte di nome Ryuk; decide quindi di usare questo nuovo potere per uccidere tutti i criminali, estirpare il male e diventare il \"Dio del nuovo mondo\". Tuttavia, quando inizia a mettere in pratica il suo proposito, il crescente numero di morti inspiegabili attira l'attenzione degli agenti dell'Interpol e del pi\u00f9 famoso detective privato conosciuto come Elle.\nGrazie a un'imprudenza di Light, Elle scopre rapidamente che il serial killer, soprannominato dalla gente , risiede nel Kant\u014d e che pu\u00f2 uccidere le persone a distanza. Light viene a conoscenza delle indagini, poich\u00e9 il padre poliziotto entra a far parte della divisione giapponese che contrasta Kira. Il giovane cerca quindi di crearsi un alibi di ferro e riesce a essere accettato all'interno della squadra investigativa al fianco di Elle, mentre continua una guerra di intelletto e psicologia tra il detective e Kira. Durante il confronto fra i due avversari, subentra un secondo Kira, dietro cui si cela in realt\u00e0 Misa Amane, una \"idol\" giapponese di una certa fama. Dopo una serie di eventi che portano il Death Note a cambiare pi\u00f9 volte padrone, Light riesce a manipolare Rem, il dio della morte proprietario del quaderno usato da Misa, affinch\u00e9 uccida Elle per proteggere la ragazza. Sebbene la polizia abbia scoperto l'esistenza dei Death Note e degli dei della morte, Light, ormai al di sopra di ogni sospetto, assume la direzione della squadra investigativa e continua la messinscena della ricerca di Kira senza pi\u00f9 avversari in grado di opporglisi.\nCinque anni pi\u00f9 tardi negli Stati Uniti due nuovi investigatori, Near e Mello, considerati gli eredi di Elle, si mettono a indagare sul caso Kira. Near agisce con l'appoggio del governo e crea la SPK, un'organizzazione nata con l'obiettivo esplicito di catturare Kira; Mello cerca di raggiungere lo stesso fine stringendo un patto con la mafia. I due ragazzi si rivelano abili almeno quanto Elle e usano qualsiasi mezzo per contrastare il loro avversario, cos\u00ec, grazie a una serie di sequestri, riescono ad apprendere dell'esistenza dei Death Note e cominciano a nutrire forti sospetti nei confronti di Light. Il giovane cerca di approfittare di un incontro voluto da Near tra i membri delle due squadre investigative per uccidere i suoi nuovi antagonisti. Tuttavia, Near prevede il proposito e, con l'aiuto di uno dei membri della SPK, Stephen Gevanni, sostituisce il quaderno in possesso di Teru Mikami, aiutante di Light, con un falso. Il tentativo di Light dunque fallisce e, ormai smascherato, scoppia a ridere come un pazzo e ammette di essere Kira. In un tentativo disperato tenta ancora di utilizzare un frammento nascosto del Death Note per uccidere i suoi avversari, ma viene raggiunto dagli spari del collega Tota Matsuda. Prima che siano le ferite a causarne la morte, Ryuk uccide Light scrivendone il nome sul suo quaderno, tenendo cos\u00ec fede alla promessa che fece al loro primo incontro.\nProduzione.\nInizio come \"one-shot\".\nIl processo di creazione della serie \u00e8 iniziato quando Tsugumi \u014cba realizz\u00f2 alcune vignette per due \"concept\" che furono dati alla Sh\u016beisha. Uno dei due lavori, che poi sarebbe divenuto \"Death Note\", fu ben accolto dalla casa editrice e ricevette reazioni positive da parte dei lettori. Oba ha dichiarato che le idee centrali da cui prende spunto la storia sono le figure degli dei della morte e il rispetto di \"regole specifiche\" a cui i protagonisti devono sottostare. La sua intenzione era quella di creare una serie ricca di \"suspense\", non sentendosi in grado di realizzare un manga di combattimenti e considerando che non c'erano molte serie su questo tema. L'autore ha inoltre ammesso che contenere la storia per lo \"one-shot\" in un unico capitolo \u00e8 stato \"molto difficile\" e che la sua realizzazione ha richiesto pi\u00f9 di un mese di tempo. Nella trama dell'episodio pilota rivestiva un ruolo importante la Gomma della Morte, un oggetto in grado di riportare in vita le persone uccise con il Death Note, che non ha per\u00f2 trovato spazio nella versione definitiva perch\u00e9 non gradito da \u014cba.\nPer illustrare lo \"one-shot\" venne coinvolto il \"mangaka\" Takeshi Obata. A detta del disegnatore, quando ricevette per la prima volta la bozza di lavoro di \u014cba, non cap\u00ec subito bene di cosa si trattasse, ma volle ugualmente prendere parte al progetto quando intu\u00ec che si trattava di una \"storia dell'orrore con gli dei della morte\" e perch\u00e9 sembrava un lavoro dai toni \"cupi\". Obata ha anche affermato che, mentre leggeva le vignette, si domandava come sarebbe proseguita la serie e se i lettori di \"Sh\u014dnen Jump\" l'avrebbero apprezzata; ha inoltre aggiunto che nonostante non ci fossero grandi scene d'azione, gli era piaciuta subito l'atmosfera del racconto. I due artisti non si incontrarono mai durante la fase di realizzazione dello \"one-shot\". Quando \u014cba port\u00f2 il progetto al suo editore, questi gli disse che non era necessario a suo avviso che lo scrittore si confrontasse con Obata per discuterne, dal momento che \"tutto sarebbe andato bene\". L'illustratore, senza linee guida precise, disegn\u00f2 quindi il capitolo pilota seguendo il proprio gusto e la propria sensibilit\u00e0.\nSerializzazione.\nDopo la pubblicazione dello \"one-shot\", l'autore non si aspettava che la serie venisse approvata dai piani alti della casa editrice, in quanto la riteneva meno adatta a una rivista come \"Sh\u014dnen Jump\". Quando apprese che \"Death Note\" sarebbe diventato un manga a pubblicazione settimanale e illustrato da Obata fu tanto sorpreso da \"non riuscire nemmeno a crederci\". \u014cba e Obata si incontrarono di rado durante la realizzazione del manga, motivo per cui il confronto tra i due avveniva soprattutto in maniera indiretta, tramite il loro editore. Nonostante Obata fosse molto curioso, si sforz\u00f2 di non chiedere all'editore quali sarebbero stati gli sviluppi della storia, mentre \u014cba raccont\u00f2 che quando un giorno chiese all'editore se Obata avesse \"detto niente\" a proposito della storia o della trama, questi gli rispose: \"No, niente\", sorridendo. I due si divisero il lavoro. \u014cba era responsabile della creazione dello storyboard, contenente i dialoghi e i disegni di base. Questo veniva inviato all'editore, che lo controllava e lo consegnava all'illustratore con lo script corretto e una distribuzione dei pannelli quasi definitiva. Obata determinava quindi le espressioni dei personaggi, le prospettive delle scene e realizzava il prodotto finale. \u014cba si preoccupava di fornire a Obata indicazioni precise sulla personalit\u00e0 dei personaggi, ma lasciava l'aspetto e i dettagli all'illustratore. La presa visione a posteriori dell'aspetto fisico di certi soggetti, permise all'autore di farsi un'idea pi\u00f9 precisa dei personaggi e lo ispir\u00f2 nella creazione di nuove scene e dialoghi. All'illustratore venne concessa una libert\u00e0 artistica notevole anche nel design dei Death Note; originariamente Obata aveva pensato di renderli come grossi volumi simili alla Bibbia, ma poi valut\u00f2 che in questo modo sarebbero stati \"difficili da usare\" e opt\u00f2 quindi per un pi\u00f9 maneggevole quaderno.\nIl programma di lavoro settimanale di \u014cba includeva cinque giorni per ideare la trama e un giorno per creare la bozza a matita in cui inserire i dialoghi. A quel punto lo scrittore inviava il progetto iniziale all'editore. \u014cba ha dichiarato che a volte gli bastarono tre o quattro giorni per concepire un capitolo, ma che in qualche circostanza questo lavoro lo impegn\u00f2 fino a un mese. Il lavoro di Obata prevedeva una giornata dedicata alla progettazione dello \"storyboard\" e una seconda per realizzare i disegni. In seguito le tavole passavano ai suoi assistenti per quattro giorni e il settimo giorno Obata riprendeva in mano il capitolo per correggere, aggiungere gli ultimi dettagli e completarlo. L'illustratore ha affermato che in qualche circostanza impieg\u00f2 un paio di giorni in pi\u00f9 per le pagine a colori e che questo aveva creato dei disagi al calendario di lavoro. Una parte importante del lavoro di \u014cba fu l'attenzione rivolta ai tempi narrativi e ai dialoghi, per fare in modo che il testo fosse il pi\u00f9 conciso possibile. Egli riteneva infatti che una storia con un'esposizione eccessiva sarebbe risultata troppo stancante e avrebbe danneggiato la \"suspense\". In diverse circostanze la bozza originale risult\u00f2 troppo lunga e bisogn\u00f2 modificarla prima di ottenere il giusto ritmo e tempo. Per assicurare uniformit\u00e0 e compattezza alla narrazione, \u014cba rileggeva attentamente i \"due o quattro\" capitoli precedenti a quello su cui stava lavorando al momento.\nAll'inizio della serializzazione \u014cba non aveva idee precise sulla piega che avrebbe fatto prendere alla storia, salvo l'introduzione di un secondo Kira e di Rem. Infine decise di assegnare il ruolo del secondo Kira a una donna, per rendere pi\u00f9 appariscenti i disegni e aggiungere una tematica amorosa alla vicenda. Elle venne rappresentato come un personaggio eccentrico per differenziarlo da Light, che sarebbe stato invece uno studente brillante e popolare. Fin dall'inizio, \u014cba aveva in mente di concludere la prima parte della narrazione con la risoluzione dello scontro Light-Elle. La morte del detective era solo una di tante opzioni, ma venne scelta come quella pi\u00f9 adeguata all'\"escalation\" di eventi che avevano portato Misa a essere posta sotto sorveglianza da Elle. Ci\u00f2 nonostante, l'autore si dichiar\u00f2 riluttante ad abbandonare il personaggio e la decisione fu molto sofferta. Per non ripetere quanto gi\u00e0 visto nel primo arco narrativo, \u014cba introdusse due nuovi investigatori, Near e Mello, in modo che lo scontro diventasse a tre e ci fosse pi\u00f9 spazio per sottotrame e \"schemi di grande portata\". Pur non volendo esprimere alcun tema in particolare, l'autore della serie si bas\u00f2 sul concetto secondo cui \"bisogna dare il massimo mentre siamo vivi, perch\u00e9 tutti gli esseri umani prima o poi muoiono e non possono essere riportati in vita\".\nAdattamento anime.\nPer adattare il manga in anime furono chiamati Tetsur\u014d Araki alla regia e Toshiki Inoue per la sceneggiatura. Araki ha dichiarato che quando scopr\u00ec che era in corso un progetto per animare il manga di \"Death Note\", si mise \"letteralmente a supplicare\" i produttori per unirsi allo staff e, una volta parte della squadra, insistette sul fatto che Inoue avrebbe dovuto scrivere la sceneggiatura. Lo scrittore aggiunse che era suo desiderio impegnarsi a fondo nel progetto, poich\u00e9 gli era piaciuto il manga.\nIl desiderio di Araki era quello di mettere in evidenza gli aspetti che avevano reso interessante la serie, piuttosto che concentrarsi semplicemente sulla morale o sul concetto di giustizia. Egli riteneva che la presenza di Light fosse l'elemento pi\u00f9 riuscito dell'opera originale, di conseguenza l'anime ripercorre il pi\u00f9 possibile i pensieri e le azioni del protagonista. Poich\u00e9 in un anime lo spettatore non pu\u00f2 tornare a consultare le pagine lette come farebbe il lettore di manga, il personale dell'adattamento ha fatto in modo che la storia chiarisse i dettagli. A causa della complessit\u00e0 del manga originale, lo sceneggiatore ha descritto questo processo come \"decisamente delicato e una grande sfida\". Inoue ha anche ammesso di aver abbondato con le istruzioni e le note nel passare il copione all'animazione, appunti che Araki ha reputato cruciali per lo sviluppo della serie.\nSimbologia.\nCome sottolinea Davide Caci nel suo saggio \"Death Note. Uno studente modello e il dio della morte\", l'opera \u00e8 permeata di riferimenti a simboli religiosi cristiani. Per esempio la croce \u00e8 un elemento ricorrente sulle copertine di tutti i volumi del manga, e compare nell'abbigliamento di Misa e come ciondolo sul braccialetto di Mello. Anche la sequenza (presente solo nell'adattamento anime) in cui Elle asciuga i piedi a Light, poco prima di essere ucciso, rimanda alla lavanda dei piedi di Ges\u00f9 agli apostoli, in particolare a Giuda in qualit\u00e0 di traditore, il giorno prima della morte. Nella sigla iniziale dell'anime si notano dei paralleli tra la scena in cui Naomi Misora regge il corpo di Raye Pember e la \"Piet\u00e0 vaticana\" di Michelangelo, oltre a un riferimento all'affresco del \"Giudizio universale\" e una scena in cui viene mostrato Light con le mani aperte, nella tipica posa di Cristo. Un brano della colonna sonora \u00e8 intitolato inoltre \"Kyrie\" e \u00abrecita l'elegia del Kyrie eleison (\u039a\u03cd\u03c1\u03b9\u03b5 \u1f10\u03bb\u03ad\u03b7\u03c3\u03bf\u03bd), preghiera della liturgia cristiana che significa \"Signore, piet\u00e0\"\u00bb.\nUna nota a parte, secondo lo studioso, merita la figura della mela. Essa compare nelle mani di Light nella sigla iniziale dell'anime e nelle scene in cui d\u00e0 da mangiare a Ryuk, che si ciba esclusivamente di questo frutto. Estendendo la lettura cristiana alla mela, essa assurge a \u00absimbolo di peccato e consapevolezza\u00bb e suggerisce il collegamento tra la figura di Light e quella di Adamo. Come il personaggio biblico, infatti, Light vuole elevarsi al livello di Dio (vuole diventare il \"dio del nuovo mondo\") e ci riesce trovando il Death Note; che, come la mela ad Adamo, gli viene consegnato da una creatura superiore, in questo caso un dio della morte, nel racconto biblico il serpente-diavolo. Light creder\u00e0 quindi come Adamo di aver raggiunto un pi\u00f9 alto grado di consapevolezza e di essere in grado di discernere il bene dal male, ma nel suo delirio di onnipotenza subir\u00e0 una pena simile a quella del patriarca cacciato dall'Eden e cio\u00e8 la perdita del mondo su cui voleva regnare \u00abper finire in quel limbo che \u00e8 il mondo degli dei della morte\u00bb. A tal proposito, \u014cba ha affermato nella guida alla lettura di aver inserito la mela solamente perch\u00e9 era un frutto adatto alle dimensioni della bocca di Ryuk, senza voler rimandare a un significato metaforico.\nMedia.\nManga.\nIl manga di \"Death Note\" \u00e8 stato serializzato per la prima volta in Giappone nel settimanale di Sh\u016beisha \"Weekly Sh\u014dnen Jump\" dal 1\u00ba dicembre 2003 al 15 maggio 2006 per un totale di 108 capitoli. Questi sono in seguito stati raccolti in dodici volumi \"tank\u014dbon\", pubblicati dal 2 aprile 2004 al 4 luglio 2006. La pubblicazione dei volumi ha avuto una periodicit\u00e0 irregolare, variando da bimestrale a trimestrale senza uno schema fisso. L'opera \u00e8 stata esportata in tutto il mondo: in Nord America, \"Death Note\" \u00e8 stato pubblicato da Viz Media dal 10 ottobre 2005 al 7 marzo 2007; in Spagna da Editores de Tebeos; nei Paesi di lingua tedesca da Tokyopop; in Francia da Kana dal 19 gennaio 2007 al 3 ottobre 2008.\nIn Italia i diritti del manga sono stati acquistati da Planet Manga, etichetta di Panini Comics, che ha pubblicato i dodici volumi di \"Death Note\" a cadenza bimestrale dal 19 ottobre 2006 al 18 settembre 2008. I volumi sono stati in seguito ristampati svariate volte. La casa editrice ha anche pubblicato una ristampa della serie in formato 13\u00d720, intitolata \"Death Note Gold\", ristampata anch'essa, in versione deluxe con sovraccoperta. Proprio la versione Gold ha generato delle proteste da parte dai lettori per via di una pagina mancante nel volume 8 e di errori e imperfezioni di traduzione. La Panini Comics ha risposto alle critiche con un comunicato, in cui, pur scusandosi, ha dichiarato che non avrebbe sostituito le copie incriminate, limitandosi ad allegare la pagina mancante. L'11 gennaio 2010, tuttavia, la casa editrice ha fatto un passo indietro e ha affermato in un comunicato che avrebbe sostituito gratuitamente le copie fallate. L'8 novembre 2012 \u00e8 iniziata la pubblicazione di una ristampa a cadenza bimestrale intitolata \"Death Note: Black Edition\", che si \u00e8 conclusa il 19 settembre 2013 per un totale di sei volumi, raccogliendo in un unico albo due volumi del manga originale.\nNel 2020 gli autori hanno realizzato un capitolo one-shot di 87 pagine, ambientato anni dopo gli avvenimenti della serie principale e con un nuovo protagonista: Minoru Tanaka. La storia \u00e8 stata pubblicata il 4 febbraio sulla rivista giapponese \"Jump Square\" ed \u00e8 stata resa disponibile online in tutto il mondo tradotta in inglese e spagnolo da Sh\u016beisha.\n\"Death Note 13: Guida alla lettura\".\nOltre ai volumi della serie regolare, \u00e8 stato pubblicato anche un tredicesimo capitolo, intitolato contenente il riassunto della storia, le schede dei personaggi e l'elenco delle strategie da loro utilizzate, la lista completa delle regole del Death Note, una doppia intervista agli autori \u014cba e Obata, un'intervista a \u014cba sulle questioni irrisolte della storia e alcuni \"sketch\" comici con i protagonisti di \"Death Note\".\n\u00c8 inoltre presente il capitolo pilota \"one-shot\", con cui \u014cba e Obata hanno presentato per la prima volta il manga sulle pagine di \"Weekly Sh\u014dnen Jump\". In questa storia di 55 pagine, un Death Note finisce nelle mani di un ragazzino di 13 anni, , che utilizzandolo uccide accidentalmente alcuni suoi compagni di classe. Pochi giorni dopo gli si presenta davanti il dio della morte Ryuk, che gli spiega di essere il legittimo proprietario del quaderno e di averlo perduto accidentalmente. Intanto alcuni agenti di polizia si mettono al lavoro per comprendere come sia possibile che cinque studenti, tutti appartenenti alla stessa classe, siano morti di arresto cardiaco nel giro di due giorni. Tra il panico del ragazzino e le varie vicende scolastiche Ryuk mostra a Kagami una gomma da cancellare, chiamata \"Gomma della Morte\" (\"Death Eraser\" in originale), spiegandogli che cancellando con quella gomma un nome dal Death Note, la persona indicata sarebbe tornata in vita. Alcuni elementi di questo episodio, come la Gomma della Morte, sono assenti nella versione finale del manga.\nAnime.\nL'adattamento anime di \"Death Note\", diretto da Tetsur\u014d Araki, animato da Madhouse e prodotto dalle compagnie giapponesi Nippon Television, Sh\u016beisha, D.N. Dream Partners e VAP, \u00e8 stato trasmesso in Giappone dal 3 ottobre 2006 al 26 giugno 2007 per un totale di 37 episodi. Le puntate sono andate in onda su Nippon Television a cadenza settimanale ogni marted\u00ec alle ore 00:56. La serie animata segue fedelmente il manga, discostandosi solo nella cronologia, che \u00e8 spostata avanti di tre anni, nella semplificazione di dettagli e approfondimenti minori, e in alcune differenze nell'ordine e nello svolgimento degli avvenimenti. La serie \u00e8 stata pubblicata in Giappone in DVD in tredici volumi dal 21 dicembre 2006 al 21 dicembre 2007. Un'edizione Blu-ray in un cofanetto composto da sette dischi \u00e8 stata commercializzata a partire dal 19 ottobre 2016.\nEdizioni estere.\nL'opera \u00e8 stata trasmessa in diversi Paesi oltre al Giappone. In Nord America la serie \u00e8 stata resa disponibile per il download, in un'edizione in giapponese con i sottotitoli in inglese, mentre era ancora in programmazione nel Paese del Sol levante. Successivamente sono stati trasmessi in prima visione TV gli episodi doppiati; negli Stati Uniti nel programma Adult Swim di Cartoon Network dal 20 ottobre 2007 al 6 luglio 2008; in Canada sulla rete YTV dal 28 ottobre 2007 al 4 luglio 2008. In Spagna l'anime \u00e8 stato trasmesso sul canale Animax Espa\u00f1a e in America Latina, nelle due versioni con doppiaggio spagnolo e portoghese, sull'emittente Animax Latinoam\u00e9rica. In Francia \"Death Note\" \u00e8 stato distribuito da Kana Video e trasmesso sulla rete televisiva MCM dal 2 febbraio 2008 al ritmo di due episodi ogni settimana (una il sabato e una la domenica), con una ritrasmissione aggiuntiva il gioved\u00ec sera.\nIn Italia i diritti dell'anime sono stati acquistati dalla Panini Video. La compagnia ha raggiunto un accordo con l'emittente MTV per la trasmissione della serie in televisione e, dal 28 ottobre 2008 al 9 giugno 2009, le puntate sono andate in onda ogni marted\u00ec alle ore 22:00. Il 6 novembre 2008 \u00e8 stato messo in commercio da Panini Video il primo volume della collezione in DVD, che \u00e8 continuata con l'uscita di altri otto dischi. Il doppiaggio \u00e8 stato eseguito dalla compagnia C.D. - Cine Dubbing International sotto la direzione di Anton Giulio Castagna e con Maria Teresa Di Blasi in qualit\u00e0 di responsabile dei dialoghi. Sono state realizzate due versioni del doppiaggio: una, pi\u00f9 fedele, \u00e8 stata destinata ai DVD e al mercato dell'home video, mentre per la trasmissione su MTV \u00e8 stato prodotto un doppiaggio censurato. Quest'ultimo presenta censure relative soprattutto alla parola \"Dio\", sostituita con sinonimi o fatta intuire con giri di parole. Sono presenti anche altri tagli minori alla traccia audio nel caso di parole o frasi scurrili. Inoltre nell'ultimo episodio \u00e8 stata censurata la scena del suicidio di Mikami; questo episodio venne per\u00f2 ritrasmesso in forma integrale la sera stessa a mezzanotte. I diritti dell'anime sono stati ceduti dalla Panini Video alla Dynit, che ha ripubblicato la serie in due box da quattro DVD ciascuno, usciti rispettivamente il 30 ottobre e il 18 dicembre 2013, e ha reso disponibile la serie in streaming sulla piattaforma on demand VVVVID.it a partire da febbraio 2015. Dal 24 febbraio 2016 \u00e8 disponibile sulla piattaforma Netflix.\nSpeciali.\nIl 31 agosto 2007 \u00e8 stato trasmesso su Nippon Television uno speciale televisivo della durata di circa due ore intitolato e noto anche col titolo internazionale di \"Death Note Rewrite: The Visualizing God\". Si tratta di una sorta di riassunto dei primi 26 episodi che vengono raccontati da Ryuk, invecchiato rispetto a quello che viene mostrato nella serie, a un altro misterioso dio della morte il quale, interessato alle vicende di Light e dello stesso Ryuk, vorrebbe andare nel mondo degli umani. Alcune delle scene di questo episodio extra sono state modificate rispetto alle puntate precedenti, mentre altre sono del tutto inedite. Un secondo speciale di circa un'ora e mezza, intitolato e conosciuto anche con il titolo internazionale di \"Death Note Rewrite 2: L's Successors\", \u00e8 andato in onda il 22 agosto 2008. Anche questo episodio costituisce un riassunto della serie originale, concentrandosi stavolta sulla seconda met\u00e0 della storia. Contiene un maggior numero di scene e dialoghi inediti rispetto al precedente. Entrambi gli speciali sono stati pubblicati in DVD da VAP rispettivamente il 19 marzo e il 21 novembre 2008.\nLive action.\n\"Death Note\" \u00e8 stato adattato per il grande schermo in forma di tre film live action, prodotti da Nippon Television e distribuiti nelle sale giapponesi da Warner Bros. I primi due sono stati diretti da Sh\u016bsuke Kaneko e il terzo da Hideo Nakata. Il primo film, \"Death Note - Il film\", \u00e8 stato proiettato per la prima volta in Giappone il 17 giugno 2006, restando in vetta al botteghino per due settimane. \u00c8 parzialmente fedele al manga \u2014 presentando solo alcune differenze come l'aggiunta di Shiori, la ragazza di Light \u2014 e la storia si svolge sotto forma di flashback di Light, che, ormai all'universit\u00e0, rivive il ritrovamento del Death Note e gli eventi seguenti, avvenuti qualche anno prima. Il sequel, \"\", \u00e8 stato distribuito a partire dal 3 novembre 2006 e si discosta decisamente dal manga nel finale, in cui Elle riesce a sconfiggere Light e a trovare le prove della sua colpevolezza, sopravvivendogli per una ventina di giorni, salvo poi morire a causa del Death Note. Il 9 febbraio 2008 \u00e8 uscito nelle sale giapponesi \"L change the WorLd\", uno spin-off che riprende la linea narrativa dei primi due lungometraggi e si incentra sugli ultimi giorni di vita dell'investigatore Elle, alle prese con un gruppo di bio-terroristi.\nA settembre 2016 \u00e8 stata trasmessa in Giappone una webserie live action intitolata ', collocata cronologicamente dopo gli eventi de \"L'ultimo nome\" e destinata a colmare i dieci anni di tempo tra le vicende dei primi due film e l'imminente ', che al tempo era in lavorazione. Il quarto film ha debuttato il 29 ottobre successivo e presenta un nuovo cast di giovani detective alle prese con un caso di terrorismo informatico e sei Death Note inviati nel mondo dei vivi.\n\"Death Note\" ha suscitato l'interesse di diverse case di produzione statunitensi, intenzionate a filmarne un eventuale remake hollywoodiano. I diritti per l'adattamento sono stati acquistati nel 2009 da Warner Bros., che ha ingaggiato Anthony Bagarozzi e Charles Mondry per scrivere la sceneggiatura e Shane Black per dirigere il film. In un'intervista pubblicata il 24 aprile 2013 Black ha confermato di essere al lavoro sul progetto e di avere intenzione di scrivere la sceneggiatura entro i tre mesi seguenti. L'8 luglio 2014 il sito The Tracking Board ha rivelato che Gus Van Sant sarebbe subentrato a Black in qualit\u00e0 di regista e che Dan Lin, Doug Davison, Roy Lee e Brian Witten lo avrebbero affiancato in qualit\u00e0 di produttori. Nell'aprile 2015 viene invece rivelato che il compito \u00e8 stato affidato ad Adam Wingard, regista degli horror \"The Guest\" e \"You're Next\". L'ultima stesura della sceneggiatura \u00e8 opera di Jeremy Slater, autore di \"Fantastic 4 - I Fantastici Quattro\" e \"The Lazarus Effect\". Dopo che Warner Bros. ha accantonato definitivamente il progetto, Netflix ne ha rilevato i diritti e ha distribuito il film, intitolato \"Death Note - Il quaderno della morte\", a partire dal 25 agosto 2017.\nColonne sonore.\nLa colonna sonora originale dell'anime \u00e8 stata composta da Hideki Taniuchi e Yoshihisa Hirano e raccolta in tre CD. Il primo, \"Death Note Original Soundtrack\", \u00e8 stato pubblicato in Giappone il 21 dicembre 2006; il secondo, \"Death Note Original Soundtrack II\", \u00e8 stato pubblicato il 21 marzo 2007; il terzo \"Death Note Original Soundtrack III\" \u00e8 stato messo in commercio a partire dal 27 giugno 2007. I brani appartengono a generi musicali diversi e spaziano da stili contemporanei come pop e rock a musica antica come musica da camera, musica sacra e canti gregoriani. Le sigle dell'anime sono eseguite dal gruppo visual kei Nightmare e da quello metalcore Maximum the Hormone. Le sigle di apertura sono \"the WORLD\" (episodi 1-19) dei Nightmare e \"What's Up, People?!\" (episodi 20-37) dei Maximum the Hormone. Le sigle di chiusura sono (episodi 1-19) dei Nightmare e (episodi 20-36) dei Maximum the Hormone. L'episodio 37 presenta al posto della ending \"Zetsub\u014d Billy\", il brano strumentale \"Coda\u301cDeath Note\", accompagnato dai titoli di coda e da alcune ultime animazioni riguardanti Light e Misa, insieme a una breve apparizione di Elle.\nSono stati pubblicati anche diversi CD con le colonne sonore dei film live action. \"Sound of Death Note\" contiene le musiche del primo film \"Death Note\", composte e arrangiate da Kenji Kawai. \u00c8 stato pubblicato il 17 giugno 2006 dalla VAP. \"Sound of Death Note the Last name\", pubblicato il 2 novembre 2006, contiene la colonna sonora del film \"Death Note - Il film: L'ultimo nome\". Il 23 gennaio 2008 \u00e8 uscito \"Sound of L change the WorLd\", il CD con le musiche del terzo film di \"Death Note\", \"L change the WorLd\". \"Death Note Tribute\" \u00e8 un album tributo dedicato al film live action \"Death Note\". \u00c8 stato pubblicato il 21 giugno 2006 dalla BMG Japan e contiene 15 brani interpretati da vari artisti, tra cui Shikao Suga, M-Flo, Buck-Tick e Aya Matsuura. Per il secondo film \u00e8 stato realizzato un secondo album tributo, \"The Songs for Death Note the Movie\u301cthe Last name Tribute\". \u00c8 stato messo in commercio dal 20 dicembre 2006, per un totale di 14 brani cantati da vari artisti, tra i quali Orange Range, Abingdon Boys School, High and Mighty Color, Doping Panda e Galneryus.\nLight novel.\nUn adattamento light novel della serie, intitolato , \u00e8 stato scritto dall'autore Nisio Isin e pubblicato dalla Sh\u016beisha il 1\u00ba agosto 2006. Il romanzo, narrato dal punto di vista di Mello, racconta di un precedente caso di investigazione, che vede l'agente dell'FBI Naomi Misora lavorare al fianco di Elle nella cattura del criminale Beyond Birthday. La light novel \u00e8 stata pubblicata in inglese da Viz Media il 19 febbraio 2008; in italiano \u00e8 stata edita da Panini Comics a luglio 2009 e una seconda ristampa \u00e8 uscita il 16 settembre 2010.\nUna seconda light novel, \"L change the WorLd\", scritta da \"M\" e pubblicata da Sh\u016beisha il 25 dicembre 2007, costituisce un adattamento del film omonimo. Nonostante si mantenga abbastanza fedele al lungometraggio, ci sono delle differenze significative nella storia. Come la precedente, anche questa light novel \u00e8 stata pubblicata in inglese da Viz Media, il 20 ottobre 2009; e in italiano \u00e8 stata edita da Panini Comics nel 2009 e una seconda ristampa \u00e8 uscita il 17 marzo 2011.\nDorama.\nNell'aprile 2015 \u00e8 stato annunciato sulle pagine di \"Weekly Sh\u014dnen Jump\" che \"Death Note\" sarebbe stato adattato in un dorama televisivo che avrebbe debuttato nel luglio dello stesso anno. La serie \u00e8 stata trasmessa dal 5 luglio al 13 settembre 2015 sulla rete giapponese Nippon Television ed \u00e8 stata proposta in simulcast con qualche giorno di distacco in tutto il mondo da Crunchyroll e in Italia da Dynit sulla piattaforma VVVVID. Invece di riproporre il cast dei film live action, la serie presenta nuovi attori: tra cui Masataka Kubota nei panni di Light, Kento Yamazaki come Elle, Mio Y\u016bki come Near e Hinako Sano come Misa.\nMusical.\n\"Death Note\" \u00e8 stato adattato in un musical, composto da Frank Wildhorn su testi di Jack Murphy. L'opera ha debuttato al Nissay Theatre di Tokyo nell'aprile 2015 ed \u00e8 stata poi replicata al LG Art Center di Seul nei mesi di luglio e agosto.\nGiochi e videogiochi.\nUn videogioco di strategia di \"Death Note\" sviluppato e pubblicato dalla Konami per Nintendo DS e intitolato , \u00e8 stato pubblicato il 15 febbraio 2007. Il giocatore pu\u00f2 scegliere se interpretare il personaggio di Kira o Elle e, tramite una serie di investigazioni e di indizi, deve cercare di scovare l'identit\u00e0 del suo rispettivo nemico. Un sequel del gioco, , \u00e8 uscito il 12 luglio 2007. Presenta uno schema di gioco simile al precedente, focalizzandosi maggiormente sulla seconda parte della storia e sui personaggi di Near e Mello. Un terzo gioco intitolato , \u00e8 stato pubblicato per Nintendo DS il 7 febbraio 2008. L'opera costituisce un prequel agli eventi di \"Death Note\" e permette al giocatore di vestire i panni di un giovane investigatore dell'FBI e di affrontare diverse missioni con l'aiuto di Elle.\nDiversi personaggi di \"Death Note\" compaiono in \"Jump Super Stars\" e \"Jump Ultimate Stars\", videogiochi picchiaduro sviluppati da Nintendo, che presentano molti protagonisti delle serie pubblicate su \"Weekly Sh\u014dnen Jump\". Light, Ryuk ed Elle compaiono infatti in \"Jump Super Stars\" come personaggi secondari; mentre nel cast di \"Jump Ultimate Stars\" si aggiungono anche Misa, Near e Mello. Light Yagami e Ryuk compaiono anche all'interno del videogioco crossover \"Jump Force\" come personaggi non giocabili.\nNel maggio 2009 \u00e8 uscito il gioco \"Death Note: Investigation Card Game\", curato dall'autore italiano Giacomo Santopietro e pubblicato in esclusiva per il mercato italiano da Trof\u00e8. Un ulteriore gioco da tavolo, \"Death Note: Confrontation\", prodotto da IDW Games e Viz Media per due giocatori, \u00e8 stato annunciato per il 28 giugno 2018.\nAccoglienza.\nCritica.\n\"Death Note\" ha avuto un'ottima accoglienza in vari Paesi. In Giappone si \u00e8 rivelato un caso mediatico di enorme impatto, sia come numero di lettori sia come introiti per vendita dei volumi e del vasto merchandise. Alla fine del 2008 il numero di volumi venduti raggiunse i 26,5 milioni di copie. Nel dicembre 2015 \u00e8 la seconda serie anime con il voto pi\u00f9 alto sull'Internet Movie Database, dietro a \"\", con una valutazione media di 9,0/10. Sia Light che Elle sono inclusi nell'elenco di IGN dei 25 migliori personaggi degli anime, mentre la serie si ritrova spesso nelle liste degli anime e manga pi\u00f9 belli di tutti i tempi. Zac Bertschy di Anime News Network ha notato che la differenza tra \"Death Note\" e altri manga dello stesso genere \u00e8 molto grande, citando a supporto il personaggio di Light, che, pur essendo il protagonista, non possiede i tratti distintivi dell'eroe e anzi commette dei veri e propri crimini, con cui \u00e8 difficile simpatizzare, ma che lo rendono al tempo stesso pi\u00f9 umano e credibile. Nonostante, secondo il critico, alcuni lettori del genere \"sh\u014dnen\" potrebbero rimanere meravigliati e interdetti dai temi maturi e dalla seriet\u00e0 di \"Death Note\", il giudizio complessivo dell'opera si mantiene alto per via delle belle illustrazioni, della storia e dei personaggi convincenti. Julie Rosato di Mania Entertainment ha trovato la storia molto interessante, apprezzando lo sviluppo e l'evoluzione di Light, l'introduzione di Elle e di come questi cominci a sospettare dell'identit\u00e0 del primo. Ha inoltre lodato la trama per essere in grado di \"costruire un climax\" con ogni dettaglio presentato nel primo capitolo, creando aspettative nei lettori per sapere cosa succeder\u00e0 negli episodi successivi.\nBriana Lawrence di Anime News Network ha parlato di \"Death Note\" come di \"una delle partite di tennis pi\u00f9 lunghe e meglio giocate nella storia degli anime\", alludendo allo scontro tra Kira ed Elle; e ha aggiunto che uno degli elementi di maggior fascino \u00e8 che la storia non ha un cattivo per antonomasia, ma presenta due punti di vista che si identificano entrambi nel concetto di giustizia. La scrittrice ha criticato la seconda parte della storia come il punto debole del manga, in cui, dal suo punto di vista, vengono a mancare le rivelazioni sul Death Note, l'approfondimento su personaggi secondari, l'acume di Light, e in generale tutti quegli elementi che avevano reso interessante la prima parte e che si rivedono, per una degna conclusione, solo nell'ultimo volume. La rivista elettronica \"Everyeye\" ha apprezzato l'opera, pur evidenziando che essa \"pu\u00f2 scoraggiare per la mole di lunghezza dei dialoghi e per la mancanza di scene di azione\". Melissa Sternenberg di \"T.H.E.M. Anime\" gli assegna 5 stelle su 5, sottolineando che la serie offre, oltre che ad uno spettacolo gradevole, anche la possibilit\u00e0 di meditare su \"l'enigma morale\" di che cosa fare se ci si dovesse trovare nella stessa situazione di Light. Analizzando l'anime, la critica ha dichiarato di non trovare \"nulla di cui lamentarsi\", gradendo la fluidit\u00e0 dell'animazione, la fedelt\u00e0 del character design al manga originale e la scelta musicale.\n\"Death Note\" \u00e8 stato nominato nel 2007 al Premio Seiun e al Premio culturale Osamu Tezuka ed \u00e8 risultato vincitore nella categoria miglior anime ai Tokyo Anime Awards. A livello internazionale ha ricevuto una nomination nel 2006 nella categoria miglior manga agli American Anime Awards e ha vinto gli Eagle Awards, sempre nella categoria manga, nel 2008. In un sondaggio del gennaio 2007, indetto da Oricon tra i fan giapponesi di manga e anime sul personaggio che avrebbero rivisto pi\u00f9 volentieri in uno spin-off, il vincitore risult\u00f2 Elle, che si piazz\u00f2 al primo posto nella classifica femminile e al secondo in quella maschile. Nel 2014, in occasione del decimo anniversario del manga la Sh\u016beisha ha lanciato una serie di iniziative per celebrare l'opera in Giappone. Tra le proposte vi \u00e8 stata l'apertura di un sito internet dedicato ai festeggiamenti, una nuova ristampa del manga in sette volumi, con i primi due pubblicati in contemporanea il 18 marzo, e una serie di eventi chiamati \"real escape game\", tenuti a Tokyo e Osaka, in cui i partecipanti avevano un'ora di tempo per risolvere degli enigmi, fuggire da una stanza dove erano tenuti prigionieri e trovare il nuovo \"Kira\".\nControversie.\nAll'inizio del 2005 alcune autorit\u00e0 scolastiche di Shenyang, la capitale della provincia di Liaoning in Cina, hanno bandito il manga di \"Death Note\" perch\u00e9 c'erano stati dei casi di studenti che avevano modificato i loro diari e quaderni per assomigliare a un Death Note e vi avevano scritto i nomi di conoscenti e insegnanti. Il divieto \u00e8 stato giustificato per preservare \"la salute mentale e fisica\" degli studenti da \"materiale orribile che inganna bambini innocenti e distorce le loro menti e coscienze\". Il bando \u00e8 stato esteso anche ad altre citt\u00e0 cinesi, incluse Pechino, Shanghai e Lanzhou. Versioni legali di \"Death Note\" in lingua cinese sono edite a Hong Kong e Taiwan. Una reazione simile si \u00e8 avuta in Russia, dove nel maggio 2013 l'organizzazione dei genitori del circondario federale degli Urali ha inviato una lettera al presidente Vladimir Putin invocando il divieto di pubblicazione del manga, che a loro dire avrebbe un influsso negativo sui bambini fino a provocare una \"ondata di suicidi\".\nNel mondo ci sono stati diversi casi di crimini e di imitazioni della serie. Il 28 settembre 2007 due note, in cui si affermava \"Watashi wa Kira Dess\" [\"sic\"], ovvero , sono state trovate vicino ai resti di un uomo assassinato in Belgio. Nello stesso anno, un alto funzionario della Franklin Military Academy di Richmond negli Stati Uniti \u00e8 stato sospeso dopo essere stato trovato in possesso di una replica di Death Note con i nomi dei suoi compagni scritti su di esso. Altri casi simili di imitazione del quaderno della morte si sono ripetuti nel 2008 negli Stati Uniti, in una scuola della Carolina del Sud; in un istituto a Gadsden, in Alabama, in Nuovo Messico e a Gig Harbor nello Stato di Washington."}
{"id": "2460336", "revid": "2194416", "url": "https://it.wikipedia.org/wiki?curid=2460336", "title": "Angelino Alfano", "text": " \nDall'8 maggio 2008 al 27 luglio 2011 \u00e8 stato ministro della giustizia nel governo Berlusconi IV, mentre dal 28 aprile 2013 al 22 febbraio 2014 ministro dell'Interno e vicepresidente del Consiglio nel governo Letta. Riconfermato come ministro dell'Interno nel governo Renzi dal 22 febbraio 2014 al 12 dicembre 2016, nella stessa data viene nominato ministro degli affari esteri e della cooperazione internazionale nel successivo governo Gentiloni, terminato il 1\u00ba giugno del 2018.\nNel 2018 inizia a lavorare per lo studio legale milanese Bonelli Erede Lombardi Pappalardo. Nel 2021 diventa socio dello studio, dove dirige il focus team sul Diritto Pubblico Internazionale e la Diplomazia Economica. \u00c8 presidente dal 2011 della Fondazione De Gasperi di Roma, realt\u00e0 nata nel 1982 per volere di Maria Romana Catti De Gasperi, figlia dello statista Alcide De Gasperi.\n\u00c8 titolare dell\u2019insegnamento \u201cRegione Euro-mediterranea: Immigrazione, Sicurezza e Integrazione\u201d all\u2019Universit\u00e0 LUISS Guido Carli di Roma.\nBiografia.\nNasce il 31 ottobre 1970 ad Agrigento, suo padre Angelo, docente nei licei, \u00e8 stato consigliere comunale e assessore ad Agrigento per la Democrazia Cristiana (DC). Diplomato al liceo scientifico Leonardo di Agrigento, si \u00e8 laureato in giurisprudenza nel 1993 all'Universit\u00e0 Cattolica del Sacro Cuore di Milano, dove \u00e8 stato ospite del collegio \"Cardinal Ferrari\"; \u00e8 cultore della materia di Diritto Civile presso l\u2019Universit\u00e0 Cattolica del Sacro Cuore nel 1994 e presso l\u2019Universit\u00e0 degli Studi di Palermo nel 1996; \u00e8 dottore di ricerca in diritto dell'impresa presso l\u2019Universit\u00e0 degli studi di Palermo e avvocato dal 1996. Dal 1989 \u00e8 inoltre giornalista pubblicista. \nVita privata.\nSposato con l'avvocata Tiziana Miceli e padre di due figli, il fratello minore Alessandro \u00e8 stato direttore provinciale di Confcommercio Agrigento, segretario generale di Unioncamere Sicilia dal 2006 e segretario generale della Camera di commercio di Trapani tra il 2010 e il 2011. \u00c8 stato in seguito assunto come dirigente di Poste Italiane, secondo alcune intercettazioni telefoniche dietro raccomandazione di Alfano stesso da ministro.\nAttivit\u00e0 politica.\nDeputato regionale e nazionale.\nHa iniziato la sua esperienza politica giovanile con la Democrazia Cristiana, per la quale \u00e8 stato, tra l'altro, segretario provinciale del Movimento giovanile DC di Agrigento. Nel 1994, a seguito della trasformazione della Democrazia Cristiana nel Partito Popolare Italiano, decide di iscriversi al neonato partito Forza Italia, che vince le elezioni politiche del 27-28 marzo dello stesso anno.\nA soli 25 anni, nel giugno 1996, si candida per la prima volta alle elezioni regionali in Sicilia del 1996 nella lista di Forza Italia, venendo eletto con 8967 preferenze nella circoscrizione di Agrigento Deputato all'Assemblea Regionale Siciliana (ARS) nella XII legislatura, dove nel 2000 diventa capogruppo di Forza Italia all'ARS e mantiene l'incarico fino al 2001.\nViene eletto alla Camera dei deputati nel 2001, sempre in FI, nelle elezioni vinte dalla coalizione di centrodestra, nella circoscrizione proporzionale della Sicilia occidentale, assumendo l'incarico di vicepresidente del Comitato per la Legislazione della Camera. Nelle grazie del Presidente del Consiglio Silvio Berlusconi, \u00e8 presto considerato uno dei giovani emergenti del partito.\nNel 2005 viene nominato coordinatore regionale di Forza Italia in Sicilia, succedendo a Gianfranco Miccich\u00e9 appena nominato Ministro per lo sviluppo e la coesione territoriale, e guidando Forza Italia alleata con l'UdC nell'isola dal 2001 sotto l'allora presidente della Regione Siciliana Salvatore Cuffaro.\nAlle elezioni politiche italiane del 2006, che vedono la vittoria dell'Unione di Romano Prodi, Alfano viene riconfermato con FI alla Camera dei deputati nella circoscrizione XXIV (Sicilia 1). Durante la XV Legislatura \u00e8 componente della Commissione Bilancio di Montecitorio.\nMinistro della Giustizia.\nAlle elezioni politiche del 2008 viene rieletto alla Camera dei deputati con la lista elettorale \"Il Popolo della Libert\u00e0\", dove ader\u00ec Forza Italia e Alleanza Nazionale. Con la vittoria della coalizione di centro-destra alle elezioni politiche, l'8 maggio 2008 giura nelle mani del Presidente della Repubblica Giorgio Napolitano come ministro della giustizia del governo Berlusconi IV, succedendo cos\u00ec al magistrato e giurista Luigi Scotti. Con i suoi 37 anni \u00e8 il pi\u00f9 giovane ministro della giustizia della storia della Repubblica Italiana.\nUno dei suoi primi atti da Ministro della Giustizia \u00e8 stato intitolare la sala verde del ministero in via Arenula al giudice, poi proclamato Beato, Rosario Livatino, assassinato dalla mafia nel 1990. \nUn'altra importante iniziativa a cui si \u00e8 arrivati durante il mandato di Alfano da Ministro della Giustizia \u00e8 stata la L.69/2009 \"Disposizioni per lo sviluppo economico, la semplificazione, la competitivit\u00e0 nonch\u00e9 in materia di processo civile\". La legge tra le varie cose riform\u00f2 il procedimento sommario di cognizione (con l'articolo 702 bis), modific\u00f2 il regime del rilevamento d'ufficio di determinate questioni da parte del giudice civile; abrog\u00f2 l'articolo 366 bis c.p.c per creare il 360 bis (sull'ammissibilit\u00e0 del ricorso in cassazione in sede civile); cre\u00f2 il 540 bis c.p.c sui pignoramenti; aggiunse l'articolo 19 bis alla 52/85' in merito al regime dell'annotazione nei pubblici registri immobiliari; infine inser\u00ec delle modifiche alla procedura per il concorso notarile.\nDurante i tre anni di permanenza di Alfano al Ministero della Giustizia si registra una particolare ed intensa attivit\u00e0 legislativa contro le mafie e la criminalit\u00e0 organizzata. Spiccano, fra le altre, le leggi per l'inasprimento del carcere durissimo per i mafiosi (art.41 bis), il Codice Unico Antimafia, la Legge contro lo Stalking. In relazione al 41 bis, il capomafia siciliano Tot\u00f2 Riina, intercettato all'interno del carcere in cui \u00e8 detenuto all'ergastolo, lamenta ad un suo interlocutore l'eccessiva durezza di Alfano nei confronti della mafia, definendo il ministro \"una canaglia\".\nIn precedenza, nel 2009, anche il figlio di Tot\u00f2 Riina, Giuseppe Salvatore, secondo le dichiarazioni del collaboratore di giustizia Luigi Rizza, reag\u00ec all'inasprimento del 41 bis voluto con determinazione da Angelino Alfano, arrivando a progettare un attentato contro il ministro.\nUno dei provvedimenti pi\u00f9 dibattuti durante il suo mandato nel quarto governo Berlusconi \u00e8 stato il cosiddetto \"Lodo Alfano\", a lui intitolato, legge approvata il 22 luglio 2008. Unica nel panorama europeo, la legge prevedeva la sospensione dei processi penale a carico delle quattro pi\u00f9 alte cariche dello Stato (Presidente della Repubblica, Presidente del Senato, Presidente della Camera e Presidente del Consiglio) per l'intera durata del loro mandato. La legge \u00e8 successivamente stata dichiarata illegittima e poi abrogata dalla Corte costituzionale nell'ottobre 2009, per violazione degli articoli 3 e 138 della Costituzione Italiana.\nSegretario del PdL.\nA seguito dell'arretramento del Popolo della Libert\u00e0 alle elezioni amministrative di maggio 2011, in particolare a Milano e Napoli, e ai referendum abrogativi del 2011, il 1\u00ba giugno 2011 l'ufficio di presidenza del PdL, per volere di Silvio Berlusconi, annuncia di designare Alfano alla nuovo carica di segretario politico del partito, carica ufficializzata il 1\u00ba luglio dopo la modifica allo statuto del partito che non prevedeva la figura del segretario, ma solo del presidente. Questa designazione \u00e8 stata fatta per riorganizzare il partito e guidarlo alle successive elezioni.\nPer occuparsi a tempo pieno di rilanciare il partito, il 27 luglio 2011 Alfano si dimette dalla carica di Guardasigilli, evento gi\u00e0 discusso alla stampa subito dopo la sua nomina a segretario del PdL, venendo sostituito dal sottosegretario all'Interno Nitto Palma. Nel mese di ottobre dello stesso anno, Alfano pubblica il libro \"\"La mafia uccide d'estate\", nel quale racconta i tre anni e mezzo alla guida del Ministero della Giustizia, un percorso umano e politico nel panorama della Giustizia italiana. Alfano racconta \"cosa significa fare il ministro della Giustizia in Italia\"\", tra lentezze e ritardi dei processi, proposte di riforma del sistema e inevitabili resistenze da parte dei magistrati.\nVicepresidente del Consiglio e Ministro dell'Interno.\nIl 28 aprile 2013 viene nominato ministro dell'Interno e vicepresidente del Consiglio dei ministri del governo Letta. Lo stesso giorno giura dinanzi al presidente della Repubblica.\nIl 19 luglio 2013 il Senato della Repubblica discute la mozione di sfiducia presentata da Movimento 5 Stelle e Sinistra Ecologia Libert\u00e0 contro il ministro Alfano per il caso Shalabayeva (moglie di un dissidente kazako arrestata ed espulsa verso il Kazakistan assieme alla figlioletta - pratica condannata dall'UNHCR come \"extraordinary rendition\"). Il Partito Democratico aveva deciso nell'assemblea dei senatori del giorno precedente di votare contro la sfiducia; il Senato respinge la mozione con 226 no, 55 s\u00ec e 13 astenuti.\nIl 30 settembre 2013 assieme agli altri ministri del PdL Alfano presenta dimissioni \"irrevocabili\", su indicazione del presidente del PdL Berlusconi, che vuole cos\u00ec reagire alla linea del Partito Democratico di votare a favore della decadenza dello stesso Berlusconi da senatore. Le dimissioni vengono respinte dal presidente del consiglio Enrico Letta, in sostegno all'azione politica svolta dai cinque ministri del PdL che, insieme ad altri esponenti del partito, convincono Silvio Berlusconi a recedere dalla decisione di votare la sfiducia al governo. Il dibattito interno al PdL tra \"falchi\" (o \"lealisti\") - decisi a sfiduciare il governo Letta per andare a elezioni anticipate - e \"colombe\" (o \"governativi\") - propensi invece a proseguire la collaborazione coi democratici e coi montiani almeno sino al 2015 - determina un'incrinatura nei rapporti tra Alfano e Berlusconi che, seppur temporaneamente ricucita, sfocer\u00e0 di l\u00ec a poco nella scissione tra le due correnti del partito.\nLa scissione avviene nel novembre del 2013, allorch\u00e9 i filogovernativi del PdL annunciano la decisione di non entrare a far parte della rinata Forza Italia, partito rifondato da Silvio Berlusconi insieme ai lealisti. Alfano annuncia la costituzione di gruppi parlamentari autonomi al Senato e alla Camera con il nome di Nuovo Centrodestra. I gruppi parlamentari vengono costituiti il 15 e il 18 novembre 2013. Da questo momento il partito di Alfano stringe in Parlamento un'alleanza con il Partito Democratico a sostegno del governo Letta.\nMare nostrum.\nDurante il governo Letta, a causa dei numerosi naufragi e dell'emergenza umanitaria nello stretto di Sicilia, il 18 ottobre 2013 Alfano inaugura l'operazione militare e umanitaria \"Mare nostrum\" con lo scopo di salvaguardare la vita dei migranti in mare e di contrastare il traffico di persone.\nMinistro dell'Interno.\nCon la fine del governo Letta ad opera del segretario del PD, diventato successivamente anche Presidente del Consiglio Matteo Renzi, entra nel nuovo governo Renzi il 22 febbraio 2014, dove mantiene la carica di ministro dell'Interno, oltre ad essere capo delegazione del suo partito nel governo.\nAd agosto 2014 dopo numerose richieste da parte del ministro perch\u00e9 l'Unione europea si mobilitasse sul fronte migranti in aiuto dell'Italia, il Commissario europeo per gli affari interni Cecilia Malmstr\u00f6m ha dichiarato che l'operazione \"Mare nostrum\" sar\u00e0 sostituita dal programma europeo \"Frontex Plus\". Successivamente tramite una serie di incontri in Europa riesce ad ottenere il sostegno di alcuni paesi come Francia, Germania e Spagna che si dichiarano pronti a sostenere l'introduzione del programma \"Frontex Plus\".\nNel settembre dello stesso anno vola in Egitto per incontrare in veste di presidente di turno del Consiglio dei ministri degli interni dell'Unione europea, il presidente della Repubblica Araba d'Egitto \u02bfAbd al-Fatt\u0101\u1e25 al-S\u012bs\u012b con il quale ha stretto un accordo secondo il quale l'Egitto rafforzer\u00e0 i controlli alle frontiere per contrastare il fenomeno dei flussi migratori irregolari.\nIl 30 agosto 2014 lancia il progetto \"Campo praticabile\", programma coordinato dal ministero e dai vertici della Polizia per contrastare il fenomeno della violenza negli stadi.\nIl 7 ottobre 2014 il ministro invia una circolare a tutti i prefetti d'Italia affinch\u00e9 invitino formalmente i sindaci a cancellare dai registri di stato civile, ove effettuate, le trascrizioni dei matrimoni gay celebrati all'estero, e avvertendo che, \"in caso di inerzia, si proceder\u00e0 al successivo annullamento d'ufficio degli atti illegittimamente adottati\". Alcuni Prefetti pertanto provvedevano a cancellare alcune delle trascrizioni effettuate. La pratica \u00e8 in seguito censurata dalla Corte europea dei diritti dell'uomo come violazione dei diritti umani, in particolare del diritto alla vita privata e familiare (art.8 CEDU).\nIl 29 ottobre 2014 a Roma la polizia carica contro alcune centinaia di lavoratori dell'AST di Terni che stavano facendo un corteo verso il ministero dell'Interno. Il 5 novembre successivo la Camera vota dunque una mozione di sfiducia presentata da SEL e 5 stelle contro Alfano, ritenuto responsabile di quanto avvenuto, che viene respinta con 125 s\u00ec e 367 no. Insieme alla maggioranza, vota contro la mozione di sfiducia Forza Italia, mentre Giuseppe Civati si schiera con l'opposizione.\nA marzo 2015 il Tribunale Amministrativo Regionale del Lazio ha accolto il ricorso di alcune coppie romane che avevano ottenuto la trascrizione da parte del sindaco Ignazio Marino e ha dichiarato nullo il provvedimento del prefetto di Roma, affermando che n\u00e9 il ministero dell'Interno, n\u00e9 le prefetture avevano il potere di intervenire direttamente sui registri di stato civile per annullare le trascrizioni illegittime. Nel mese di luglio 2015 il TAR del Veneto, esprimendosi su una cancellazione disposta dal prefetto di Treviso, ha invece ratificato l'operato della prefettura, affermando che il sindaco, in qualit\u00e0 di esecutore della legge nazionale e non anche di rappresentante della comunit\u00e0 locale, \u00e8 tenuto ad uniformarsi alle disposizioni del Ministero. Nel mese di ottobre 2015 il Consiglio di Stato, oltre a confermare la non trascrivibilit\u00e0 dei matrimoni gay contratti all'estero, ha avallato l'operato dei prefetti.\nA maggio 2016 il voto del partito da lui presieduto \u00e8 risultato determinante nell'approvazione della legge sulle Unioni Civili sostenuta dal Partito Democratico con la firma della senatrice Monica Cirinn\u00e0, e sottoposta al voto delle Camere con il vincolo della fiducia dal premier Matteo Renzi. La condizione ottenuta da Alfano per l'appoggio alla legge fu lo stralcio della cosiddetta \"stepchild adoption\", ovvero la possibilit\u00e0 di registrare il partner dello stesso sesso unito civilmente come genitore adottivo e, in generale, lo stop a qualsiasi ipotesi di adozione da parte di coppie dello stesso sesso.\nMinistro degli affari esteri.\nA seguito delle dimissioni di Matteo Renzi da Presidente del Consiglio, per la bocciatura della riforma Renzi-Boschi al referendum costituzionale, il 12 dicembre 2016 viene nominato ministro degli affari esteri e della cooperazione internazionale per il nuovo governo presieduto da Paolo Gentiloni, giurando il giorno stesso nelle mani del Presidente della Repubblica Sergio Mattarella. La crisi migratoria e le relazioni con la Libia e gli altri paesi del Sahel sono comunque gestite dal ministro dell'Interno Marco Minniti.\nIl 18 marzo 2017 Alfano scioglie NCD e fonda Alternativa Popolare (AP), con la stessa ideologia e gli stessi partecipanti del precedente partito.\nDopo gli esiti deludenti delle elezioni regionali in Sicilia del 2017, dove la lista di AP si \u00e8 fermata al 4%, non riuscendo a superare il quorum del 5%, il 26 settembre Alfano decide di nominare Maurizio Lupi, scontento per l'alleanza con il centro-sinistra in Sicilia, come coordinatore nazionale di Alternativa Popolare.\nIl 6 dicembre 2017 Alfano annuncia pubblicamente, nella trasmissione \"Porta a Porta\" di Bruno Vespa, che non si ricandider\u00e0 alle successive elezioni politiche del 4 marzo 2018, affermando che \"Ho scelto di non ricandidarmi in Parlamento perch\u00e9 ritengo che servano dei gesti per dimostrare che tutto quello che ho fatto e stato dettato da una responsabilit\u00e0 nei confronti dell\u2019Italia\" e non sar\u00e0 disposto ad assumere l'incarico di ministro in un eventuale governo. Contemporaneamente a dicembre 2017 s'intensificano gli scontri all'interno del partito tra l'ala favorevole al ritorno nel centro-destra, guidata dal coordinatore di AP Maurizio Lupi, Roberto Formigoni e Gabriele Albertini, e quella favorevole a mantenere l'alleanza col centro-sinistra di Matteo Renzi, campeggiata da Beatrice Lorenzin e Fabrizio Cicchitto, dove Alfano sembra essere personalmente pi\u00f9 vicino alla Lorenzin.\nIl 12 dicembre la Direzione nazionale del partito approva all'unanimit\u00e0 una mozione che sancisce la \"separazione consensuale\" delle due ale del partito, pur continuando a sostenere il governo Gentiloni: l'ala a sinistra mantiene il simbolo e il nome di Alternativa Popolare, mentre l'ala destra riacquista il nome e il simbolo del dissolto Nuovo Centrodestra, per\u00f2 Alfano delibera che i gruppi parlamentari di Camera e Senato resteranno uniti fino allo scioglimento delle Camere.\nRimane in carica alla Farnesina fino al 1\u00b0 giugno 2018, con l'insediamento del governo Conte I, mentre rimane alla guida di Alternativa Popolare fino al 27 settembre 2018, dove si dimette da presidente e viene succeduto dall'ex deputato Paolo Alli.\nAttivit\u00e0 professionale dopo il ritiro dalla politica.\nAvvocato nello studio BonelliErede Lombardi Pappalardo.\nDopo la politica torna ad esercitare la professione di avvocato. Da settembre 2018 inizia a lavorare come of Counsel dello studio legale Bonelli Erede Pappalardo di Milano, la pi\u00f9 importante law firm italiana per dimensioni e fatturato. In BonelliErede Alfano dirige il Focus Team Diritto Pubblico Internazionale e la Diplomazia Economica, occupandosi tra le varie cose di M&amp;A e supporto all'internazionalizzazione. \nA febbraio 2021 l'assemblea dei soci approva la sua elezione a socio dello studio. \nPresidente del Gruppo ospedaliero San Donato.\nA luglio 2019 diventa presidente del Gruppo ospedaliero San Donato, la holding della famiglia Rotelli che \u00e8 leader in Italia della sanit\u00e0 privata, che controlla e gestisce 19 ospedali e cliniche, compresi tre IRCCS tra cui il San Raffaele di Milano.\nInsegnamenti Universitari.\n\u00c8 titolare dell\u2019insegnamento \u201cRegione Euro-mediterranea: Immigrazione, Sicurezza e Integrazione\u201d all\u2019Universit\u00e0 LUISS Guido Carli di Roma. \nPresidente di Fondazione De Gasperi e attivit\u00e0 internazionali.\n\u00c8 presidente della Fondazione De Gasperi dal 2011 realt\u00e0 nata nel 1982 per volere di Maria Romana Catti De Gasperi, figlia dello statista Alcide De Gasperi. La fondazione ha tra i suoi obiettivi quelli di tenere in vita e trasmettere gli ideali del grande statista italiano. \nFa parte dell'Executive Board del Wilfried Martens Centre for European Studies, dello Scientific Advisory Board di Eastwest European Institute (EWEI) e dell'Advisory Board di AVSI.\nControversie.\nTentato attentato dopo l'inasprimento del 41 bis.\nCon l'operazione antimafia \"Grande Passo 3\" dei Carabinieri di Monreale e di Corleone del novembre 2015 \u00e8 emerso che nelle intenzioni di Pietro Paolo Masaracchia e Vincenzo Pellitteri, boss mafiosi di Palazzo Adriano e Chiusa Sclafani, vi era la sussistenza di un progetto di attentato nei suoi confronti a causa dell'inasprimento del 41 bis.\nCaso della rimozione della sorveglianza al PM antimafia.\nNel dicembre 2014, Alfano, assieme all'allora prefetto di Crotone, Maria Tirone (gi\u00e0 parte dello staff della giunta di Stefano Caldoro, come vice capo di Gabinetto, ora prefetto di Foggia), viene coinvolto in un'accesa polemica. \nLa polemica sorge a seguito della rimozione delle telecamere di videosorveglianza dall'abitazione del PM antimafia Pierpaolo Bruni, avvenuta, a quanto pare, su iniziativa del prefetto Maria Tirone.\nIl caso ha suscitato polemiche sui media, anche a seguito della \"denuncia\" da parte dei \"5 Stelle\". I deputati Andrea Cecconi, Francesco d'Uva e Dalila Nesci hanno dichiarato l'incomprensibilit\u00e0 di tale provvedimento, date le numerose minacce ricevute dal giudice da parte della mafia. I deputati, inoltre, hanno fatto numerose interrogazioni parlamentari al riguardo.\nCritiche sulla \"promozione\" del prefetto Maria Tirone.\nIn seguito i \"Cinque stelle\" hanno polemizzato, sempre con Alfano, circa la promozione del prefetto Maria Tirone: \"[...] Senza dimenticare, peraltro, che la dottoressa Tirone \u00e8 stata appena trasferita a Foggia, esattamente dove lei chiedeva di andare. Un premio inaccettabile, data la sua decisione di revocare quei sistemi di sicurezza a Bruni [...]\".\nQuestione dei voli di Stato.\nIn data 9 marzo 2017, \u00e8 stata pubblicata da \"Repubblica\", la lista dei voli di Stato. Alfano per ben 27 volte ha usato l\u2019aereo blu per tornare in Sicilia, sua regione d\u2019origine. Il 20 gennaio scorso, giungeva a Palermo per i funerali della mamma della sottosegretaria Simona Vicari. Il 24 febbraio, partecipava alle celebrazioni della clinica palermitana di propriet\u00e0 della moglie del deputato NCD Dore Misuraca. Tutti viaggi classificati come istituzionali o di sicurezza, visto che la direttiva per l\u2019uso dei voli di Stato datata dicembre 2011 regola l\u2019utilizzo solo in seguito a \u201cimprevedibili e urgenti esigenze di trasferimento connesse all\u2019esercizio delle funzioni e l\u2019impossibilit\u00e0 di provvedere ai trasferimenti con voli di linea\u201d.\nTrasferimento del Prefetto Guida e l'archiviazione.\n\u00c8 stato indagato dalla Procura di Roma per abuso d'ufficio, ma successivamente il procedimento \u00e8 stato archiviato.\nIl 25 febbraio 2016 viene iscritto nel registro degli indagati dalla Procura di Roma, il reato contestatogli \u00e8 l'abuso d'ufficio. Con il ministro Alfano sono indagati anche il viceministro Filippo Bubbico (Partito democratico), l'ex senatore e l'allora segretario provinciale PD di Enna Vladimiro Crisafulli e il presidente dell'Universit\u00e0 Kore di Enna Cataldo Salerno. \nIl reato sarebbe stato commesso il 23 dicembre 2015, data in cui il Consiglio dei Ministri deliber\u00f2 il trasferimento ad Isernia del Prefetto Fernando Guida. La procura ritiene che tale trasferimento sia stato effettuato per evitare che Guida, prima del trasferimento Prefetto di Enna, commissariasse a dicembre 2015 la Fondazione Kore, ente che gestisce l'ateneo omonimo.\nIl prefetto Guida in un'intervista al Corriere della Sera afferma che non fu rimosso ma il trasferimento fu concordato con lui, e che il commissariamento della Kore fu accelerato dal Viminale. Il 13 maggio il tribunale dei ministri lo scagiona e archivia il procedimento nei suoi confronti."}
{"id": "2460337", "revid": "697352", "url": "https://it.wikipedia.org/wiki?curid=2460337", "title": "Gommapiuma", "text": "Il poliuretano espanso elastico, comunemente chiamato gommapiuma o gommaspugna \u00e8 un materiale spugnoso derivato dalla polimerizzazione del diisocianato di toluene, un derivato del petrolio.\nContrariamente a quanto il nome potrebbe suggerire, la gommapiuma non deriva dalla gomma, ma appartiene alla famiglia dei poliuretani, e si ottiene miscelando in opportune proporzioni il diisocianato di toluene (o TDI), polioli, siliconi, catalizzatori, espandenti liquidi ed additivi di varia natura, utilizzati per conferire caratteristiche particolari al prodotto finito (ritardanti di fiamma, leganti, coloranti). La gommapiuma \u00e8 largamente utilizzata per innumerevoli scopi: come fonoassorbente per la correzione acustica, per imbottiture di materassi, divani, imballaggi, spugne, ed altri. Ha sostituito nel tempo i materiali naturali che si usavano in antichit\u00e0 quali lana, paglia, piuma.\nStoria.\nLa \"Foam rubber\" fu prodotta per la prima volta nel 1929 da Dunlop, ad opera del ricercatore chimico Eric Owen che utilizz\u00f2 il lattice. Nel 1937 materiali con base di isocianati furono usati per creare schiume gommose. Dopo la seconda guerra mondiale, la gomma stirene-butadene prese il posto di molti materiali naturali. In tempi moderni la produzione di gommapiuma rappresenta 90%, in peso, dell'intero mercato dei poliuretani. Nelle costruzioni viene usato il 27% del totale, nell'industria dei trasporti il 21%.\nPropriet\u00e0 fisiche e produzione.\nLe principali propriet\u00e0 fisiche sono: leggerezza, galleggiamento, schiacciamento, isolamento termiche e acustico, resilienza. Reticolazione \u00e8 il processo usato per creare schiume basate su EVA, come LLDPE, LDPE, HDPE, PP e TPE. La produzione di gommapiuma avviene per stampaggio o per schiumatura, e consiste nella miscelazione dei componenti della miscela, detta formulato, e successiva introduzione dello stesso all'interno di uno stampo o di una filiera da cui verr\u00e0 successivamente estratto o estruso il blocco di gommapiuma. La reazione di polimerizzazione del TDI, che avviene grazie ai catalizzatori, \u00e8 esotermica e causa la gassificazione degli espandenti liquidi nella miscela, generalmente materiali con basso punto di ebollizione come l'alcol etilico o il pentano, che agiscono come un lievito creando una matrice spugnosa a celle chiuse, aperte o semiaperte. Il gas cos\u00ec formato evapora successivamente alla maturazione della gommapiuma, lasciando una struttura cellulare con una densit\u00e0 che varia, a seconda della rigidit\u00e0 della gommapiuma, dai 20\u00a0kg ai 250\u00a0kg per metro cubo.\nRiciclaggio.\nData l'enorme variet\u00e0 di poliuretani creati, \u00e8 difficile un unico metodo di riciclaggio. Il riutilizzo degli scarti di produzione o della frantumazione di oggetti non pi\u00f9 usati \u00e8 il modo pi\u00f9 semplice di riciclo, creando lastre di pezzi pressati tra loro. Altro sistema \u00e8 trasformare in granuli il materiale e disperderlo in polyol blend per ristampare nuove parti."}
{"id": "2460338", "revid": "239447", "url": "https://it.wikipedia.org/wiki?curid=2460338", "title": "SV Mattersburg", "text": ""}
{"id": "2460350", "revid": "486946", "url": "https://it.wikipedia.org/wiki?curid=2460350", "title": "SV Ried", "text": ""}
{"id": "2460352", "revid": "1543377", "url": "https://it.wikipedia.org/wiki?curid=2460352", "title": "Basawan", "text": "Biografia.\nPoche e frammentarie sono le notizie sulla sua vita, e tra le poche certezze vi sono la sua nascita Ind\u00f9 e la rinomata attivit\u00e0 artistica di suo figlio, Manohar, noto come pittore ritrattista e studioso di animali.\nSi form\u00f2, presumibilmente, presso la grande scuola dei maestri persiani invitati in India dall'imperatore Humayum (1530-1556) per insegnare arte ad allievi di varia etnia e religione.\nQuindi dedic\u00f2 quarant'anni della sua vita alla collaborazione con la scuola pittorica e artistica fondata da Humayum e ampliata dal successore Akbar (1542-1605).\nBasawan fu inserito nell'elenco dei pittori di corte da Ab\u016b al-Fa\u1e0dl'All\u0101m\u012b, storiografo di Akbar, che espresse un giudizio entusiasta sull'operato dell'artista: \u00abNel disegnare e dipingere... non ha rivali nel mondo\u00bb.\nOpere.\nA Basawan sono attribuite oltre cento opere, la maggior parte delle quali sono illustrazioni di manoscritti oppure fogli di album singoli.\nNei suoi dipinti Basawan si dimostr\u00f2 un profondo osservatore della natura ed un attento conoscitore delle regole prospettiche della pittura europea.\nNei suoi disegni evidenzi\u00f2 un sorprendente verismo ritrattistico oltre ad un senso dell'umorismo, e si caratterizz\u00f2\nper la profondit\u00e0 e la brillantezza dei suoi colori.\nEsegu\u00ec anche un buon numero di ritratti frontali, diversamente dai suoi colleghi contemporanei.\nTra le sue opere pi\u00f9 significative si annoverano le illustrazioni di vari poemi: \"Razmnama\", \"Akbar-nama\", \"Darab-nama\", \"Bahararistan of Jami\", \"Timur-nama\"."}
{"id": "2460354", "revid": "98077", "url": "https://it.wikipedia.org/wiki?curid=2460354", "title": "Riduzione testamentaria", "text": ""}
{"id": "2460357", "revid": "1543377", "url": "https://it.wikipedia.org/wiki?curid=2460357", "title": "Marco Basaiti", "text": "Biografia.\nLa sua prima opera documentata fu \"Ritratto di giovane et\u00e0\" del 1496, per\u00f2 solo con i lavori successivi apparve in tutta evidenza la tendenza del pittore e realizzare impasti cromatici e imponenti figure nello stile antonelliano e belliniano, il cui caposcuola a Venezia era Alvise Vivarini. Gli esempi pi\u00f9 significativi, a tal riguardo furono le tavole con \"San Marco\" e il \"Cristo morto\", oltre alle figure di \"San Sebastiano\" e \"San Girolamo\" realizzate presso la chiesa dei Frari a Venezia. Dopo la morte del Vivarini, Basaiti complet\u00f2 la pala di \"Sant'Ambrogio\" nella \"cappella dei Milanesi\" della Basilica di Santa Maria Gloriosa dei Frari, influenzato anche dai maestri toscani e lombardi.\nUn certo legame con la tradizione del Quattrocento continu\u00f2 a caratterizzare Basaiti, anche quando, risentendo dell'influenza di Giovanni Bellini e di Giorgione, raffin\u00f2 gli impasti dei colori e si avvicin\u00f2 ad una visione e interpretazione della natura pi\u00f9 reale ed emozionale. Risalirono a questo periodo artistico la \"Deposizione\" e la \"Vocazione dei figli di Zebedeo\" (1510), con lo splendido scenario di una fertile natura composito di luminose figure avvolte in giochi di luci e ombre.\nDi notevole impatto per lo spettatore apparirono anche il \"Cristo risorto\", con l'effetto delle nubi avvolgenti il castello, la \"Madonna adorante col Bambino\" e l\"'Orazione del Monte degli Ulivi\" (1515), nel quale il contrasto fra il paesaggio di una dolcezza poetica e la rigorosa figura degli Apostoli volge a favore della natura. Si distinse complessivamente pi\u00f9 nella ritrattistica che nelle composizioni.\nIl suo nome \u00e8 stato talvolta confuso con quello del collega Andrea Busati, e questo equivoco ha creato qualche difficolt\u00e0 nella ricostruzione biografica di entrambi i pittori."}
{"id": "2460358", "revid": "2131569", "url": "https://it.wikipedia.org/wiki?curid=2460358", "title": "Stovaina", "text": "La stovaina o amilocaina \u00e8 il primo anestetico locale di sintesi.\n\u00c8 un derivato dalla cocaina, ma con una tossicit\u00e0 tre volte inferiore. Fu scoperto nel 1903 da Ernest Fourneau (\"stove\" \u00e8 la parola inglese per \"fourneau\"). \nInodore, incolore, ma dal sapore amaro, questa polvere \u00e8 stata utilizzata soprattutto come anestetico locale e regionale iniettato direttamente nella zona spinale, tra le vertebre, per addormentare la parte inferiore al punto di iniezione.\n\u00c8 nel maggio del 1904 che il dott. Chaput impiega per primo, e con ottimo risultato, la stovaina. Ben presto, per\u00f2, ci si accorge dell'insorgere di frequenti casi di cefalee gravi ed altri disturbi, anche mortali, attribuiti alla reazione acida della stovaina che, a contatto con il liquor alcalino, precipita perdendo potere analgesico. Diversi studi vengono condotti, fino al definitivo abbandono del farmaco negli anni settanta, al fine di ovviare agli inconvenienti della tecnica."}
{"id": "2460361", "revid": "1442080", "url": "https://it.wikipedia.org/wiki?curid=2460361", "title": "Grand Prix SAR La Princesse Lalla Meryem 2008 - Singolare", "text": " \nIl singolare del Grand Prix SAR La Princesse Lalla Meryem 2008 \u00e8 stato un torneo di tennis facente parte del WTA Tour 2008.\nMilagros Sequera era la detentrice del titolo, ma quest'anno non ha partecipato.\nGisela Dulko ha vinto in finale 7\u20136(2), 7\u20136(5), contro Anabel Medina Garrigues."}
{"id": "2460368", "revid": "239447", "url": "https://it.wikipedia.org/wiki?curid=2460368", "title": "SC Magna Wiener Neustadt", "text": ""}
{"id": "2460380", "revid": "299827", "url": "https://it.wikipedia.org/wiki?curid=2460380", "title": "Greatest Hits 1970-2002", "text": ""}
{"id": "2460382", "revid": "299827", "url": "https://it.wikipedia.org/wiki?curid=2460382", "title": "Elton John's Greatest Hits 1970-2002", "text": ""}
{"id": "2460383", "revid": "767487", "url": "https://it.wikipedia.org/wiki?curid=2460383", "title": "Coonskin", "text": "Coonskin (t.l. \"Pelle di procione\") \u00e8 un film del 1975 scritto e diretto da Ralph Bakshi, che narra di tre animali umanizzati (un coniglio, una volpe e un orso) afroamericani nella loro ascesa verso i vertici del crimine organizzato e del racket ad Harlem, incontrando la polizia corrotta, truffatori e la Mafia. Nel film, che combina sequenze \u201clive-action\u201d con animazioni, recitano Philip Michael Thomas, Charles Gordone, Barry White e Scatman Crothers, i quali compaiono tutti sia in \u201clive-action\u201d che in animazione. Il film utilizza numerosi riferimenti e vari elementi della cultura afro-americana e satirizza gli stereotipi razzisti e il genere blaxploitation. In pi\u00f9 contiene evidenti riferimenti ai film \"I racconti dello zio Tom\" e \"Il Padrino\".\nOriginalmente prodotto con i titoli \"Harlem Nights\" and \"Coonskin No More...\", \"Coonskin\" ricevette estreme controversie prima della sua presentazione cinematografica quando il Congress of Racial Equality critic\u00f2 il contenuto come razzista, sebbene nove dei membri del gruppo abbiano visto il film. Quando finalmente il film venne pubblicato, la Bryanston Distributing Company gli diede distribuzione limitata e inizialmente ricevette critiche negative. Dopo la nuova pubblicazione con i titoli \"Bustin' Out\" e \"Street Fight\", \"Coonskin\" \u00e8 stato da allora rivalutato ed \u00e8 considerato da molti come uno dei migliori lavori di Ralph Bakshi.\nIl film , in Italia \u00e8 stato distribuito in vhs nei primi anni 90 per l'editore Nuova Logica 2000. Non \u00e8 mai stato ristampato in dvd.\nTrama.\nSampson (Barry White) e il \u201cPreacherman'\u2019(Charles Gordone) si precipitano ad aiutare il loro amico, Randy (Philip Michael Thomas), a evadere dalla prigione, ma vengono fermati da un blocco stradale e inizia una sparatoria con la polizia. Mentre li sta aspettando, Randy conversa con un individuo anche lui evaso di nome Pappy (Scatman Crothers), il quale afferma di conoscere una storia i cui tre protagonisti sono simili a lui ed ai suoi amici. La storia di Pappy \u00e8 raccontata in animazione sovrapposta a uno sfondo di foto e sequenze \u201clive-action\u201d.\nBrother Rabbit (voce di Thomas), Brother Bear (voce di White), e Preacher Fox (voce di Gordone) decidono di fare i bagagli e di lasciare gli Stati del Sud dopo che la banca ha ipotecato la loro casa e l'ha venduta ad un uomo che la vuole trasformare in un bordello. Arrivati ad Harlem, Rabbit, Bear, e Fox trovano che non \u00e8 tutto come sembrava. Incontrano un truffatore di nome Simple Savior, un fasullo leader rivoluzionario che fa credere di essere il \"cugino\" di Black Jesus, e che d\u00e0 ai suoi discepoli \"la forza di uccidere bianchi\". In uno spettacolo sul palcoscenico nella sua \"chiesa\", Savior recita la parte di un oppresso dai simboli appunto dell'oppressione verso i neri (alla fine distrugge delle immagini di John Wayne, Elvis Presley e Richard Nixon), prima di mandare i suoi parrocchiani a ricevere \"donazioni\". Quando Rabbit (ben consapevole della truffa che c'\u00e8 dietro) cerca di stimolare sentimenti anti-rivoluzionari alla folla nel locale, Savior cerca di farlo uccidere. Dopo aver salvato la propria vita tramite psicologia inversa, Rabbit e Bear uccidono il truffatore. Questo permette a Rabbit di prendere il controllo dell'organizzazione di Savior, iniziando la sua scalata verso i vertici del crimine organizzato ad Harlem. Ma prima deve vedersela con la concorrenza: gli ex-collaboratori del truffatore avvertono il nuovo boss del fatto che se lui non pu\u00f2 uccidere i suoi rivali, saranno questi ultimi ad ucciderlo.\nIl primo nemico di Rabbit \u00e8 Madigan, un ufficiale di polizia bianco virulento, razzista e omofobico che fa da \u201ccorriere\u201d per la Mafia. Egli dimostra il suo disprezzo verso gli Afro-Americani in vari modi, incluso un rifiuto di lavarsi prima di incontrarli (egli crede che loro non abbiano questo valore). Madigan viene mandato dalla Mafia per trovare Rabbit, e la sua ricerca lo porta, assieme ai suoi collaboratori Ruby e Bobby, in un nightclub chiamato \"The Cottontail\". Una spogliarellista nera lo distrae mentre versa una dose di LSD nel suo drink. Madigan, mentre sta sotto l'effetto della droga, viene costretto ad un rapporto sessuale con un gay effeminato, viene truccato (gli dipingono la faccia di nero) e vestito fino a somigliare allo stereotipo della \u201cMammy\u201d afroamericana ed infine viene gettato via dal retro del club, dove scopre che Ruby e Bobby sono morti. Quindi va in delirio e spara a caso con la sua pistola. Arriva la polizia che gli ordina di fermarsi: Madigan uccide un poliziotto e viene annientato dalla pattuglia.\nGli ultimi bersagli di Rabbit sono il Padrino (doppiato da Al Lewis, non accreditato) e la Mafia, che vive nella metropolitana. La missione di uccidere Rabbit viene data a Sonny (doppiato da Richard Paul). Il sicario aspetta vicino al nightclub di Rabbit con la faccia pitturata di nero (fino a somigliare allo stereotipo degli afro-americani raffigurato nei minstrel show) e un mitra nascosto in un banjo. Sonny spara a Rabbit (lo manca ferendo gravemente Bear) e fugge in auto. Ma sulla strada gli spara Rabbit facendogli perdere il controllo della guida e scontrare con un muro. L'auto brucia ed esplode. Il corpo del sicario, ridotto in cenere, viene portato a casa, dove sua madre lo piange. Bear, guarito alle ferite inflitte da Sonny, diventa indeciso fra il continuare a \u201clavorare\u201d con Rabbit o condurre una vita senza crimini. Bear decide di andare da Fox dopo aver letto un volantino del suo nuovo bordello. Una volta arrivato alla casa di piacere dell'amico, Bear si sposa con una ragazza che lui, Fox, e Rabbit avevano incontrato durante una rissa con gli uomini di Savior. Seguendo il consiglio di Fox, egli diventa un pugile per la Mafia. Durante uno degli incontri di pugilato di Bear, Rabbit mette fra le tribune un manichino di se stesso fatto di catrame. I Mafiosi, volendo uccidere Rabbit, cadono nel tranello: pugnalano il fantoccio e rimangono appicicati nel catrame. Il trio protagonista e il boxer avversario scappano dall'arena mentre essa sta per esplodere.\nIl racconto di Pappy \u00e8 finito. Arriva poi l'auto con Sampson e il \u201cPreacherman\u201d che carica, sotto I proiettili degli sceriffi, i due evasi."}
{"id": "2460385", "revid": "466539", "url": "https://it.wikipedia.org/wiki?curid=2460385", "title": "Duello di Dio", "text": "Il duello di Dio, detto anche duello giudiziario, duello ordalico o combattimento giudiziario, era una forma di duello diffusa durante il Medioevo in Europa, in particolare presso i popoli di ceppo germanico. Si trattava di una forma di ordalia, istituto tipico del diritto germanico, nella quale una contesa giudiziaria veniva risolta attraverso il combattimento tra i due contendenti o i loro campioni.\nSi riteneva che l'esito del duello, condotto secondo precisi rituali, non dipendesse tanto dal valore dei combattenti, quanto dal giudizio di Dio, che non poteva che premiare colui che fosse nel giusto. Si distingue quindi dalla faida, poich\u00e9 questa era una mera forma di regolazione dei conflitti privati tra due individui o due gruppi, senza implicazioni n\u00e9 sovrannaturali n\u00e9 di validit\u00e0 giuridica.\nLa progressiva affermazione dei poteri statuali e la crescente opposizione della Chiesa portarono al declino del duello di Dio, che scomparve definitivamente nel corso del XVI secolo.\nCaratteristiche.\nCome ogni ordalia, il duello di Dio era considerato, all'interno degli ordinamenti giudiziari germanici, una forma di giudizio divino (\"iudicium Dei\") che veniva concessa dal giudice alle parti contendenti, sia in ambito civile sia in ambito criminale. La concezione che stava alla base di tale istituto era quella, \"barbarica\", che vedeva i campi del diritto, della morale e della religione come un tutt'uno inscindibile; inoltre, al culto di Dio si accompagnavano quelli, altrettanto caratteristici, della forza fisica e delle armi.\nLe ricostruzioni pi\u00f9 complete dei duelli giudiziari riguardano quelli combattuti durante il Basso Medioevo, sia presso le corti feudali sia presso i comuni. Castelli e citt\u00e0 erano stabilmente attrezzati con appositi campi chiusi dalle caratteristiche e dalla forme definite, all'interno dei quali si schieravano i due campioni. Le armi erano determinate dai giudici e lo scontro poteva protrarsi per pi\u00f9 giorni; la morte non era l'esito necessario, e anzi ricorreva piuttosto raramente: di norma, la sconfitta era sancita dal toccar terra con il capo, dalla fuoriuscita dal campo di battaglia o dalla resa di uno dei due campioni.\nStoria.\nI primi riferimenti al duello come strumento di risoluzione delle contese tra i Germani risalgono agli storici romani che, da Velleio Patercolo a Tacito, sottolineano l'incompatibilit\u00e0 di tale prassi con la concezione romana dello Stato (\"res publica\"). Il combattimento giudiziario era presente presso numerosi popoli germanici e nelle leggi dei relativi regni romano-barbarici (Goti, Dani, Anglosassoni, Sueoni, Longobardi, Franchi, Sassoni, ecc.), per essere infine ancora attestato nei comuni medievali.\nIl duello di Dio presso i Goti.\nIl combattimento giudiziario era regolarmente praticato presso i diversi rami della grande famiglia gotica, salvo poi declinare in seguito alla stabilizzazione dei regni romano-barbarici dominati da Goti. Cos\u00ec, una volta insediato il suo Regno ostrogoto tra Italia e Illiria, Teodorico invit\u00f2 i Goti rimasti in Pannonia ad abbandonare il ricorso al duello per dirimere le loro contese, suggerendo loro di prediligere invece le normali vie giudiziarie.\nIl duello di Dio presso i Longobardi.\nLa prima testimonianza di un duello giudiziario in Italia \u00e8 quella riportata dallo storico franco Fredegario: nel 624 Pittone, campione della regina Gundeperga, uccise Adalulfo, che aveva accusato la sovrana di adulterio e di aver ordito una congiura insieme al duca Tasone, in un duello di Dio voluto dai legati franchi intervenuti a favore di Gundeperga, che a causa dell'accusa era stata rinchiusa nel castello di Lomello dal marito Arioaldo. L'esito del duello comport\u00f2 la completa riabilitazione della regina, che pot\u00e9 tornare a fianco del re.\nIl duello di Dio fu in seguito dettagliatamente normato dall'Editto di Rotari, fin dai primi articoli. Rotari riconosceva il duello, condotto in prima persona o attraverso un campione, quale prova giudiziaria definitiva di istanza superiore al giuramento (art. 9). L'art. 198 precisa la possibilit\u00e0 di ricorrere al combattimento, sempre come seconda e definitiva istanza rispetto al giuramento, nel caso specifico della calunnia nei confronti di una ragazza soggetta a mundio, qualora questa fosse accusata di essere prostituta o strega. Altri articoli indicano il campo di applicazione del duello di Dio nei casi di una moglie accusata di tramare per la morte del proprio marito (art. 202) o di adulterio (art. 213), mentre l'art. 368 prescrive il divieto per i duellanti di portare su di s\u00e9 erbe malefiche.\nIl ricorso a tale pratica fu in seguito fortemente limitato; in particolare, fu la legislazione di Liutprando a tentare di limitare i duelli, esplicitamente appellandosi alla fallacia del preteso \"giudizio di Dio: \u00ab\"incerti sumus de iudicio dei\"\u00bb. Il fatto che lo stesso sovrano abbia potuto soltanto sconsigliare anzich\u00e9 vietare il duello di Dio attesta tuttavia quanto la pratica fosse radicata presso i Longobardi.\nIl declino del duello di Dio in Italia.\nCon l'evolversi del Regno longobardo il duello di Dio era stato dunque progressivamente limitato a favore delle prove testimoniali e documentali; la caduta del regno (774), tuttavia, e la sostituzione della classe dominante longobarda con quella franca, ancora pi\u00f9 ancorata alle tradizioni germaniche, ridiede ampia diffusione alla pratica. I Carolingi prima (VIII-IX secolo) e gli Ottoni poi (in particolare Ottone I, X secolo) sostennero apertamente il combattimento giudiziario, cui si fece quindi ampiamente ricorso fino alla crisi definitiva dell'istituto dell'ordalia, nel XIII secolo.\nIl \"Liber Augustalis\" di Federico II circoscrisse drasticamente l'applicazione del duello di Dio, limitandolo ai casi in cui si dibattesse, in assenza di altre prove, di omicidi commessi con veleno, o di tradimento e di lesa maest\u00e0. Analoghi provvedimenti furono adottati da Luigi IX di Francia e da Alfonso X di Castiglia, anche se parallelamente l'istituto conobbe ampia diffusione presso i primi liberi comuni. \nSempre a partire dal XII secolo era andata anche crescendo l'opposizione della Chiesa cattolica, con i decreti di Niccol\u00f2 I, Gregorio IX e Alessandro III: il duello, anzich\u00e9 \"di Dio\", inizi\u00f2 a essere considerato empio, giacch\u00e9 supponeva la pretesa di imporre a Dio di manifestarsi attraverso un miracolo dietro richiesta umana.\n\"Il solo che si ponga il problema del perch\u00e9 del duello, \u00e8 Dante; e la sua \u00e8 un'appassionata difesa, che per amor di tesi chiama a raccolta testi sacri e profani, esempi biblici e storici, a testimonianza dell'intervento divino, di quell'intervento che sovverte la sproporzione delle forze e permette al piccolo Davide d'abbattere il gigante Golia: per lui, \u00ab\"iustitia in duello succumbere nequit\"\u00bb e \u00ab\"de iure acquiritur quod per duellum acquiritur\"\u00bb (\"Monarchia\", II, 9, 6). La difesa di Dante, aspramente polemica contro gli \u00ab\"iuristi presumptuosi\"\u00bb (II, 10, 9), arrivava tardi. (...) Il duello giudiziario era entrato proprio al tempo di Dante in una crisi da cui non si sarebbe pi\u00f9 sollevato. Le forze congiunte della Chiesa e del diritto romano ne avevano imposto la condanna; e di questa aveva agevolato l'esecuzione il rinnovamento sociale operato dalla fioritura della civilt\u00e0 cittadina e dai comuni\".\nIl duello di Dio presso i popoli germanici settentrionali.\nSaxo Grammaticus, nella sua \"Gesta Danorum\", testimonia l'ampia diffusione del duello di Dio presso i Dani: secondo re Frotone III qualsiasi controversia doveva essere decisa attraverso il combattimento, del quale prescrisse minuziosamente le regole. Le antiche cronache anglosassoni e vichinghe rimarcano non solo la diffusione del combattimento giudiziario, ma anche la particolare enfasi sull'abilit\u00e0 come duellanti dei sovrani delle varie stirpi germaniche settentrionali"}
{"id": "2460386", "revid": "104458", "url": "https://it.wikipedia.org/wiki?curid=2460386", "title": "Duello giudiziario", "text": ""}
{"id": "2460388", "revid": "32456415", "url": "https://it.wikipedia.org/wiki?curid=2460388", "title": "Giovanni di Compsa", "text": ""}
{"id": "2460389", "revid": "104458", "url": "https://it.wikipedia.org/wiki?curid=2460389", "title": "Duello ordalico", "text": ""}
{"id": "2460390", "revid": "104458", "url": "https://it.wikipedia.org/wiki?curid=2460390", "title": "Combattimento giudiziario", "text": ""}
{"id": "2460393", "revid": "124283734", "url": "https://it.wikipedia.org/wiki?curid=2460393", "title": "Suicidio in Giappone", "text": "Il suicidio in Giappone, data l'alta incidenza tra la popolazione (16,7 ogni 100\u00a0000 persone nel 2017), \u00e8 considerato uno dei maggiori problemi del Paese.\nTra le maggiori cause che spingono i giapponesi a togliersi la vita cos\u00ec frequentemente sono state individuate i problemi economici conseguenti alla forte recessione economica degli anni novanta, la depressione e problemi sociali di varia natura.\nNel 2011 il numero dei suicidi ha superato per il 14\u00ba anno consecutivo la soglia dei 30\u00a0000, scendendo sotto questa soglia per la prima volta in quindici anni solo nel 2012. Da allora il numero dei suicidi \u00e8 in costante calo, grazie anche all'intervento del governo che ha iniziato a investire in opere di prevenzione a partire dalla seconda met\u00e0 degli anni duemila.\nTra i luoghi pi\u00f9 frequentati per i suicidi \u00e8 stata indicata la foresta Aokigahara, ai piedi del Fuji, la quale registra una media di 30 morti l'anno e 78 solo nel 2007.\nEpidemiologia.\nDagli anni novanta il notevole aumento del numero di persone morte suicide nel Paese ha destato forti preoccupazioni nei governi in carica, tanto pi\u00f9 che nel solo 1998 il numero percentuale di casi \u00e8 aumentato del 34,7% rispetto all'anno precedente. Gi\u00e0 nel 1997 l'incidenza tra la popolazione era di 19,3 suicidi ogni 100\u00a0000 persone. Il numero pi\u00f9 alto di suicidi si \u00e8 registrato nel 2003, quando 34\u00a0427 persone si tolsero la vita.\nI pi\u00f9 soggetti a questa piaga sociale sono gli uomini; nel 2007 oltre il 71% delle vittime da suicidio era di sesso maschile. Il suicidio \u00e8 la principale causa di morte tra gli uomini di et\u00e0 tra i 20 e i 44 anni. Gli uomini hanno il doppio della probabilit\u00e0 di togliersi la vita dopo un divorzio rispetto alle donne, ma il suicidio \u00e8 ancora la principale causa di morte per le donne di et\u00e0 compresa tra i 15 e i 34 anni in Giappone. I giovani sono molto esposti a questo fenomeno, con il suicidio che rappresentava nel 2015 la prima causa di morte tra i ragazzi compresi nella fascia d'et\u00e0 tra i 15 ed i 24 anni.\nNel 2009 l'incidenza era di 26 suicidi ogni 100\u00a0000 persone, con un suicidio occorso ogni quindici minuti. Confrontando questi dati con quelli di altri Paesi densamente popolati come ad esempio il Regno Unito (9 suicidi ogni 100\u00a0000 abitanti) e gli Stati Uniti (11 casi ogni 100\u00a0000), nel 2010 il Giappone risultava essere il Paese industrializzato con il tasso pi\u00f9 alto di suicidi al mondo.\nNel 2010 sono 31\u00a0690 le persone che si sono tolte la vita, pi\u00f9 di sei volte il numero di morti per incidenti stradali, confermando l'alta percentuale tra gli uomini (70%), con il picco fatto registrare nel mese di marzo, con la chiusura dell'anno fiscale. La maggior parte dei suicidi nel 2010 sono avvenuti per problemi legati alla salute, ma 7\u00a0438 persone, secondo i dati ufficiali di Tokyo, si sono suicidate esplicitamente per motivi economici. Un altro dato significativo \u00e8 che solo 24\u00a0000 vittime hanno comunicato le cause del loro gesto.\nNel 2011 il numero dei suicidi ha superato per il 14\u00ba anno consecutivo le 30\u00a0000 unit\u00e0, con la capitale Tokyo a guidare il triste primato di citt\u00e0 con maggior numero di cittadini suicidi (3\u00a0100), seguita da Osaka con 1\u00a0899 e da Kanagawa con 1\u00a0824 suicidi. Le statistiche hanno inoltre evidenziato un calo nella conta dei suicidi annuali nelle prefetture di Miyagi, Iwate e Fukushima, devastate a seguito del terremoto dell'11 marzo.\nContrariamente alle previsioni, che davano come probabile l'aumento dei suicidi nelle zone devastate dal terremoto, nel 2012 il numero delle morti si \u00e8 assestato a quota 27\u00a0766, facendo registrare un calo per la prima volta in quindici anni. Ci\u00f2 \u00e8 stato possibile in parte grazie alle iniziative della comunit\u00e0, i cui sforzi hanno portato alla decisione del governo di investire 113 milioni di dollari in opere di prevenzione. Da allora il numero di suicidi \u00e8 in costante diminuzione, con 21\u00a0140 suicidi occorsi nel 2017.\nFattori di rischio.\nTra le cause pi\u00f9 frequenti di suicidio figurano al primo posto i problemi legati alla salute, circa la met\u00e0 del totale registrato nel 2005, seguiti dalle difficolt\u00e0 finanziarie e familiari. I problemi sul posto di lavoro sono stati citati come la terza maggiore causa di suicidio, ma lo stress da lavoro resta l'elemento chiave. Secondo delle statistiche rilasciate dal Ministero della Salute del Giappone nel 2005 330 giapponesi hanno riconosciuto di soffrire di attacchi cardiaci o problemi di cuore per il troppo lavoro, 294 in pi\u00f9 rispetto al 2004, e tra questi 157 sono morti. Si \u00e8 riscontrato anche un aumento degli esami medici per verificare stati di depressione indotta da stress o altre forme di malattie mentali, con un 25% in pi\u00f9 rispetto al 2004.\nTra i giovani le cause principali di suicidio nel 2010 sono dovute a problematiche legate al trovare un posto di lavoro, litigi familiari tra genitori e figli, difficolt\u00e0 della vita, fallimento sul posto di lavoro, perdita del posto di lavoro, stanchezza e stress causati dal proprio lavoro e, secondo i media giapponesi, al bullismo nelle scuole e ai cosiddetti , i patti di suicidio collettivo sottoscritti online. Nel 2007 la polizia nazionale ha salvato la vita a 72 potenziali suicidi che avevano preventivamente annunciato di togliersi la vita su internet.\nLe ore pi\u00f9 comuni scelte dai giapponesi per togliersi la vita sarebbero le cinque del mattino per gli uomini e mezzogiorno per le donne, quando il resto della famiglia \u00e8 uscita per recarsi al lavoro o a scuola. Gli adolescenti scelgono invece spesso di suicidarsi tra la fine di agosto e l'inizio di settembre, periodo corrispondente alla fine della vacanze estive e alla ripresa delle attivit\u00e0 scolastiche. Inoltre il numero di persone che si suicidano nel giorno del proprio compleanno \u00e8 1,5 volte maggiore di quello delle persone che scelgono di togliersi la vita in qualsiasi altro giorno.\nMetodi di suicidio.\nI metodi di suicidio pi\u00f9 comuni in Giappone sono l'impiccagione, il gettarsi da altezze variabili e l'overdose da farmaci. Le persone che scelgono di suicidarsi buttandosi sotto un treno durante il suo passaggio sono pi\u00f9 rare, il 2,1% tra gli uomini e il 3,6% tra le donne nel 2003. Alcune compagnie ferroviarie si riservano di far pagare i danni ai familiari del suicida a seconda dei disagi procurati al traffico.\nUn metodo di recente invenzione, che ha guadagnato popolarit\u00e0 in parte a causa di una pubblicit\u00e0 su Internet, \u00e8 quello di utilizzare prodotti per la casa per ottenere del gas di solfuro di idrogeno, letale se inalato. Nel 2007 29 suicidi hanno utilizzato questo metodo, ma nel periodo che va da marzo a giugno 2008 208 suicidi hanno presentato sintomi di avvelenamento da gas, superando le 500 morti alla fine dell'anno. Questo metodo \u00e8 particolarmente pericoloso, in quanto vi \u00e8 l'alto rischio di ferire altre persone nel processo. Un uomo che tent\u00f2 il suicidio nel 2008, inalando gas ottenuto dai pesticidi e venendo ricoverato in ospedale, caus\u00f2 l'intossicazione di altre 50 persone presenti in ospedale, tra medici, infermieri e pazienti.\nSociet\u00e0 e cultura.\nRadici culturali del suicidio in Giappone.\nLa societ\u00e0 giapponese non ha mai condannato moralmente il suicidio, venendo considerato un modo onorevole per morire o addirittura una forma di riscatto personale. A differenza di altre religioni che esercitano una ferrea campagna contro il suicidio, come ad esempio il cristianesimo, che considera il suicidio un gravissimo peccato, in Giappone sia lo shintoismo sia il buddismo non condannano il suicidio; per il buddismo la morte \u00e8 solo il passaggio da una forma all'altra di esistenza.\nIn Giappone il suicidio ha radici storiche, culturali e religiose molto lontane. Gi\u00e0 attorno all'anno 1000 veniva praticato dagli eroi sconfitti il seppuku, il suicidio rituale giapponese con il quale ci si toglieva la vita piantandosi un coltello \"tant\u014d\" nello stomaco.\nPer il codice del guerriero la resa, la sconfitta o la prigionia erano cose che avrebbero portato disonore a s\u00e9 e alla propria famiglia. L'unico modo che aveva un samurai per uscire a testa alta da una sconfitta era quella di morire in maniera atroce dimostrando alla propria famiglia e agli avversari tutto il suo coraggio e onore. Testimonianze del seppuku si ritrovano fino alla seconda guerra mondiale: il viceammiraglio Takijir\u014d \u014cnishi, dopo la resa del Giappone, si uccise mediante il seppuku. Nel 1970 la stessa auto-punizione venne scelta da Yukio Mishima, uno dei massimi scrittori giapponesi.\nLa tradizione del suicidio, visto come atto onorevole, perdura anche durante il secondo conflitto mondiale, quando verso la fine della guerra del Pacifico l'esercito giapponese utilizz\u00f2 piloti scelti che su aerei carichi di esplosivo eseguivano attacchi suicidi contro le forze alleate; in Occidente questi piloti venivano chiamati piloti kamikaze.\nDagli anni ottanta e negli anni seguenti il suicidio viene ancora rappresentato come un gesto nobile, molto spesso inserito all'interno di un contesto romantico, come spesso avviene in molti film, nei serial televisivi o nei \"dorama\", rischiando di causare emulazione tra i giovani. \u00c8 famoso il caso della cantante Yukiko Okada, giovane promessa della musica giapponese: all'et\u00e0 di 18 anni, nel 1986, si uccise gettandosi dal tetto del Sun Music Building di Tokyo, caso analogo a quella della giovane star televisiva Miyu Uehara nel maggio 2011. Entrambi i fatti scatenarono un'ondata di suicidi tra i giovani in tutto il Paese.\nLegami col mondo del lavoro e il fenomeno karoshi.\nStoricamente il Giappone \u00e8 sempre stata una societ\u00e0 patriarcale con forti legami familiari con un occhio di riguardo alle aspettative sociali. Tuttavia la bolla speculativa che colp\u00ec il Giappone tra il 1986 e il 1991 lasci\u00f2 questi capi di famiglia inaspettatamente alle prese con la precariet\u00e0 o lo stigma della disoccupazione. Nella seconda met\u00e0 degli anni duemila l'economia del Giappone (la terza al mondo) ha passato il pi\u00f9 grave periodo di recessione dalla fine della seconda guerra mondiale spingendo il tasso di disoccupazione della nazione a un livello record del 5,7% nel mese di luglio 2009, e nello stesso anno i disoccupati hanno rappresentato il 57% di tutti i suicidi in Giappone. Come conseguenza dell'aumento della disoccupazione e della perdita dei posti di lavoro la disuguaglianza sociale (misurata dal coefficiente di Gini) \u00e8 sostanzialmente aumentata, influenzando quindi i tassi di suicidio in Giappone proporzionalmente in percentuale maggiore rispetto ad altri Paesi economicamente avanzati.\nFattore che contribuisce pesantemente all'aumento delle statistiche di suicidio tra i lavoratori \u00e8 la pressione crescente causata dalla difficolt\u00e0 del lavoro stesso, dagli orari di lavoro che molto spesso prevedono numerose ore di straordinario con poche ferie e giorni di malattia. Secondo i dati del governo la \"fatica da lavoro\", i conseguenti problemi di salute e la depressione legata al lavoro sono stati le cause principali di suicidio, originando il 47% dei suicidi nel 2008. Su 2\u00a0207 suicidi legati al lavoro nel 2007 il motivo pi\u00f9 comune (672 suicidi) \u00e8 stato il troppo lavoro. In Giappone il fenomeno delle morti per troppo lavoro \u00e8 noto come karoshi.\nResponsabili di diverse morti per suicidio sono anche gli enti finanziari che rilasciano prestiti a credito al consumo, con \u00bc dei suicidi totali dovuto al mancato estinguimento del debito e quindi a motivi finanziari. Le banche giapponesi impostano condizioni particolarmente severe per i prestiti, costringendo i mutuatari a utilizzare parenti e amici in qualit\u00e0 di garanti che diventano responsabili per i prestiti non rimborsati, situazione che aumenta il senso di colpa e la sensazione di disperazione nel mutuatario. Piuttosto che far ricadere il peso del debito sui loro garanti, molti scelgono di assumersi la responsabilit\u00e0 per i loro prestiti non pagati e debiti in essere attraverso i pagamenti derivati dall'assicurazione sulla vita. Nell'anno fiscale 2005 diciassette attivit\u00e0 di credito al consumo hanno ricevuto una somma di 4,3 miliardi di yen dalle polizze assicurative dopo il suicidio di 4\u00a0908 mutuatari, corrispondente al 15% dei 32\u00a0552 suicidi avvenuti nel 2005. Molti legali ed esperti pensano che in alcuni casi gli stessi esattori spingano i mutuatari, attraverso molestie e minacce, a optare per la soluzione del suicidio.\nLuoghi.\nIl luogo con il pi\u00f9 alto tasso di suicidi in Giappone \u00e8 la foresta Aokigahara, una zona boschiva ai piedi del Fuji. Negli anni precedenti al 1988 si verificavano circa trenta suicidi all'anno. Nel 1999 i suicidi sono stati 74, mentre nel 2002 sono stati trovati 78 corpi dalla squadra di ricerca. La zona \u00e8 pattugliata dalla polizia in cerca di corpi o aspiranti suicidi e nello stesso anno 83 persone che intendevano suicidarsi sono state trovate e prese in custodia protettiva.\nPer le persone che scelgono di togliersi la vita attraversando i binari ferroviari durante il passaggio di un treno la linea rapida Ch\u016b\u014d \u00e8 tristemente nota per essere una delle mete pi\u00f9 popolari.\nAnche le scogliere di T\u014djinb\u014d (prefettura di Fukui) sono note per essere meta di numerosi suicidi: nel 2008 quindici persone si sono tolte la vita lanciandosi dalla scogliera.\nRisposta del governo.\nDopo il grave periodo di recessione che ha colpito il Giappone nel decennio 1990-2000 \u00e8 stato segnalato un forte aumento del suicidio tra i giapponesi. Tuttavia pure dopo la ripresa economica del Paese i suicidi hanno continuato a essere elevati, tanto da spingere il governo a lavorare a programmi di gestione e aiuto della popolazione.\nNel 2007 il governo ha stilato e pubblicato un rapporto di nove capitoli, in cui vengono messi a fuoco gli obiettivi per la collettivit\u00e0 al fine di migliorare la situazione personale dell'individuo per non rendere il suicidio una sorta di \"etichetta culturale\" dei giapponesi e aiutare il recupero di soggetti che hanno fallito il suicidio. Nel 2009 il governo giapponese ha investito 158 miliardi di yen in strategie e opere di prevenzione del suicidio. Naoto Kan, l'allora primo ministro, ha parlato del suo desiderio di \u00abridurre al minimo l'infelicit\u00e0\u00bb nel Paese, insistendo pi\u00f9 volte sulla necessit\u00e0 di ridurre l'alto tasso di suicidi in Giappone. Tra il 2010 e il 2011 ha destinato altri 124 miliardi di yen in attivit\u00e0 di prevenzione del suicidio con l'intenzione di finanziare la consulenza pubblica per coloro che necessitano di una cura contro la depressione."}
{"id": "2460395", "revid": "155634", "url": "https://it.wikipedia.org/wiki?curid=2460395", "title": "Macchie", "text": "Macchie pu\u00f2 riferirsi a diversi toponimi italiani:"}
{"id": "2460396", "revid": "15756", "url": "https://it.wikipedia.org/wiki?curid=2460396", "title": "Girih", "text": "Le piastrelle Girih sono una serie di cinque tessere che sono state utilizzate per la creazione di modelli di tassellatura per la decorazione degli edifici di architettura islamica. Sono state utilizzate all'incirca dall'anno 1200; la decorazione con questa tecnica ha trovato un significativo miglioramento a partire dal santuario Darb-i imam a Isfahan in Iran, costruito nel 1453.\nIl termine Girih si riferisce specificamente alle linee che decorano le piastrelle. Nella maggior parte dei casi, solo le linee (e altre decorazioni minori come dei fiori) sono visibili, senza i bordi delle piastrelle stesse. Le girih sono linee spezzate che incrociano i lati delle piastrelle al centro con un angolo di 54\u00b0 (3\u03c0/10). Due linee incrociantisi attraversano ogni lato di una piastrella.\nLe cinque forme delle piastrelle sono:\nTutti i lati di queste figure hanno la stessa lunghezza, e tutti gli angoli sono multipli di 36\u00b0 (\u03c0/5). Ad eccezione del pentagono, tutte hanno simmetria bilaterale (di riflessione) rispetto a due linee perpendicolari. Alcune hanno anche altre simmetrie; in particolare, il decagono ha una simmetria per rotazioni di 36\u00b0, e il pentagono una simmetria per rotazioni di 72\u00b0.\nLa maggior parte delle piastrelle hanno un unico tracciato di girih al loro interno che segue la simmetria della piastrella stessa; Il decagono ha due possibili tracciati, uno dei quali ha solo una simmetria per rotazioni di 72\u00b0, invece che di 36\u00b0.\nPeriodica o aperiodica.\nNell'architettura islamica \u00e8 stata usata principalmente una tassellatura Girih periodica, con cella unitaria ripetuta con la stessa orientazione nel reticolo. Alcune avevano tracciati che non possono essere estesi alla piastrellatura di tutto il piano. Non si conoscono tassellature Girih con tracciati che possono essere estesi all'intero piano solo in modo aperiodico.\nIn alcuni edifici, comunque, delle ampie piastrelle Girih furono decorate con tracciati che a loro volta formano piccole tassellature Girih. Al santuario di Darb-i Imam tale suddivisione \u00e8 stata realizzata in modo che avrebbe potuto essere generalizzata ad una tassellatura aperiodica del piano.\nMatematica delle tassellature girih.\nNel 2007 Peter J. Lu della Universit\u00e0 Harvard e Paul J. Steinhardt della Princeton University hanno pubblicato un articolo sulla rivista \"Science\" suggerendo che le tassellature girih posseggano propriet\u00e0 coerenti con le tassellature quasicristalline frattali autosimilari come le tassellature di Penrose, che furono presentate nel 1974. Le tassellature Girih le precederebbero di cinque secoli.\nQuesta risultato fu supportato sia dall'analisi dei tracciati di strutture sopravvissute, sia dall'esame di pergamene persiane del XV secolo. Se la supposizione fosse corretta significherebbe che gli architetti islamici arrivarono vicini alla scoperta della tassellatura aperiodica molto prima dei matematici occidentali. In ogni caso non ci sono indicazioni su quanto profonde fossero le conoscenze di questi architetti nella matematica delle tassellature."}
{"id": "2460397", "revid": "101260", "url": "https://it.wikipedia.org/wiki?curid=2460397", "title": "Attacco del canale laterale", "text": ""}
{"id": "2460398", "revid": "101260", "url": "https://it.wikipedia.org/wiki?curid=2460398", "title": "Chiave crittografica", "text": ""}
{"id": "2460408", "revid": "104458", "url": "https://it.wikipedia.org/wiki?curid=2460408", "title": "Daner", "text": ""}
{"id": "2460409", "revid": "98077", "url": "https://it.wikipedia.org/wiki?curid=2460409", "title": "Ferrovia della Valle Caudina", "text": ""}
{"id": "2460410", "revid": "729019", "url": "https://it.wikipedia.org/wiki?curid=2460410", "title": "Transall C-160", "text": "Il Transall C-160 \u00e8 un monoplano bimotore da trasporto prodotto a partire dalla seconda met\u00e0 degli anni sessanta.\nIl velivolo era prodotto dal consorzio Transport Allianz, inizialmente formato dall'impresa francese Nord Aviation e dalle tedesche Weser Flugzeugbau e Hamburger Flugzeugbau.\nIn seguito a successivi eventi economico-finanziari, tali aziende confluirono rispettivamente nell'A\u00e9rospatiale, nella Vereinigte Flugtechnische Werke e nella Messerschmitt-B\u00f6lkow-Blohm GmbH. Forti dell'esperienza accumulata con Transall, dopo qualche anno, le medesime aziende sarebbero divenute parte importante del consorzio Airbus.\nLa sigla C-160 \u00e8 una combinazione tra il ruolo di impiego (\"Cargo\") e la misura della superficie alare (160 m\u00b2).\nStoria.\nSviluppo.\nNel 1957, sulla base delle necessit\u00e0 emerse dalle richieste di diversi paesi europei, la Nord Aviation present\u00f2 il progetto per un aereo da trasporto militare a medio raggio, basato sui disegni di una precedente proposta per un pattugliatore marittimo. A seguito delle diverse manifestazioni d'interesse, poich\u00e9 la Nord Aviation non aveva la struttura (economica e tecnica) per condurre a termine un progetto di tale portata, nel 1958 venne decisa la creazione del consorzio \"Transport Allianz\", nel quadro di una collaborazione Italo-Franco-Tedesca.\nL'Italia si ritir\u00f2 presto dal progetto ed il consorzio \"Transall\" prosegu\u00ec con le sole aziende franco-tedesche.\nIl velivolo veniva assemblato negli stabilimenti di Bourges, in Francia, e di Brema e Amburgo, in Germania.\nIl primo volo del C-160 ebbe luogo il 25 febbraio 1963; la prima serie di produzione (costituita da un totale di 169 esemplari) venne venduta anche alle forze armate di Turchia e Sudafrica.\nUna seconda serie venne lanciata alla fine degli anni settanta: definita C-160NG (Nouvelle Generation, \"Nuova Generazione\"), era dotata di una nuova avionica, di due serbatoi di carburante supplementari e di sistema di rifornimento in volo.\nQuesto secondo lotto produttivo venne realizzato presso le catene di montaggio dell'A\u00e9rospatiale a Tolosa ed il primo esemplare di C-160NG vol\u00f2 per la prima volta il 9 aprile 1981. Si tratt\u00f2 in tutto di 29 esemplari, di cui 2 destinati a funzioni di ponte radio (C-160H) ed altri 2 (C-160G) all'impiego come velivoli per l'ascolto elettronico.\nImpiego operativo.\nLe consegne ai reparti ebbero luogo a partire dal 1967 e da allora i C-160 hanno servito egregiamente nelle rispettive forze armate, nel ruolo di trasporto tattico.\nIn particolare gli esemplari dell'Arm\u00e9e de l'air sono stati impegnati in tutte le operazioni umanitarie e le missioni realizzate all'estero negli ultimi 40 anni.\nQuattro dei velivoli della prima serie acquistati dall'Arm\u00e9e de l'air sono stati successivamente acquistati dall'Air France e, dopo le opportune modifiche, impiegati in voli notturni di servizio postale.\nUno degli esemplari di C-160G, per l'ascolto elettronico, venne impiegato durante la Guerra del Golfo nel 1991.\nTra il 1994 ed il 1999 tutti i C-160 francesi sono stati rinnovati, tramite l'installazione di una nuova avionica e di un sistema di contromisure antimissile. I velivoli sono quindi stati ribattezzati C-160R (R\u00e9nov\u00e9, \"Rinnovato\"). Un programma similare \u00e8 stato attuato dalla Luftwaffe per i propri esemplari: in questo caso la nuova avionica \u00e8 stata realizzata dalla BAE Systems.\nTutti gli aerei Sudafricani sono stati ritirati dal servizio, mentre le forze aeree di Francia, Germania e Turchia utilizzano ancora i rispettivi esemplari che, nelle previsioni, dovrebbero essere sostituiti dagli Airbus A400M.\nDescrizione tecnica.\nIl Transall C-160 \u00e8 un bimotore ad ala alta con cabina pressurizzata. La fusoliera si raccorda ai piani di coda tramite un grande portellone che funge da rampa di carico; su ogni lato \u00e8 inoltre presente una porta per il lancio dei paracadutisti.\nLa propulsione del velivolo \u00e8 affidata a due turboelica Rolls-Royce Tyne, che erogano una potenza di circa 6\u00a0100 shp."}
{"id": "2460411", "revid": "1494169", "url": "https://it.wikipedia.org/wiki?curid=2460411", "title": "Detox", "text": ""}
{"id": "2460416", "revid": "599013", "url": "https://it.wikipedia.org/wiki?curid=2460416", "title": "Riserva naturale Pian Gembro", "text": "La riserva naturale Pian Gembro \u00e8 un'area naturale protetta del comune di Villa di Tirano (Sondrio), situata a circa 1350 m s.l.m. ed \u00e8 caratterizzato dalla presenza di torba.\nStoria.\nFormatasi circa 10.000 anni fa, anticamente vi era un lago che grazie a fenomeni naturali si \u00e8 parzialmente occluso. Nel 1988 nasce la riserva naturale.\nFlora e fauna.\nAl suo interno si ritrovano \"Phragmites australis\" (cannuccia di palude)."}
{"id": "2460419", "revid": "2014155", "url": "https://it.wikipedia.org/wiki?curid=2460419", "title": "Margherita di Baviera", "text": "Origine.\nMargherita, secondo il continuatie IV della \"Chronologia Johannes de Beke\" era la figlia quintogenita (femmina terzogenita) del duca di Baviera, conte d'Olanda e Zelanda e conte d'Hainaut, Alberto I e della moglie, Margherita di Brieg, figlia di Ludovico I il Giusto e di sua moglie Agnese di Sagan (sia il matrimonio che la paternit\u00e0 sono confermati dal \"Scriptores rerum silesiacarum: oder, Sammlung schlesischer ..., Volume 1\").&lt;br&gt;Alberto I era il figlio maschio terzogenito della Contessa di Hainaut e Contessa d'Olanda e di Zelanda, Margherita e del marito, il duca di Baviera, re di Germania e imperatore, Ludovico IV di Wittelsbach, detto il Bavaro: infatti secondo il continuatie III della \"Chronologia Johannes de Beke\" era fratello del conte, Guglielmo V, che, secondo il capitolo n\u00b0 81a della \"Chronologia Johannes de Beke\" Guglielmo era figlio della Contessa di Hainaut e Contessa d'Olanda e di Zelanda, Margherita e del marito, il duca di Baviera, re di Germania e imperatore, Ludovico IV di Wittelsbach, detto il Bavaro, figlio, secondo la \"Not\u00e6 Fuerstenfeldenses de Ducibus Bavari\u00e6\", del duca dell'Alta Baviera Ludovico II (il Severo) e di Matilde d'Asburgo.&lt;br&gt;Ancora secondo il capitolo n\u00b0 81a della \"Chronologia Johannes de Beke\" Margherita era la figlia femmina primogenita del Conte di Hainaut e conte d'Olanda e di Zelanda, Guglielmo e della moglie Giovanna di Valois (1294-6 aprile 1342), la figlia terzogenita di Carlo di Valois e di Margherita d'Angi\u00f2, e come ci ricorda la \"Chronologia Johannes de Beke\", era sorella del futuro re di Francia (1328) Filippo VI.&lt;br&gt;Tra i suoi fratelli e sorelle si ricordano Guglielmo VI, conte d'Olanda, Giovanni III, conte d'Olanda, Giovanna, regina di Boemia e di Germania, Giovanna Sofia, duchessa d'Austria.\nBiografia.\nNel 1357, suo zio, il duca di Baviera, conte d'Olanda e Zelanda e conte d'Hainaut, Guglielmo, inizi\u00f2 a mostrare i primi segni di squilibrio mentale, per tale ragione, suo padre, Alberto, allora ventiduenne, assunse la reggenza (reggente, o \"ruwaard\" in olandese) dell'Olanda e dell'Hainaut, come ci viene confermato dal continuatie III della \"Chronologia Johannes de Beke\". Suo padre, Alberto formalmente non succedette al fratello sino al 1388, approfittando di questo periodo per maritare tutte le sue figlie con nobili e principi dell'Impero.&lt;br&gt;Durante la reggenza i suoi genitori, Alberto e Margherita maritarono tutte le loro figlie con nobili e principi dell'Impero, tra cui, Giovanna, come ci viene confermato dal \"Benessii de Weitmil Chronicon Ecclesi\u00e6 Pragensis, Liber IV, Scriptores Rerum Bohemicarum, Tomus II\", il 17 novembre 1370, spos\u00f2 Venceslao, re dei Romani, figlio dell'imperatore Carlo IV e della sua terza moglie, Anna di Schweidnitz, come ci conferma il \"Benessii de Weitmil Chronicon Ecclesi\u00e6 Pragensis, Liber IV, Scriptores Rerum Bohemicarum, Tomus II\"; anche il continuatie IV della \"Chronologia Johannes de Beke\", conferma il matrimonio; mentre Margherita, secondo il Oude Kronik van Brabant, p. 80 (non consultato), nel 1385, a Cambrai spos\u00f2 Giovanni di Borgogna, conte di Nevers (il loro figlio Filippo III di Borgogna eredit\u00f2 infine alcuni dei territori di Alberto I), figlio ed erede del duca di Borgogna Filippo II, e della contessa di Borgogna (Franca Contea), Artois e Fiandre, Margherita III di Male, come ci conferma il \"Iohannis de Thilrode Chronicon 19\". Il matrimonio ci viene confermato anche dalla \"Chronologia Johannes de Bek, continuatie IV\", che ci informa che nello stesso periodo del matrimonio di Margherita, suo fratello, Guglielmo sposava la sorella di Giovanni, Margherita (secondo il continuatie III della \"Chronologia Johannes de Beke\" Margherita e Guglielmo ebbero una sola figlia, Jacqueline, che venne designata erede di Olanda, Hainaut, Zelanda; ma i suoi possedimenti vennero rivendicati da Filippo il Buono a causa della sua discendenza da Alberto I di Baviera).\nCon la morte del suocero Filippo l'Ardito, nel 1404, Giovanni eredit\u00f2 i titoli e Margherita divenne duchessa consorte; l'anno successivo, con la morte della suocera, Margherita III di Male, Margherita divenne anche contessa consorte di Borgogna (Franca Contea), Artois e Fiandre.\nIn quel periodo era in corso la guerra dei cent'anni tra Francia e Inghilterra, e suo marito, Giovanni, partecip\u00f2 alla guerra civile che nel regno di Francia contrappose le fazioni dei Borgognoni, capeggiati da Giovanni e degli Armagnacchi, capeggiati, prima dal fratello di re Carlo VI, Luigi conte d'Orl\u00e9ans, poi dal figlio di Luigi, Carlo conte d'Orl\u00e9ans, assieme al proprio suocero, Bernardo VII conte d'Armagnac.\nNel 1419, Margherita rimase vedova: la morte di Giovanni fu conseguenza della rivalit\u00e0 cogli Armagnacchi; anche se alla guerra civile era seguito, nel 1418, un riavvicinamento e tra le due parti (ora, dopo la morte di Bernardo VII conte d'Armagnac e la prigionia in Inghilterra di Carlo conte d'Orl\u00e9ans, a capo degli Armagnacchi era, il Delfino di Francia, Carlo), attraverso due incontri si era giunti alla pace (i due, Giovanni ed il delfino, si erano incontrati a luglio, sul ponte di Pouilly, vicino a Melun, ove si ripromisero una pacificazione e, poi a Corbeil, si erano scambiati il bacio della pace) e, per perfezionare l'accordo fu stabilito un ulteriore colloquio a Montereau; Giovanni esit\u00f2 e ritard\u00f2 l'incontro, per cui nel campo degli Armagnacchi sorse una certa diffidenza nei confronti di Giovanni e quando finalmente si incontrarono il 10 settembre 1419 sul ponte di Montereau, sia il delfino che il Duca Giovanni si presentarono accompagnato da una piccola scorta, per ci\u00f2 che riteneva un incontro che avrebbe dovuto sancire una pace definitiva e duratura, invece il colloquio fu aspro e si scambiarono reciproche accuse e la trattativa fall\u00ec. Ma mentre il delfino si ritirava, alcuni uomini della sua scorta si avventarono contro Giovanni e lo trafissero pi\u00f9 volte con la spada, uccidendolo.A Giovanni Senza Paura successe il figlio Filippo, detto il Buono. Il corpo di Giovanni fu sepolto a Digione.\nMargherita si spense a Digione, qualche anno dopo, il 23 gennaio 1423 o 1424; anche Margherita fu sepolta a Digione.\nFigli.\nMargherita a Giovanni diede otto figli:"}
{"id": "2460421", "revid": "767487", "url": "https://it.wikipedia.org/wiki?curid=2460421", "title": "Club Atl\u00e9tico de Madrid 2008-2009", "text": "Questa voce raccoglie le informazioni riguardanti il Club Atl\u00e9tico de Madrid nelle competizioni ufficiali della stagione 2008-2009.\nStagione.\nNella stagione 2008-2009 i \"Colchoneros\" guidati dal tecnico messicano Aguirre, fino alla 21\u00aa giornata, e poi dallo spagnolo Resino terminano il campionato di Primera Division al 4\u00ba posto. In Coppa del Re l'Atl\u00e9tico Madrid esce agli ottavi di finale contro i futuri campioni del . In Champions League i \"Rojiblancos\" vengono eliminati dai portoghesi del agli ottavi di finale, grazie alla regola dei gol in trasferta, senza tuttavia essere mai stati sconfitti nel corso della competizione.\nRosa.\n\"(capitano)\""}
{"id": "2460428", "revid": "1305772", "url": "https://it.wikipedia.org/wiki?curid=2460428", "title": "Jamie Babbit", "text": " \u00c8 nota soprattutto per aver diretto alcuni dei pi\u00f9 popolari film a tematica Gay. Ha spesso collaborato con l'attrice Natasha Lyonne, scegliendola come protagonista in due dei suoi film (But I'm a cheerleader, Addicted to Fresno) e dirigendo la serie creata da Lyonne Russian Doll.\nBiografia.\nCresce a Cleveland, Ohio, con la sua famiglia. Il padre \u00e8 avvocato e professore di legge mentre la madre, deceduta nel 2006, si occupava di corsi per la riabilitazione di adolescenti dalla dipendenza di droghe e alcool.\nAll'et\u00e0 di sette anni comincia a recitare presso la Cleveland Play House, dove in seguito diventa direttrice di scena.\nStudia presso il Barnard College e ottiene la laurea nel 1993; pi\u00f9 tardi inizier\u00e0 a frequentare lezioni di cinematografia alla New York University.\nNel 1996 incontra la sua attuale compagna, la produttrice cinematografica Andrea Sperling, con la quale ha collaborato per diversi progetti. Vivono a Los Angeles con i loro due figli.\nCarriera.\nIl primo lavoro di Jamie Babbit nel mondo del cinema \u00e8 stato quello di assistente alla produzione per il film di Martin Scorsese \"L'et\u00e0 dell'innocenza\". Ha continuato nello stesso ruolo per la pellicola \"The Secret of Roan Inish\", dove ha incontrato le colleghe Karyn Kusama e Jasmine Kosovic.\nIntraprende un nuovo compito e nel 1995 cura la sceneggiatura di \"The Journey of August King\".\nNel 1996, dopo aver lavorato al film \"Tre vite allo specchio\", viene chiamata per supervisionare il copione del film \"The Game - Nessuna regola\" di David Fincher.\nCortometraggi.\nNel 1996 insieme ad Ari Gold dirige \"Frog Crossing\", un cortometraggio su un'animalista che salva le rane in pericolo sulle autostrade. \nNel 1999 segue la commedia \"Sleeping Beauties\".\nBut I'm a Cheerleader - Gonne al bivio.\nNel 1999 dirige il suo primo lungometraggio. Con Natasha Lyonne e Clea DuVall, \"Gonne al bivio\" \u00e8 una commedia romantica: \u00e8 la storia di una ragazza che viene costretta dai genitori a partecipare ad una \"terapia riparativa\" per omosessuali. Nel documentario \"This Film Is Not Rated Yet\" spiega di aver condotto una battaglia affinch\u00e9 tale produzione non venisse limitata ad un pubblico adulto. \nNel 2000 vince un \"Audience Award\" e un \"Graine de Cin\u00e9phage Award\" al Cr\u00e9teil International Women's Film Festival, un evento cinematografico annuale dedicato ai lavori diretti da donne.\nTelevisione.\nBabbit ha diretto episodi di varie serie televisive tra cui \"Popular\", \"Malcolm in the Middle\", \"Miss Match\", \"Nip/Tuck\", \"Gilmore Girls\", \"Alias\", \"Ugly Betty\", \"Swingtown\" e \"The L Word\". Ha dichiarato di apprezzare particolarmente il lavoro per la televisione in quanto il regista di serie tv ha meno responsabilit\u00e0 rispetto a quello cinematografico, e in questo modo \u00e8 possibile concentrarsi sulle prestazioni degli attori.\nPOWER UP.\nJamie Babbit fa parte di POWER UP, un'organizzazione di registi che si occupa della produzione di film a tematica LGBT. Fondata nel 2000 da Stacy Codikow e Amy Shomer, POWER UP promuove la visibilit\u00e0 delle lesbiche nel mondo dello spettacolo e dei media. Due dei film diretti dalla Babbit (\"Stuck\" e \"Itty Bitty Titty Committee\") sono stati prodotti da questa organizzazione."}
{"id": "2460429", "revid": "123897507", "url": "https://it.wikipedia.org/wiki?curid=2460429", "title": "The Trip", "text": ""}
{"id": "2460430", "revid": "287204", "url": "https://it.wikipedia.org/wiki?curid=2460430", "title": "The Trip (album)", "text": ""}
{"id": "2460434", "revid": "838137", "url": "https://it.wikipedia.org/wiki?curid=2460434", "title": "Grand Prix SAR La Princesse Lalla Meryem 2008 - Doppio", "text": "Il doppio del Grand Prix SAR La Princesse Lalla Meryem 2008 \u00e8 stato un torneo di tennis facente parte del WTA Tour 2008.\nVania King e Sania Mirza erano le detentrici del titolo, ma la Mirza non ha partecipato.\nSolo la King ha partecipato facendo coppia con Lourdes Dom\u00ednguez Lino, ma ha perso al 1\u00ba turno contro Sorana C\u00eerstea e Anastasija Pavlju\u010denkova.\nSorana C\u00eerstea e Anastasija Pavlju\u010denkova hanno vinto in finale 6\u20132, 6\u20132, contro Alisa Klejbanova e Ekaterina Makarova."}
{"id": "2460437", "revid": "1543377", "url": "https://it.wikipedia.org/wiki?curid=2460437", "title": "Emilio Polli", "text": "Biografia.\nFece parte della prima, storica generazione di nuotatori italiani, insieme a Paolo Costoli, Giuseppe Perentin e Antonio Conelli, capace di imporsi in campo internazionale tra la fine degli anni venti e l'inizio degli anni trenta, e fu due volte atleta olimpionico.\nCarriera.\nVenticinque volte campione italiano, inizia a nuotare a soli cinque anni, grazie al padre Pietro, che durante una gita sul lago, nel 1906 lo iscrive alla FIN di Como, nata pochi anni prima, si appassioner\u00e0 cos\u00ec al nuoto ma anche ai tuffi e alla pallanuoto iniziando poi a nuotare con regolarit\u00e0 a Milano presso la Societ\u00e0 Canottieri Milano, nelle vie dell'acqua del Naviglio milanese.\nNel 1920 a soli diciannove anni, Emilio Polli \u00e8 gi\u00e0 classificato al numero 107 della prima classifica dei nuotatori pi\u00f9 forti del mondo.\nNel 1924 Emilio debutta ai campionati italiani vincendo i 100 metri stile libero e dorso, meritandosi immediatamente la convocazione per i Giochi Olimpici di Parigi dove gareggia nella staffetta.\nPer sei anni di fila vince i Campionati Italiani \"100 metri stile libero\": 1924, 1925, 1926, 1927, 1928, 1929 e poi ancora vince nel 1931. Nei \"50 metri stile libero\" vince i Campionati italiani per tre anni di fila nel 1926, 1927 e 1928. Nei \"200 metri stile libero\" vince i Campionati italiani nel 1927. Ma anche nei \"100 metri stile dorso\" vince i Campionati italiani per tre anni di fila nel 1924, 1925, 1926.\nNel 1926 vengono disputati per la prima volta, i \"Campionati europei di nuoto\" della storia, a Budapest, Emilio Polli, viene chiamato in rappresentanza dell'Italia, arriva in finale nei 100 metri (7\u00ba) e nella 4\u00d7200 metri stile libero, quinto con Renato Bacigalupo, Gianni Patrignani e Bruno Parenzan.\nNel 1927, si svolgono gli Europei di Bologna, Emilio Polli \u00e8 ancora finalista in entrambe le gare, quinto nei 100 metri e quarto in staffetta con Ettore De Barbieri, Antonio Conelli e Bacigalupo.\nPartecipa ai Giochi olimpici di Amsterdam del 1928, dove \u00e8 semifinalista nei 100\u00a0m e dove ha fatto parte anche della staffetta. \nNegli anni '30 viene selezionato come testimonial italiano del nuovo sport della pallanuoto.Emilio Polli \u00e8 stato infatti anche atleta di pallanuoto e tuffi.\nVita personale.\nEmilio Polli, milanese, figlio di Giulia Brambilla e Pietro Polli, ultimo di sette fratelli, uno dei quali l'eroe di guerra Angelo Polli E Gino Polli, solo inizialmente prese il nome d'arte durante le competizioni di \"Emilio de Franchi\" al fine di non coinvolgere il nome dell'azienda alimentare \"Fratelli Polli\" nelle proprie imprese e non far sapere nulla al padre che voleva non avesse distrazioni dagli studi.\nAlla morte del padre a 32 anni, dovr\u00e0 occuparsi di dirigere l'azienda alimentare di famiglia a Milano. Emilio Polli, in quegli anni, grazie alla sua attivit\u00e0, si dedicher\u00e0 anche allo studio della nutrizione alimentare applicata allo sport.\nCampionati italiani.\nVincitore di 14 titoli individuali e 11 in staffetta:\n\"nd = non disputati\""}
{"id": "2460438", "revid": "363629", "url": "https://it.wikipedia.org/wiki?curid=2460438", "title": "Canon EF-S 18-200mm", "text": "Il Canon EF-S 18-200mm IS \u00e8 un obiettivo superzoom, costruito dalla Canon. \u00c8 l'obiettivo fornito in kit con la Canon EOS 50D e Canon EOS 500D, che si va ad affiancare al Canon EF-S 17-85mm IS USM, rispetto al quale perde 1mm come grandangolo, ma va a guadagnare 115mm dal lato tele.\nPur avendo Canon prodotto obiettivi superzoom per macchine full frame, questi obiettivi su macchine APS-C hanno una lunghezza focale equivalente che va da quella di un obiettivo standard a quella di un lungo tele. Il 18-200mm \u00e8 la prima lente Canon studiata specificatamente per sensore a formato ridotto, che offre sia una focale abbastanza grandangolare, sia una focale tele. Altri produttori di terze parti, quali Sigma e Tamron hanno delle lenti simili per sensori a formato ridotto; tuttavia, questi obiettivi hanno spesso un'apertura minima alla focale tele di f/6.3, che rende inaffidabile l'autofocus sui corpi EOS a formato ridotto (infatti, l'autofocus \u00e8 progettato per operare con obiettivi con apertura minima di f/5.6). L'apertura maggiore di 1/3 di stop del 18-200mm consente un autofocus pi\u00f9 veloce ed efficiente.\nFunzionalmente, \u00e8 molto simile al Canon 28-300mm, che presenta anch'esso la stabilizzazione dell'immagine ed \u00e8 comparabile come apertura massima e lunghezza focale quando montato su una macchina full frame. Le recensioni tuttavia indicano come il 18-200mm sia inferiore al 28-300mm come qualit\u00e0 d'immagine e come costruzione; ci\u00f2 \u00e8 sicuramente dovuto al fatto che il 28-300mm appartiene alla serie L, ed \u00e8 su una fascia di prezzo decisamente superiore. Molte recensioni criticano il 18-200mm per gli alti livelli di distorsione a barilotto alla focale grandangolare, e per la presenza di aberrazioni cromatiche e mancanza di nitidezza a tutte le focali. La mancanza del motore ultrasonico \u00e8 stata criticata dai recensori, ma \u00e8 da vedere nell'ottica di scelte di marketing della Canon, che tendono ad eliminare il motore ultrasonico nelle ottiche di fascia bassa (si veda anche il 18-55mm). Il 18-200mm \u00e8 generalmente ritenuto superiore ai corrispettivi Sigma e Tamron, con recensioni positive per quanto riguarda il rapporto qualit\u00e0/prezzo."}
{"id": "2460444", "revid": "339392", "url": "https://it.wikipedia.org/wiki?curid=2460444", "title": "Ordinario Militare d'Italia", "text": ""}
{"id": "2460448", "revid": "767487", "url": "https://it.wikipedia.org/wiki?curid=2460448", "title": "The Sleuth", "text": "The Sleuth \u00e8 un cortometraggio muto del 1925 diretto da Joe Rock e Harry Sweet che ha come interprete Stan Laurel.\nIl film usc\u00ec nelle sale il 30 giugno 1925.\nTrama.\nStan Laurel ridicolizza il personaggio di Sherlock Holmes vestendo i panni dell'impacciato detective Webster Dingle. L'uomo \u00e8 incaricato da una donna di investigare sul conto oscuro del marito che sembrerebbe intenzionato ad ucciderla a causa di un'altra donna. Dingle risolver\u00e0 il caso indossando abiti femminili e facendosi passare per la ragazza amata dall'uomo."}
{"id": "2460449", "revid": "848247", "url": "https://it.wikipedia.org/wiki?curid=2460449", "title": "Alluvione del Polesine del 17 settembre 1882", "text": "L'alluvione del Polesine del 17 settembre 1882 fu un evento disastroso che colp\u00ec le provincie di Verona e Rovigo e il comune di Cavarzere.\nGli eventi.\nIl 15 settembre 1882 la piena dell'Adige aveva gi\u00e0 provocato gravi danni a Verona.\nIl 17 settembre alle 3:30 l'Adige ruppe gli argini in riva destra a Boschetto di Angiari, presso la \"chiavica del Galletto\", a 100\u00a0km dal mare Adriatico.\nLe acque disalveate devastarono le campagne della bassa veronese e del Polesine fino a riversarsi nel Tartaro-Canalbianco, provocando rotte negli argini di quest'ultimo a Bergantino, a Zelo e a Frassinelle Polesine.\nI veneziani, al verificarsi di inondazioni a sud del Canalbianco, procedevano immediatamente al taglio degli argini della Fossa Polesella per facilitare il deflusso delle acque verso il mare; se anche in questo caso si fosse provveduto immediatamente al taglio, il disastro sarebbe stato di dimensioni decisamente pi\u00f9 ridotte.\nIn questa occasione il Genio Civile di Rovigo ag\u00ec con colpevole ritardo, procedendo al taglio della Fossa solo il 30 settembre; nel frattempo si era allagato tutto il territorio dalle Valli Grandi Veronesi fino alla Fossa. Trentanove comuni furono devastati.\nLa commissione incaricata dal Ministero dei lavori pubblici stabil\u00ec di costruire due nuovi collettori in Polesine, uno per lato del Canalbianco, lasciando quest'ultimo come scolo esclusivo delle Valli Grandi Veronesi; solo il Collettore Padano Polesano a destra fu per\u00f2 effettivamente realizzato.\nConseguenze.\nSegu\u00ec un periodi di grave carestia, per cui persone emigrarono in America meridionale; furono anche poste le basi per i movimenti conosciuti come \"La Boje\".\nA ricordo della catastrofe, fu posta una lapide nel portico della Rotonda a Rovigo, dove molti sfollati dalle campagne furono temporaneamente alloggiati nei giorni seguenti all'alluvione."}
{"id": "2460452", "revid": "857138", "url": "https://it.wikipedia.org/wiki?curid=2460452", "title": "Ojos de Agua", "text": "Il toponimo Ojos de Agua pu\u00f2 riferirsi a diverse localit\u00e0:"}
{"id": "2460463", "revid": "984922", "url": "https://it.wikipedia.org/wiki?curid=2460463", "title": "Dipartimento di Comayagua", "text": "Il dipartimento di Comayagua \u00e8 un dipartimento dell'Honduras centrale avente come capoluogo Comayagua.\nIl dipartimento di Comayagua comprende 21 comuni:"}
{"id": "2460485", "revid": "71563", "url": "https://it.wikipedia.org/wiki?curid=2460485", "title": "Plasma (geologia)", "text": ""}
{"id": "2460499", "revid": "94647", "url": "https://it.wikipedia.org/wiki?curid=2460499", "title": "Attante cinematografico", "text": ""}
{"id": "2460501", "revid": "94647", "url": "https://it.wikipedia.org/wiki?curid=2460501", "title": "Greimas", "text": ""}
{"id": "2460504", "revid": "357043", "url": "https://it.wikipedia.org/wiki?curid=2460504", "title": "Campionato europeo di calcio Under-23", "text": ""}
{"id": "2460511", "revid": "1573940", "url": "https://it.wikipedia.org/wiki?curid=2460511", "title": "Fregata minor", "text": "La fregata maggiore (Fregata minor ()) \u00e8 un uccello marino della famiglia dei Fregatidi.\nDescrizione.\nLa fregata maggiore \u00e8 lunga 85\u2013105\u00a0cm, ha un'apertura alare di 205\u2013230\u00a0cm, e pesa 1000-1800\u00a0g. La femmina \u00e8 un po' pi\u00f9 grande del maschio, ma le variazioni delle dimensioni cambiano geograficamente. Il piumaggio \u00e8 quasi interamente nero nei maschi fatta eccezione per le piume scapolari che sono iridescenti e riflettono il sole con colori verdi o violetti. Le femmine hanno la livrea simile ma posseggono una macchia bianca che va dal collo al petto e un cerchio rosso attorno agli occhi. I maschi hanno una sacca gulare rossa che sbiadisce nel periodo non riproduttivo. I giovani sono neri con testa, gola e petto color bianco-ruggine.\nBiologia.\nQuesta specie trascorre giorni e notti in volo solitario sopra l'oceano raggiungendo anche grandi altezze. Durante il periodo riproduttivo invece diventano uccelli coloniali e dividono i luoghi di nidificazione con altre specie. Sono pressoch\u00e9 incapaci di nuotare e di camminare. Vivono al massimo 37 anni con una media stimata tra i 25 e i 30 anni.\nAlimentazione.\nSi cibano prevalentemente di pesci (pesci volanti in primo luogo), meduse, calamari e talvolta di scarti e rifiuti. Quando cacciano, rastrellano la superficie del mare e catturano le prede col becco, evitando di bagnarsi. Spesso approfittano della caccia dei tonni o dei delfini che portano le prede vicine alla superficie. Possono anche procurarsi il cibo tormentando opportunisticamente altri uccelli o predando uova e pulcini altrui. Infine praticano il cleptoparassitismo, inseguendo senza sosta altre specie pi\u00f9 piccole, come sule e sterne, finch\u00e9 queste si vedono costrette a rigurgitare il cibo, che le fregate poi afferrano al volo.\nRiproduzione.\nDurante il corteggiamento i maschi gonfiano e ostentano la sacca gulare rossa e quando la femmina vola sopra di loro, essi agitano le ali ed emettono il loro richiamo, facendo vibrare la sacca come un tamburo. Dopo che la femmina sceglie il suo compagno, si former\u00e0 una coppia monogama per una stagione riprodutiva (si riproducono una volta ogni due anni). Il nido viene costruito tra i cespugli o sugli alberi, o anche sul terreno in mancanza di vegetazione. Ogni femmina depone un solo uovo bianco, che viene covato per circa 55 giorni da entrambi i genitori. I piccoli impiumano dopo 4-6 mesi, ma i genitori continueranno a prendersi cura di loro per un periodo di 150-428 giorni. Questo \u00e8 il periodo di cura parentale post-impiumatura pi\u00f9 lungo tra gli uccelli.\nDistribuzione e habitat.\nQuesto uccello ha un vasto areale che comprende gran parte delle isole dell'Oceano Pacifico e dell'Oceano Indiano. Sulle Hawaii nidificano circa 10000 coppie. Nel Pacifico centrale e meridionale si trovano colonie dall'Isola di Wake alle Isole Galapagos alla Nuova Caledonia e ad alcuni atolli nel Mar dei Coralli. Nell'Indiano sono altrettanto numerosi, presenti nelle Mauritius, su Aldabra, Christmas Island e sulle Cocos. Esiste anche una piccola popolazione nell'Oceano Atlantico occidentale (isole brasiliane). Le fregate maggiori intraprendono regolari migrazioni: individui inanellati su Tern Island (French Frigate Shoals, Hawaii) hanno viaggiato fino all'Atollo Johnston percorrendo 873\u00a0km, altri fino a Quezon nelle Filippine. Nonostante l'ampiezza degli spostamenti le fregate sono legate al luogo di nascita (filopatria) e vi tornano sempre per nidificare.\nSistematica.\nIl termine scientifico \"minor\" si deve al naturalista tedesco Johann Friedrich Gmelin che aveva scambiato la specie per un piccolo pellicano, chiamandola \"Pelecanus minor\". Successivamente il termine \u00e8 rimasto ma differisce dal nome comune.\n\"Fregata minor\" ha cinque sottospecie:\nBandiera e simbolo.\nLa \"Fregata minor\" \u00e8 rappresentata sulla Bandiera delle Kiribati (1979) e sullo stemma delle isole Gilbert dal 1932."}
{"id": "2460514", "revid": "1745361", "url": "https://it.wikipedia.org/wiki?curid=2460514", "title": "Chechehet", "text": "Gli Chechehet erano un gruppo della popolazione india dei \"Puelche\", conosciuti anche come \"Het\" o \"Querand\u00ed\", e derivanti dal pi\u00f9 grande popolo \"Tehuelche\".\nIl termine viene utilizzato anche per indicare la lingua india utilizzata dalla popolazione. Estintasi intorno al 1800, era parlata in Argentina e oggi ne sono rimaste tracce solo in alcune parole e toponimi."}
{"id": "2460517", "revid": "1048993", "url": "https://it.wikipedia.org/wiki?curid=2460517", "title": "Mitchell Ryan", "text": "Biografia.\nHa combattuto durante la Guerra di Corea sotto la Marina statunitense. Sposatosi nel 1972, ha 3 figli.\n\u00c8 conosciuto per la sua partecipazione alla serie televisiva \"Dharma &amp; Greg\", nel ruolo del padre del protagonista, e per il ruolo dell'antagonista principale in \"Arma letale\" (1987), il generale Peter McAllister. \nHa inoltre partecipato a molte serie televisive in qualit\u00e0 di guest star."}
{"id": "2460519", "revid": "327094", "url": "https://it.wikipedia.org/wiki?curid=2460519", "title": "Ford 7W", "text": "La Ford 7W, anche denominata Ford Ten, \u00e8 un'automobile di classe medio-bassa prodotta dalla filiale inglese della Ford dal 1937 al 1938.\nIl contesto.\nLa Ford 7W, assieme alla Ford 7Y, fu una delle prime vetture a venir completamente progettata e sviluppata in Gran Bretagna. Venne introdotta nel marzo 1937 ed \u00e8 riconoscibile grazie alla sua mascherina tripartita e al passo lungo. Tecnicamente fu pi\u00f9 evoluta del Model C che sostituiva, avendo soprattutto quattro freni Girling. La carrozzeria fu completamente nuova e assieme al passo lungo garantiva una buona abitabilit\u00e0. La 7W era disponibile nelle varianti due e quattro porte berlina e familiare due porte negli allestimenti deluxe, con la possibilit\u00e0 di avere o meno un tetto apribile.\nLa 7W mont\u00f2 lo stesso motore 1.172 cm\u00b3 di cilindrata della Model C. Gli assi anteriori e posteriori erano sospesi da balestre, mentre i freni furono collocati su tutte e quattro le ruote e vennero costruiti dalla Girling.\nVennero costruite 29686 berline e 1639 familiari."}
{"id": "2460520", "revid": "713714", "url": "https://it.wikipedia.org/wiki?curid=2460520", "title": "Castello Orsini-Colonna", "text": "Il castello Orsini-Colonna \u00e8 un castello situato nella citt\u00e0 di Avezzano, in Abruzzo. Nel 1490 Gentile Virginio Orsini adegu\u00f2 nelle forme rinascimentali la struttura trecentesca edificata attorno ai resti della torre medievale del XII secolo. Nel corso del Cinquecento Marcantonio Colonna miglior\u00f2 ed ampli\u00f2 il castello che nel 1902 fu dichiarato monumento nazionale.\nGravemente danneggiato dal terremoto della Marsica del 1915 venne parzialmente restaurato nel 1994.\nStoria.\nLe origini e gli Orsini.\nIl castello trecentesco venne edificato in forme semplici attorno ai resti di una torre innalzata nel 1181 da Gentile di Palearia, signore del feudo avezzanese. La fortificazione fu fatta espugnare nella seconda met\u00e0 del Trecento da Francesco del Balzo, duca di Andria, in quanto gli abitanti del luogo parteggiarono chiaramente in favore di Filippo, principe di Taranto, genero e al contempo nemico del duca. Il sacco di Avezzano fu compiuto dal capitano di ventura Ambrogio Visconti che a capo di 12.000 scorridori pot\u00e9 varcare le porte di accesso alla cittadina e saccheggiarla violentemente.\nConformato successivamente ad una rocca per volont\u00e0 di Gentile Virginio Orsini fu concepito, come si legge dall'iscrizione posta sul portale ogivale, come fortilizio \"Ad exitum seditiosis Avejani\", ovvero come monito da eventuali rivolte della popolazione avezzanese. Il maniero venne progettato con ogni probabilit\u00e0 dall'ingegnere militare Francesco di Giorgio Martini, in quegli anni al servizio degli Orsini ed autore documentato dell'intervento al vicino castello a pianta triangolare di Scurcola Marsicana.\nI Colonna.\nL'edificio di Avezzano nel 1546 fu in un primo momento ampliato da Marcantonio Colonna e successivamente trasformato in palazzo fortificato dal vincitore della battaglia di Lepanto.\nI Colonna, dal 1497 in poi, divennero definitivamente feudatari di quasi tutto il territorio marsicano per oltre tre secoli. L'assetto amministrativo della Marsica, con l'avvento dei Borbone, si present\u00f2 diviso in due settori: a ovest si aprivano il ducato di Tagliacozzo e la contea di Albe con le relative baronie di Carsoli, Corvaro e a sud di Civitella Roveto; a est si estendeva la contea di Celano con le baronie di Pescina e a sud di Balsorano. I domini feudali restarono pressoch\u00e9 immutati fino alle leggi eversive della feudalit\u00e0 del 1806 che causarono la perdita dei diritti feudali. Tutta la zona fu teatro di forti tensioni e liti tra baroni e vescovi, soprattutto per questioni di nomina degli ecclesiastici ai benefici e alle cappellanie. Oltretutto, usurpazioni, interessi, privilegi, supremazie e contese di ogni genere, fecero scatenare dure diatribe tra i signori del luogo, finalizzate quasi sempre a togliere ai comuni gli \"iura civitatis\".\nGrazie all'intercessione di Marcantonio Colonna gi\u00e0 nel corso del XVI secolo, in alcuni locali e sotterranei del castello, si svolgeva l'attivit\u00e0 teatrale.\nNel 1722 il signore di Avezzano, Fabrizio II Colonna, giunse nel suo palazzo baronale, accompagnato dalla moglie Caterina Zefirina Salviati. Come da cerimoniale, fu accolto dai vassalli del contado con \"iscrizioni poste sopra gli archi eretti nelle vie in onore del principe, le poesie latine e greche e gli altri scritti composti in occasione dell'avvenimento\". Gli amministratori di Avezzano, in segno di omaggio, gli donarono regalie di ogni genere e furono ricevuti nel castello dal 17 settembre al 15 ottobre dello stesso anno.\nIl castello rimase in mano alla famiglia Colonna fino all'abolizione dei feudi del 1806. In questo periodo risultava molto utilizzato il teatro del castello, con probabile ingresso laterale nel fossato che i signori Colonna, generosi nei secoli con gli avezzanesi, concedevano ai cittadini.\nIl viaggiatore ed artista inglese Edward Lear nel suo diario di viaggio, intitolato \"Illustrated Excursions in Italy\", pubblicato a Londra nel 1846, riport\u00f2 un disegno del maniero corredando cos\u00ec i testi dell'opera che riportavano i resoconti dei suoi viaggi in Abruzzo affrontati tra il luglio del 1843 e l'ottobre del 1844.\nLa decadenza.\nIl maniero pass\u00f2 dopo l'eversione feudale ai Lante Della Rovere che lo conservarono fino al 1905 quando, con atto a rogito del notaio Pietro Vannisanti in Roma, lo acquist\u00f2 il vicesindaco di Avezzano, Francesco Spina, il quale ne adib\u00ec una parte ad albergo ed affitt\u00f2 il lato sud alla Regia scuola normale \"Matilde di Savoja\", mentre gli altri locali furono adibiti ad ospitare il tribunale di Avezzano.\nSpina affitt\u00f2 anche parte del parco rinascimentale denominato al catasto \"Orto di San Francesco\" come rimessa per cavalli.\n\"L'Osteria dentro la Terra\" fu realizzata nel fossato del castello nella met\u00e0 del Cinquecento e fu in attivit\u00e0 fino al disastroso terremoto della Marsica del 1915.\nFrancesco Spina inizi\u00f2 nel 1912 gli interventi di rimozione delle aggiunte colonnesi abbattendo la loggetta di Marcantonio ma per ragioni economiche non and\u00f2 oltre. Il castello venne distrutto dalla scossa del 13 gennaio 1915 rilevata alle ore 07:52. La struttura croll\u00f2 dal primo piano in su e andarono quindi perdute le aggiunte cinquecentesche dei Colonna.\nIl castello prima e dopo il 1915.\nAd Avezzano la popolazione residente era di poco oltre le 13.000 unit\u00e0. Nel primo Novecento la cittadina aveva appena perduto la funzione di borgo fortificato, essendo state abbattute le cadenti mura medievali perimetrali.\nI monumenti principali erano oltre al castello Orsini, la vicina chiesa e la caserma dei carabinieri. Pi\u00f9 lontano, all'interno del nucleo urbano originario, sorgeva la piazza municipale con la chiesa di San Bartolomeo. Poco distante erano collocate la villa comunale e il palazzo Torlonia con annesso parco.\nIl castello si presentava in forme perfettamente conservate, tanto che il sindaco aveva adibito gran parte di esso come albergo per i turisti dell'aristocrazia italiana. Il maniero aveva tutte e quattro le torri perimetrali con i tre lati scanditi, e i tetti in merlatura erano adornati da copertura con tegole circolari, simili a quelli di una pagoda. Al centro del corpo v'era la residenza gentilizia dei Colonna con gli affreschi interni del Cinquecento. La facciata infatti mostrava un terzo settore, appunto occupato dalla residenza, che sulla destra, rispetto alla facciata, possedeva una torretta pi\u00f9 alta e slanciata delle quattro perimetrali, con bucature ad archi classicheggianti, ed anch'essa con la caratteristica copertura in tegole del tetto a pagoda.\nCon il terremoto del 1915 il castello perse i livelli del tetto di tutte le colonne, ridotte a moncherini; la vicina chiesa di San Giovanni fu sventrata, con la perdita di gran parte della torre campanaria. Anche palazzo Torlonia croll\u00f2 quasi completamente, e la collegiata di San Bartolomeo, non ancora cattedrale, rovin\u00f2 del tutto. Rimase in piedi solo una parte del primo livello della facciata. La chiesa di San Giovanni fu ricostruita nello stesso luogo dell'edificio originario. Della collegiata di San Bartolomeo rimase in piedi solo una colonna del portale, su cui \u00e8 stata incisa una lapide commemorativa, in ricordo della tragedia del 1915. Quella che dal 1924 divenne cattedrale, la nuova chiesa di San Bartolomeo, nota anche con il nome di cattedrale dei Marsi, fu ricostruita nel cuore della citt\u00e0 contemporanea in piazza Risorgimento.\nIl maniero risult\u00f2 restaurabile nella \"fase Orsini\" fino alla seconda guerra mondiale, e l'amministrazione comunale sembr\u00f2 muovere alcuni passi in tal senso. Tre bombe alleate cadute nel 1944, durante i bombardamenti protratti per diversi mesi sulla citt\u00e0, ne decretarono il passaggio a rudere.\nNegli anni Cinquanta il sindaco Antonio Iatosti autorizz\u00f2 alcune famiglie di rom a risiedere ad Avezzano permettendo loro di stabilirsi momentaneamente all'interno del sito. In seguito, non senza polemiche, l'amministrazione comunale utilizz\u00f2 con apposita ordinanza alcuni spazi del castello come un rifugio per cani.\nIl restauro.\nIl castello venne restaurato parzialmente in due riprese negli anni Sessanta grazie all'ingegnere Loreto Orlandi, dirigente del locale Genio Civile. Una campagna di scavi archeologici svolta negli anni Settanta hanno portato alla scoperta delle basi di mura interne e di parte dei locali sotterranei.\nDivenuto quindi spazio per mostre di pittura ed arena per proiezioni cinematografiche negli anni Settanta e Ottanta, \u00e8 stato ulteriormente restaurato nel 1994 su progetto dell'architetto Alessandro Del Bufalo, il quale ha realizzato l'auditorium inserendo una struttura interna autoportante.\nDescrizione e architettura.\nFacciata.\nLa facciata del castello \u00e8 piana e tratteggiata in due livelli dal redondone che percorre la cortina muraria e i torrioni. Il portale centrale \u00e8 rettangolare ed \u00e8 decorato ai lati della porta da due file di piramidi minute, e pi\u00f9 all'esterno da due figure in bassorilievo, a grandezza d'uomo, due orsi affrontati, di cui uno brandente una spada, simboli della famiglia Orsini. Al centro \u00e8 collocata la colonna, stemma dei principi Colonna circondato dal collare dell'Ordine del Toson d'Oro. I simboli sono sormontati lateralmente da una lapide recante le imprese di conti e duchi nella presa del feudo di Avezzano.\nIl secondo livello era scandito da due ordini di due finestre, con una centrale sopra il portale. Al lato sud si trovava il maggior numero di finestre e, in cima, la loggia. Attorno vi \u00e8 il fossato prosciugato che circonda tutto il castello, il portale \u00e8 collegato alla terraferma da un ponte levatoio. Sulla sinistra della facciata, fino al punto focale del centro, resta la decorazione in merlatura guelfa e in beccatelli, di cui buona parte and\u00f2 persa con il terremoto del 1915.\nUn secondo portale di accesso alla facciata \u00e8 sormontato da una lapide con scritte le imprese della famiglia Colonna nella presa di Avezzano.\nLe quattro torri.\nLe quattro torri perimetrali del castello sono conservate in buona parte. Originalmente erano in tre livelli, suddivise da cornici, ma dopo il grande terremoto solo la torre della facciata a sinistra conserva parte della muratura ornativa con beccatelli e merlature. Le torri sono di forma circolare.\nInterno.\nL'interno \u00e8 andato quasi completamente distrutto con il sisma del 1915. Originalmente presentava il piano superiore, ovvero la residenza gentilizia dei Colonna. Subito dopo l'ingresso centrale si trovano i resti del perimetro della torre del XII secolo, costituito da possenti blocchi, e delle colonne della vera da pozzo.\nIl piano superiore ha ospitato la collezione d'arte moderna e contemporanea della pinacoteca. Sul lato est del castello si pu\u00f2 accedere mediante il secondo portale.\nGiardino.\nIl parco della Rimembranza, chiamato cos\u00ec in onore dei 33 martiri di Capistrello, fu fatto realizzare intorno al castello da Marcantonio Colonna. Il giardino rinascimentale che occup\u00f2 buona parte del fossato fu danneggiato dal terremoto della Marsica del 1915 e soprattutto dai bombardamenti della seconda guerra mondiale che ne alterarono gli ambienti. Nel corso del XX secolo il parco \u00e8 stato parzialmente recuperato con la piantumazione di oltre cinquanta piante di bagolari e siepi di bosso. Nel 2019 si sono conclusi i lavori di sostituzione delle piante con specie di acer campestre e prunus \"Kanzan\", rigenerazione delle siepi e del fossato, realizzazione del manto erboso e dei sistemi idrici e d'illuminazione.\nDi fronte al castello un monumento fatto realizzare dal Rotary Club di Avezzano \u00e8 dedicato al generale della 33\u00aa Divisione fanteria \"Acqui\" Antonio Gandin e ai martiri di Cefalonia; due targhe ricordano le figure di Ernesto Pomilio, critico d'arte, e di Melvin Jones, fondatore del Lions Clubs International."}
{"id": "2460523", "revid": "1305772", "url": "https://it.wikipedia.org/wiki?curid=2460523", "title": "Joseph Zerilli", "text": "Zerilli \u00e8 stato il padrino della potente Famiglia di Detroit, e importante membro della \"commissione\" nazionale dal 1936 al 1977, anno della sua morte. Anche suo figlio Anthony Zerilli, \u00e8 stato un importante \"uomo d'onore\" della cosca mafiosa. Zerilli era il consuocero di Joe Profaci, suo figlio Anthony infatti si era sposato con una delle figlie di \"Don Peppino\" di New York.\nBiografia.\nI primi anni.\nGiuseppe Zerilli nasce il 10 dicembre del 1897 a Terrasini in provincia di Palermo da Antonino Zerilli e Rosalia Tocco. Nel 1914 Giuseppe all'et\u00e0 di 17 anni, emigra con i suoi genitori ed i suoi fratelli in America a Detroit, stabilendosi nella \"little Sicily\", dove gi\u00e0 abitavano numerosi suoi parenti, come i suoi zii e i suoi cugini tra cui William Tocco. Al suo arrivo a Detroit, Giuseppe va a lavorare come operaio alla \"Detroit Gas Company\", e ci lavorer\u00e0 per circa due anni fino al 1917, e proprio in quel periodo lui e suo cugino William Tocco, diventano \"uomini d'onore\" nella locale famiglia mafiosa.\nL'inizio del proibizionismo.\nNel 1920 con l'inizio del proibizionismo, le varie bande malavitose della citt\u00e0 si organizzarono con il fiorente traffico dei liquori. Zerilli venne arrestato per la prima volta, proprio in quel periodo per trasporto illegale di armi da fuoco. Tuttavia il caso si risolse brevemente con il pagamento di una multa da 50 dollari. In quel periodo Zerilli e suo cugino William si misero in societ\u00e0 con i membri ebrei della Purple Gang composta da William Bernstein, Abe Bernstein, Harry Fleisher, e Louis Fleisher. Tra il 1919 e il 1921 scoppia una faida all'interno della Mafia di Detroit, per il controllo del fiorente racket dei liquori tra la fazione dei Giannola, e la fazione dei Vitale, Zerilli era uno degli uomini dei fratelli Giannola.\nQuesta faida coster\u00e0 ad entrambe le parti decine di morti. In quel periodo Zerilli verr\u00e0 arrestato numerose volte con le accuse di rapina a mano armata, omicidio, condotta disordinata, e violazione della legge sull'alcol. Dopo l'eliminazione della maggior parte dei leader delle due fazioni in lotta, la pace fu ristabilita dal boss Salvatore Catalanotte, che comand\u00f2 la \"Famiglia\" a partire dal 1921. Catalanotte divenne una figura di riferimento, per molti giovani \"uomini d'onore\" della Famiglia di Detroit, e proprio Zerilli divenne uno dei suoi uomini di fiducia.\nLegami familiari.\nAll'inizio degli anni venti, si era sposato con Giovanna Finazzo (1905 - 1998), anche lei emigrata con la sua famiglia a Detroit da Terrasini nel 1917 all'et\u00e0 di 12 anni. Zerilli rafforz\u00f2 i suoi rapporti con altri giovani \"uomini d'onore\" di Detroit, tramite numerosi matrimoni delle sue sorelle come: Peter Corrado con sua sorella Pierina, Sam Serra e sua sorella Rose, Angelo Giannoso e sua sorella Serafina, Russell Cutino e sua sorella Grazia, e suo cugino William Tocco con sua sorella Rosalie.\nNuove faide.\nNel 1930 il boss Salvatore Catalanotte, muore di cause naturali. Catalanotte aveva mediato e fatto fare la pace, ai gruppi in guerra dei Vitale e dei Giannola nel 1921. Alla guida della \"Famiglia\" e dell'Unione Siciliana gli subentra Gaspare Milazzo, sostenuto da Zerilli, Tocco e Angelo Meli, ma l'altro contendente Cesare La Mare che aspirava a diventare il boss non era d'accordo, e quindi con l'appoggio di Joe Masseria di New York ordin\u00f2 l'omicidio di Milazzo e del suo luogotenente Sam Parrino, nel maggio del 1930. Il gruppo di Zerilli, Angelo Meli e William Tocco, giurarono vendetta e nel febbraio del 1931, Cesare La Mare venne assassinato nella propria casa. Zerilli fu uno dei sospettati dalla polizia.\nAscesa al potere.\nNel 1931 con la morte di La Mare, boss della Mafia di Detroit divenne William Tocco, con lo stesso Zerilli suo \"vicecapo\", e Angelo Meli \"consigliere\". Da quel momento in poi, le forze dell'ordine non sentiranno pi\u00f9 parlare di lui fino agli anni cinquanta. Zerilli curava i suoi interessi illegali nel campo: del gioco d'azzardo, delle scommesse clandestine, e dei sindacati. Nel 1936 Zerilli divenne il capo della \"Famiglia\", e suo cugino e cognato William pass\u00f2 a fare il \"vicecapo\". Zerilli divenne uno dei membri pi\u00f9 influenti di tutta la \"commissione\" nazionale.\nZerilli inc. gli affari legali.\nZerilli costru\u00ec un notevole impero finanziario legale dal valore di decine di milioni di dollari. Era il proprietario di diverse propriet\u00e0 immobiliari, dal valore di centinaia di migliaia di dollari non solo a Detroit e nel resto del Michigan, ma anche in Florida ed in California. Inoltre aveva avviato numerose imprese di successo, sia da solo che con altri \"affiliati\" della \"Famiglia\", come due imprese di distribuzione di liquori nel Michigan. Un'altra impresa redditizia e di alto profilo era la \"Hazel Park Racing Association\", ovvero un importante ippodromo e pista della citt\u00e0.\nZerilli e gli altri membri della \"Famiglia\", avevano iniziato ad investire nell'Hazel Park sin dalla met\u00e0 degli anni quaranta, e nel 1949 ne avevano il totale controllo. Nel 1949 la gestione dell'ippodromo era stato affidato al figlio Anthony di 22 anni, che fungeva da presidente, ed al suo cugino e coetaneo Jack Tocco che fungeva da vicepresidente, figlio di William. Zerilli e suo cognato e cugino William erano inoltre i proprietari di un panificio - pasticceria tra i pi\u00f9 importanti di Detroit, ovvero il \"Detroit Italian Bakery\". Zerilli aveva inoltre numerose attivit\u00e0 commerciali anche nel New Jersey come il \"The Living Room Lounge\", ed altre attivit\u00e0.\nGli anni '60.\nNel 1963 dopo le deposizioni del pentito Joe Valachi, Zerilli ed altri importanti membri della \"Famiglia\", erano stati convocati a testimoniare nelle varie audizioni del senato. Fino a quel momento la Famiglia mafiosa di Detroit, aveva svolto i suoi affari nell'assoluta tranquillit\u00e0, e senza interferenza. Nemmeno la fallita riunione di Apalachin del 1957, di cui si dice che Zerilli ed un suo capodecina Anthony Giacalone fossero diretti, ma riuscirono a tornare indietro prima di essere fermati ad un posto di blocco, aveva intaccato minimamente il potere di Zerilli e della Cosca di Detroit. Tuttavia Zerilli e gli altri pezzi grossi di Detroit, passarono indenni le varie inchieste giudiziarie.\nGli ultimi anni.\nZerilli fu sospettato di essere uno dei mandanti, della \"lupara bianca\" del celebre capo del sindacato americano dei Teamsters, il potente Jimmy Hoffa scomparso il 30 luglio del 1975. Giuseppe Zerilli muore di cause naturali il 30 ottobre del 1977, all'et\u00e0 di 79 anni. Ai suoi funerali erano presenti pi\u00f9 di mille persone, tra cui numerosi imprenditori e politici fu seppellito nella tomba di famiglia nel cimitero di Mount Olivet. Zerilli \u00e8 considerato dagli storici il pi\u00f9 importante Boss mafioso della storia di Detroit.\nInfluenza sui media.\nLa figura di Zerilli ha ispirato il personaggio di Joe Zaluchi, presente nei romanzi \"Il padrino\", \"Il ritorno del padrino\" e \"La vendetta del padrino\"."}
{"id": "2460526", "revid": "36426", "url": "https://it.wikipedia.org/wiki?curid=2460526", "title": "Chiesa madre (San Cataldo)", "text": "La Chiesa Madre \u00e8 il principale luogo di culto di San Cataldo, in provincia e diocesi di Caltanissetta, ed \u00e8 situata nel punto pi\u00f9 alto e centrale della citt\u00e0. Dall'8 dicembre 2019 \u00e8 unita con \"vincolo particolare\" alla papale Arcibasilica maggiore arcipretale del Santissimo Salvatore e dei Santi Giovanni Battista ed Evangelista in Laterano, Cattedrale del Sommo Pontefice.\nStoria.\nOrigini.\nIl duomo fu voluto dalla famiglia Galletti, fondatori del paese di San Cataldo. A cominciare dal Seicento, la veneranda e nobile struttura sub\u00ec un improvviso crollo della parte delle cappelle del Crocifisso e di San Cataldo, costringendo la comunit\u00e0 sancataldese a ricostruirla, ad ampliarla e a renderla pi\u00f9 maestosa. Certamente va dato merito alla famiglia Galletti, attenta promotrice delle opere pubbliche locali, di aver fatto erigere una chiesa che architettonicamente risulta tra le pi\u00f9 interessanti della diocesi di Caltanissetta. Spett\u00f2, infatti, a Vincenzo Galletti, figlio del fondatore del paese, dotare il nascente tessuto urbano di una chiesa maggiore, intitolata alla Nativit\u00e0 di Maria, nella parte alta di esso, posizionata su un'emergenza rocciosa nei pressi del castello. \u00c8 un periodo di forte aumento demografico, in cui la chiesetta degli agostiniani, situata nella parte bassa dell'attuale via San Nicola, non era pi\u00f9 sufficiente a soddisfare i bisogni spirituali di una popolazione in continua crescita. Il barone Vincenzo chiese dunque nel 1632 l'autorizzazione al vescovo di Agrigento, entro cui ricadeva il suo territorio a livello ecclesiastico, di costruire una chiesa e di fondare un'arcipretura, disponendo a tal riguardo una rendita di 40 onze annuali per essere aperta al culto, riservandosi di nominare l'arciprete. La frana, in agguato per circa sessant'anni, nel 1698, tent\u00f2 di minare le basi del tempio, ma l'immediato intervento del principe Galletti, fece riparare tutte le lesioni, trasformando quasi interamente la parte interna, che acquist\u00f2 assetto e stabilit\u00e0.\nL'architettura e il presunto autore del tempio.\nLa Chiesa Madre si presenta a pianta basilicale con cupola centrale, fu concepita secondo i canoni barocchi e le istanze tridentine legate all'evangelizzazione delle masse contadine. \u00c8 meraviglia il fatto che, in un'epoca in cui il paese era ancora una borgata, sia stata costruita una magnifica chiesa, grande e bella, imponente, a tre navate e a forma di croce latina, con una superba cupola al centro e un cappellone del coro. \u00c8 possibile rilevare l'organizzazione spaziale dell'edificio di quel periodo attraverso la visita pastorale del 1745, intrapresa dal vescovo di Agrigento, Lorenzo Gioeni. Dai documenti apprendiamo che erano presenti sette altari laterali per navata, le cappelle del Santissimo Sacramento e del patrono san Cataldo. L'autore del progetto della Chiesa Madre rimane sconosciuto, bench\u00e9 sia riconducibile alla cerchia di collaboratori e capomastri del famoso architetto Vaccarini che nello stesso periodo era attivo a Catania per volere del Vescovo Galletti. Tra i maestri catanesi figura la famiglia Caruso e uno di questi componenti, Giuseppe, compare nel 1768, incaricato di eseguire una serie di lavori riguardanti la facciata della chiesa, il pavimento e la collocazione del monumento funerario in memoria di Giuseppe Galletti situato nel transetto di sinistra.\nLa consacrazione avvenuta il 9 maggio 1739.\nSolo nel secolo successivo alla costruzione si pot\u00e9 consacrarla ufficialmente, infatti, il 9 maggio del 1739, il vescovo di Catania, Pietro Galletti, fratello del principe Giuseppe, fu chiamato per celebrare la solenne funzione della Dedicazione del tempio messo sotto la protezione della Vergine Immacolata.\nInterventi di manutenzione e abbellimento.\nIl diritto di patronato che vantavano i Galletti sulla Chiesa Madre, li port\u00f2 a riversare ingenti somme di denaro destinate ad abbellirla nel corso del tempo. Pure gli arcipreti intervennero per renderla sempre pi\u00f9 decorosa, come l'arciprete Calogero Carletta che, nella prima met\u00e0 del Novecento, incaric\u00f2 il pittore sancataldese Salvatore Naro di decorare la volta centrale a botte. La Chiesa Madre, nonostante le sollecite attenzioni ricevute dalle autorit\u00e0 ecclesiastiche, non ha mai goduto di buona salute, a causa dei micromovimenti della struttura che ne compromettevano la stessa esistenza. Nel 1820, l'arciprete Antonino Amico Roxas, fece iniziare la costruzione della meravigliosa facciata in pietra intagliata, di architettura toscano-spagnola, ma, nel 1822, i lavori vennero sospesi per la morte del venerando arciprete. Alcune delle pietre per la nuova facciata provenivano dalla vicina chiesa di Sant'Antonio Abate (al Carmelo) le quali dovevano servire per innalzare una chiesa a croce greca, voluta fortemente dall'arciprete Isidoro Amico (devoto di Sant'Antonio Abate). Era il 1740, infatti, quando il tempio era in costruzione avanzata, nell'anno 1773, l'arciprete Amico mor\u00ec e i lavori rimasero per molto tempo sospesi e nel 1818 le pietre furono portate in piazza Madrice e due anni dopo impiegate nella facciata. Morto l'arciprete Amico Roxas i lavori furono temporaneamente sospesi e ripresi da don Calogero Giamporcaro (fratello dell'arciprete Luigi Giamporcaro) che succedette alla guida della Chiesa Madre all'arciprete Antonio Amico Roxas. Don Calogero Giamporcaro funse da economo del duomo e lo stesso fece ultimare la facciata sotto la direzione dell'architetto Emanuele Di Bartolo da Palermo. Il nuovo arciprete Luigi Giamporcaro, fece fare dei grandi restauri dal capo mastro Vasano e dagli intagliatori fratelli Nicola e Antonio Perricone, i quali profusero la loro opera fino all'anno 1845. Nel 1879, l'arciprete Raimondo Maira, fece eseguire la pavimentazione in marmo della chiesa e restaur\u00f2 la cappella dell'Immacolata, del Crocifisso e del Santissimo Sacramento. I restauri furono eseguiti da Arturo Rusconi e Angelo Maraia e furono ultimati nell'anno 1889. Un altro arciprete che cur\u00f2 molto la Chiesa Madre fu Arcangelo Salomone, il quale rinunzi\u00f2 per 26 anni alla prebenda del servizio arcipretale. Dette somme furono impiegate per il culto e per l'abbellimento del tempio. Nel 1892 fece completare la pavimentazione della cappella del Santissimo Sacramento e, nel 1893, fece indorare la statua dell'Immacolata Concezione da Alfio Villani a Catania. Nel 1894 fece pavimentare il coro, che si inaugur\u00f2 per la vigilia di Natale; fece inoltre costruire l'organo a canne dalla ditta Pacifico Susale da Crema. Il 29 giugno del 1904, veniva inaugurato un monumento funebre alla memoria di Giovanni Guttadauro, II vescovo di Caltanissetta, posto accanto all'attuale altare dell'Immacolata. Un altro monumento funebre \u00e8 presente in Chiesa Madre nella cappella del Crocifisso, dedicato al principe Giuseppe Galletti.\nLa chiusura nel 1965 e la riapertura nel 1979.\nLuned\u00ec 26 aprile 1965 \u00e8 ricordato ancora oggi dai sancataldesi, per l'improvvisa chiusura al culto della loro Chiesa Madre, al seguito di un'ordinanza del sindaco del tempo, Ferdinando Maiorana, su parere dell'ufficio tecnico comunale che la dichiarava pericolante a causa della frana. Salvatore Arcarese, autore del volume \"San Cataldo e Sancataldesi\" scrive nel suo libro che quella mattina, \"il viso del padre Arciprete Gabriele Nicosia si scoloriva alla inaspettata notizia, che lo colpiva direttamente al cuore\". San Cataldo intera si ribell\u00f2 alla drastica decisione, aggravata ancor pi\u00f9 dalle voci insistenti della necessit\u00e0 di abbattere la Chiesa Madre per ricostruirla in un luogo pi\u00f9 sicuro. Un nutrito gruppo di sancataldesi occup\u00f2 il tempio suonando a stormo le campane a tutte le ore. La protesta dell'intera citt\u00e0 non fu vana e i sancataldesi strapparono alle autorit\u00e0 la promessa di tornare sulle loro decisioni. Difatti, in un incontro presso il palazzo comunale, fu ufficialmente comunicato che il tempio, pur rimanendo chiuso per ragioni di sicurezza, non sarebbe stato pi\u00f9 demolito. La costituzione di un comitato cittadino, capeggiato dall'onorevole Giuseppe Alessi, riusc\u00ec attraverso un coinvolgimento della popolazione e delle istituzioni locali a raccogliere i fondi da utilizzare per alcuni lavori urgenti di risanamento. Era la domenica successiva l'8 dicembre del 1979, quando l'Immacolata rientra dalla parrocchia dei padri Mercedari non pi\u00f9 nella Chiesa di San Giuseppe, ma definitivamente nella sua casa, la Chiesa Madre. Il suono festoso delle campane, la banda cittadina che intona la \"Salvi Regina\", \"u Castiddru di fucu\" (fuochi d'artificio), annunciavano la riapertura della Chiesa Madre del popolo sancataldese. Il rientro avviene intorno alle ore 17.30. Il vescovo Alfredo Maria Garsia e l'Arciprete Gabriele Nicosia celebrano la prima Messa alla presenza del clero, dell'On. Giuseppe Alessi, del sindaco Frattallone e della cittadinanza accorsa in massa. In fondo al tempio, dove un tempo era posto il fonte battesimale, due giovani Gabriella ed Angelo suonano una piccola tastiera animando la solenne e indimenticabile liturgia con canti di gioia.\nIl restauro del 2016.\nDal 1\u00ba ottobre 2015 al 15 febbraio 2016 la Chiesa Madre \u00e8 stata interessata da alcuni interventi di restauro riguardanti la facciata e l'adeguamento dell'impianto elettrico. Il progetto ha avuto un costo di 223.642,61\u00a0\u20ac che per il 50% \u00e8 stato finanziato dalla Conferenza Episcopale Italiana, mentre il restante 50% a carico della comunit\u00e0 della Madrice. La sera di sabato 27 febbraio 2016 il vescovo Mario Russotto riapriva il tempio al termine dei lavori di restauro.\nIl 280\u00ba anniversario della Dedicazione.\nDall'8 dicembre 2018 all'8 dicembre 2019 \u00e8 stato celebrato uno \"speciale anno\" in vista del 280\u00ba anniversario della Dedicazione della Chiesa Madre, celebrato il 9 maggio 2019 con una solenne concelebrazione eucaristica, presieduta da S.E. Mons. Salvatore Gristina, Arcivescovo Metropolita di Catania e Presidente della Conferenza Episcopale di Sicilia, alla quale hanno preso parte numerosi sacerdoti e tutte le autorit\u00e0 civili e militari della Provincia di Caltanissetta Il 2 giugno 2019, solennit\u00e0 dell\"'Ascensione del Signore\", in ringraziamento alla celebrazione del 9 maggio, Rai 1 ha trasmesso in diretta mondiale dalla Chiesa Madre, la Santa Messa presieduta da S.E. Mons. Mario Russotto, Vescovo della Diocesi di Caltanissetta. La diretta della Santa Messa ha registrato 3.167.000 spettatori e il 35.2 di share\nAffiliazione alla papale Arcibasilica Lateranense.\nA conclusione e a suggello dello speciale anno del 280\u00b0 della Dedicazione (8 dicembre 2018 - 8 dicembre 2019), il Capitolo Lateranense, presieduto dal Cardinale Angelo De Donatis, Vicario Generale di Sua Santit\u00e0 per la Diocesi di Roma, Arciprete dell'Arcibasilica papale di San Giovanni in Laterano e Gran Cancelliere della Pontificia Universit\u00e0 Lateranense, in data 27 settembre 2009, ha approvato e firmato l'Atto di affiliazione con vincolo particolare della Chiesa Madre alla papale Arcibasilica del Santissimo Salvatore e dei Santi Giovanni Battista ed Evangelista in Laterano, Cattedrale del Sommo Pontefice Francesco. In data 10 ottobre 2019, la Penitenzieria Apostolica, a firma del Cardinale Mauro Piacenza, per mandato del Sommo Pontefice, ha emesso il decreto delle Indulgenze \"in perpetuo\" elargite ai fedeli che si recheranno in Chiesa Madre. La celebrazione per la consegna degli atti pontifici \u00e8 avvenuta in data 8 dicembre 2019, alle ore 11.00, con il Delegato della Sede papale, Mons. Enzo Pacelli.\nL'arte.\nNumerose statue e pitture affollano lo spazio sacro. Ricordiamo solo alcune opere particolarmente interessanti: il dipinto del 1781, la Nativit\u00e0 di Maria, eseguito dal sancataldese Carmelo Riggi per l'altare maggiore. Meritano di essere citate il quadro dell'Adorazione dei pastori di anonimo settecentesco; le sculture del Crocifisso in avorio, di san Michele Arcangelo, dell'Immacolata e di san Cataldo, tutte di autore ignoto e di epoche diverse. Meritano attenzione anche la custodia del crocifisso che contiene numerose reliquie di santi e martiri e la stessa viene aperta una volta l'anno durante la festa patronale del Crocifisso; il Crocifisso d'avorio alto quasi 75\u00a0cm di scultura romana, che dal 2013 troneggia all'altare maggiore; la corona gemmata dell'Immacolata; il corpo di san Clemente martire (attualmente conservato perch\u00e9 necessita di restauro); la croce pettorale d'oro di Luigi Cammarata che fu arciprete dal 1942 al 1946 e poi nominato da papa Pio XII vescovo titolare di Cesarea di Mauritania e prelato ordinario, amministratore apostolico della Prelatura Nullius di S. Lucia del Mela (Messina); il quadro del Cuore di Ges\u00f9 opera del Riggi; ostensorio in argento; la statua dell'Annunziata, opera del Cardella di Agrigento.\nL'organo a canne.\nVenne commissionato dall'arciprete Salomone. Il contratto per la realizzazione dell'opera fu stipulato in data 09/04/1904 tra il parroco e l'organaro Pacifico Inzoli di Crema. Lo strumento doveva sostituire un precedente organo, costruito nel 1749 dall'organaro palermitano Michele Andronico. Si trattava di uno strumento pi\u00f9 piccolo, con pochi registri, insufficiente per il volume dell'imponente chiesa. Il collaudo del nuovo strumento fu affidato al maestro della banda cittadina Antonino Curatolo l'11 marzo 1905. Trattasi di un pregevole strumento a trasmissione meccanica (in parte pneumatico). Lo strumento durante la chiusura della Mdrice, \u00e8 stato smontato per volere del parroco Nicosia e conservato. Nell'agosto del 2000, \u00e8 stato rimontato dietro l'altare maggiore dopo essere stato restaurato da Francesco Oliveri di Acicatena (CT). L'organo \u00e8 costituito da due manuali, una pedaliera con 27 note azionano 16 registri. (per ult. inf. vedi libro \"San Cataldo: melodie, strumenti, musicisti di A. P. Leonardi\")\nIl campanile.\nQuando venne fondata la Chiesa Madre, il campanile che tuttora svetta maestoso sulla roccia prospiciente la scalinata laterale del duomo, fu arricchito di tre campane, di diverse dimensioni, per chiamare il popolo di Dio alle celebrazioni. Il 9 maggio 1739, in occasione della Dedicazione della Chiesa Madre, il principe Galletti fece aggiungere nella torre altre tre grandi campane. Nel 1887, la campana pi\u00f9 grande, del peso di circa 25 quintali, sub\u00ec delle avarie, ma venne adoperata ugualmente per circa altri 12 anni, nonostante che nel maggio 1889 se ne fosse staccato un piccolo settore di circa due quintali, mentre venivano suonate le campane nella vigilia della festa del patrono. Fra le molte iniziative dell'arciprete Arcangelo Salomone \u00e8 meritevole di menzione quella della rifusione della suddetta campana, con l'aggiunta di un'altra, del pesi di circa cinque quintali, che si era rotta molto tempo prima. La rifusione ebbe luogo nel 1898 nella chiesa del Signore dei Misteri al Calvario, nella quale ebbero luogo tutti i preparativi e i relativi lavori a opera dell'artigiano Vincenzo Di Benedetto, da Rieti. Per il trasporto del campanone, essendo la via Misteri allora a fondo naturale, fu costruito appositamente un carro matto, al quale furono attaccati quattro buoi. Il trasferimento in Chiesa Madre fu un vero avvenimento per la citt\u00e0 infatti, tutto il popolo era presente aiutando a spingere il carro e colmando le pozzanghere con pezzi di legno. Il peso totale del campanone risult\u00f2 di circa 30 quintali e venne dedicato al Santissimo Crocifisso e all'Immacolata Concezione come si legge in rilievo sullo stesso campanone. Fu benedetto il 14 febbraio 1898 dal vescovo di Caltanissetta, Ignazio Zuccaro. La campana pi\u00f9 grande, d\u00e0 come suono re1 e vi \u00e8 inciso: \"\"Il mio suono chiama i fedeli, annunzia la morte, risveglia nel cuore sentimenti pietosi. Fui costruita nell'anno 1779 a spese del principe Nicol\u00f2 Galletti, rifusa da Vincenzo Benedetti da Rieti anno 1898 per opera dell'arciprete Arcangelo Salomone\". Nella seconda campana, che d\u00e0 come suono mi1, ad oggi non si riesce a leggere lo scritto, in quanto l'incisione \u00e8 posta all'esterno del campanile. Nella terza campana, la pi\u00f9 recente, che d\u00e0 come suono un fa1, vi \u00e8 scritto: \"A perenne memoria delle celebrazioni del 250\u00b0 della celebrazione del 250\u00b0 della Dedicazione della Chiesa Madre la Cassa \"G. Toniolo\" offr\u00ec questo sacro bronzo, perch\u00e9 la sua voce chiami tutti alla conversione del cuore, alla lode di Dio, all'unit\u00e0 della Chiesa. 9 maggio 1989. Arciprete Carmelo Sanguedolce\". Nella quarta campana, che d\u00e0 come suono il sib2 vi \u00e8 scritto: \"Excll. Vincentvs Galletti prin. Qui non minusnitore ill. Sanguis quam fulgore virtvtis incacoetes. Etviti orvmillecebrasse Vincentem ostendit Vincente mostendit liminaqve mortalitatis adnunvivens. Excessit hoc munus Christ. Pietas dei Para-Immacul. Impertiit utaneavoce acperpetuo sonitu ad heroic. Virt. Tan quamcallus vigilans Die. Noctu qvepraeclaros haeredesexcit aretam reparatae sal. MDCLXXX\". Nella quinta campana, che d\u00e0 come suono il mi2 vi \u00e8 scritto: \"Abaltum tempore belli A.D. MCMXL-MCMXLV restitutum publico sumptu A.D. MCML\". Nell'ultima, la pi\u00f9 piccola del campanile, che d\u00e0 come suono il la3, vi \u00e8 scritto: \"Rifusa a cura della Cassa \"G. Toniolo\" di San Cataldo, 9 maggio 1989. Arciprete Carmelo Sanguedolce\"\".\nIndulgenza Plenaria, celebrazioni e feste patronali.\nCon Decreto papale del 10 ottobre 2019, la Penitenzieria Apostolica con prot. 1389/19/1 ha concesso l'Indulgenza Plenaria nei giorni:\nLe principali celebrazioni religiose e feste patronali si svolgono in questo duomo.\nAltro.\nNel duomo riposano le spoglie dell'arcivescovo Cataldo Naro, dell'arcivescovo Alberto Vassallo di Torregrossa e della serva di Dio Marianna Amico Roxas. Qui predic\u00f2 il beato Giacomo Cusmano. Qui venne in visita il Nunzio Apostolico l'arcivescovo Angelo Giuseppe Roncalli, divenuto papa Giovanni XXIII; qui si celebrarono e si celebrano i grandi eventi riguardanti la storia della citt\u00e0 di San Cataldo.\nRettorie di pertinenza della Chiesa Madre.\nNel territorio della Chiesa Madre, sorgono alcune chiese-rettorie, oltre che cappelle di Istituti religiosi:\nCuriosit\u00e0.\nQuesta comunit\u00e0 parrocchiale ha donato alla Chiesa sei vescovi, i quali vi hanno svolto un servizio pastorale:"}
{"id": "2460527", "revid": "110157", "url": "https://it.wikipedia.org/wiki?curid=2460527", "title": "Ca' Corner della Regina", "text": "Ca' Corner della Regina \u00e8 un palazzo veneziano, situato nel sestiere di Santa Croce e affacciato sul Canal Grande, vicino a Ca' Pesaro, tra Ca' Favretto e Palazzo Correggio. \u00c8 la sede veneziana della Fondazione Prada dal 2011.\nStoria.\nIl palazzo fu costruito in luogo di edifici preesistenti per volont\u00e0 della famiglia Corner, nel XVIII secolo, per mano dell'architetto Domenico Rossi. Estintasi la nobile casata veneziana, Ca' Corner della Regina fu convertita in Monte di Piet\u00e0 nell'Ottocento, mentre dal 1975 al 2010 ha ospitato l'ASAC, Archivio Storico delle Arti Contemporanee della Biennale di Venezia. Da maggio 2011 ospita le mostre d'arte contemporanea e le attivit\u00e0 culturali della Fondazione Prada. La fondazione ha avviato il restauro conservativo del palazzo, pianificato con gradualit\u00e0 in base alle direttive della Soprintendenza per i Beni Architettonici e Paesaggistici di Venezia e della Laguna, con l'affiancamento della Fondazione Musei Civici di Venezia. Recentemente l'edificio \u00e8 stato venduto dal comune di Venezia a Miuccia Prada per 40 milioni di euro.\nArchitettura.\nNella costruzione di Ca' Corner, Rossi tenne presente le nuove linee che Baldassarre Longhena stava impostando sul Canal Grande con la vicina Ca' Pesaro, alla quale il palazzo \u00e8 visibilmente ispirato. Si tratta di un edificio modulato su tre livelli, ma particolarmente slanciato anche per la presenza di due ammezzati, nel sottotetto e tra piano terra e primo piano.\nIl portale principale, in posizione centrale, \u00e8 a tutto sesto e sviluppato in altezza, su uno sfondo bugnato che caratterizza il primo livello e il mezzanino, ispirandosi alle facciate rinascimentali. Il primo dei due piani nobili \u00e8 percorso da balaustra, al di sopra della quale sono poste sette monofore a tutto sesto con mascherone in chiave, tra le quali sono poste delle semicolonne ioniche.\nUn largo marcapiano divide questo livello dal secondo piano nobile, che presenta disposte regolarmente le sette finestre, qui per\u00f2 di forma rettangolare e sovrastate ciascuna da timpano; tra di esse si interpongono simmetricamente delle grandi semicolonne di ordine corinzio, che interessano anche l'ammezzato, a livello del quale esse poggiano su sezioni di architrave, a loro volta poggianti sulla sottile cornice del tetto. Quest'ultimo, in posizione centrale, ha due abbaini."}
{"id": "2460529", "revid": "2169878", "url": "https://it.wikipedia.org/wiki?curid=2460529", "title": "Alberto Capozzi", "text": "Biografia.\nNacque a Sestri Ponente, in provincia di Genova l'8 luglio 1886 da famiglia facoltosa (il padre era armatore) e sembr\u00f2 destinato al sacerdozio. Nel 1905, attratto dalle scene, fu scritturato nella compagnia di Virgilio Talli e lavor\u00f2 con Lyda Borelli, Irma Gramatica e Oreste Calabresi.\nScoperto dal cinema, fu scritturato dalla casa di produzione Ambrosio Film di Torino e interpret\u00f2 il ruolo del bel giovane elegante. Dopo la Grande Guerra lavor\u00f2 anche all'estero (fu in Francia dal 1928 al 1930). Ritornato in Italia, con l'avvento del sonoro lavor\u00f2 in molti film e, grazie alla sua perfetta dizione, divent\u00f2 anche doppiatore. In quell'epoca, Alberto Capozzi partecip\u00f2 ad uno dei pi\u00f9 curiosi stratagemmi per doppiare i dialoghi in lingua straniera: venivano aggiunte delle scene e gli attori italiani raccontavano ci\u00f2 che gli altri attori americani si erano detti poco prima.\nRitorn\u00f2 a Genova nel 1942 per girare con Gilberto Govi il film \"Colpi di timone\". L'ultima sua apparizione sullo schermo \u00e8 del 1942, nel film \"La freccia nel fianco\", di Alberto Lattuada con Mariella Lotti e Leonardo Cortese. Il film fu interrotto dalle vicende dell'Armistizio e ripreso da Carlo Ponti, dopo la liberazione di Roma.\nCapozzi mor\u00ec a Roma il 27 giugno 1945 e riposa nella tomba di famiglia al campo 1 del cimitero dei Pini Storti a Sestri Ponente."}
{"id": "2460530", "revid": "1439131", "url": "https://it.wikipedia.org/wiki?curid=2460530", "title": "Ford 7Y", "text": "La Ford 7Y, anche denominata Ford Eight, \u00e8 una piccola autovettura prodotta dalla Ford in Inghilterra dal 1937 al 1939.\nIl contesto.\nDiversamente dal Model Y che venne sviluppato a Dearborn, la 7Y fu la prima Ford 8cv ad essere progettata e sviluppata in Gran Bretagna. Venne introdotta nell'agosto 1937 e poteva essere identificata grazie alla sua mascherina piatta e allungata. Era disponibile solo nella versione a due porte negli allestimenti deluxe e standard, con il tetto apribile come optional. La produzione totale ammont\u00f2 a 61.911 unit\u00e0.\nUna versione furgonata venne introdotta al Salone di Smithfield nell'ottobre 1937 e una flotta di 50 furgoni entr\u00f2 a far parte delle poste nazionali inglesi.\nRispetto al Model Y, il telaio era pi\u00f9 pesante e la meccanica era migliore, specialmente le sospensioni e il motore (un 933\u00a0cm\u00b3 con valvole laterali da 8cv)."}
{"id": "2460531", "revid": "124071685", "url": "https://it.wikipedia.org/wiki?curid=2460531", "title": "Piccola Pompei al Vomero", "text": "La piccola Pompei, appellativo col quale si fa riferimento alla lunga tradizione di culto della Madonna di Pompei nella stessa chiesa, \u00e8 un edificio di culto sito in via Filippo Cifariello, a Napoli, precisamente nella zona collinare del Vomero.\nStoria e descrizione.\nFu costruita nel 1513 ma, secondo la tradizione, in quel luogo fu edificato un piccolo luogo di culto a s\u00e9guito del primo miracolo della liquefazione del sangue di San Gennaro, durante la traslazione delle reliquie da Pozzuoli a Napoli e, per questo \u00e8 denominata, seppur erroneamente, anche chiesa di San Gennariello al Vomero. La struttura fu in mano ai monaci Cistercensi sino al XX secolo, periodo in cui questi furono definitivamente espulsi. Il suo interno, di modeste dimensioni, \u00e8 custode di antichi tesori, come: la tela settecentesca dell\"Immacolata tra i Santi Gennaro e Raffaele\" di ignoto artista, gli affreschi di Vincenzo Galloppi e i bassorilievi di marmo, raffiguranti il \"Martirio\" e la \"Gloria\" del santo."}
{"id": "2460533", "revid": "363629", "url": "https://it.wikipedia.org/wiki?curid=2460533", "title": "The name of the ROSE (album)", "text": " \u00e8 il primo album in studio del gruppo musicale giapponese D, pubblicato il 28 settembre 2005 dalla GOD CHILD RECORDS.\nDescrizione.\nL'album ha avuto una produzione piuttosto complessa, poich\u00e9 \u00e8 stato realizzato proprio nel periodo in cui il bassista Lena aveva abbandonato la band. Nella prima edizione del disco il basso non \u00e8 stato suonato da un musicista di supporto, ma dal produttore della band Tatsuya Kase. Di questa prima edizione sono state stampate due versioni da copie l'una, pubblicate in cofanetto cartonato con copertine variate (la prima, denominata \"TYPE A\", con rose rosse e la seconda, \"TYPE B\", con rose nere) e contenenti dieci brani pi\u00f9 un DVD extra coi videoclip per le canzoni \"Sleeper\" e \"Mayutsuki no hitsugi\", diretti da Hiroyuki Kond\u014d ed in cui compaiono solo i quattro componenti dei D rimasti.\nSuccessivamente, per via dell'ingresso nella band del bassista Tsunehito, l'8 febbraio 2006 i D hanno ripubblicato una seconda edizione dell'album completamente risuonata col nuovo componente, in confezione jewel case con copertina diversa e tre bonus track.\nTracce.\nTutti i brani sono parole e musica di ASAGI, tranne dove indicato. Dopo il titolo \u00e8 indicata fra parentesi \"()\" la grafia originale del titolo, eventuali note sono riportate dopo il punto e virgola \";\".\nDVD A.\nContenuto del DVD della prima edizione, versione TYPE A con copertina a rose rosse.\nDVD B.\nContenuto del DVD della prima edizione, versione TYPE B con copertina a rose nere."}
{"id": "2460535", "revid": "767487", "url": "https://it.wikipedia.org/wiki?curid=2460535", "title": "Maserati 250S", "text": "Col nome 250S si intendono due diverse autovetture da competizione costruite dalla Maserati tra il 1954 e il 1958.\n250S 1954.\nLa prima versione, nota anche come 2500 Sport, fu costruita in un unico esemplare ed era ottenuta da un telaio tipo A6GCS/53 su cui venne montato il motore a 6 cilindri da 2500\u00a0cm\u00b3 della 250F di Formula 1, opportunamente adattato ai regolamenti delle vetture sport. Partecip\u00f2 ad alcune gare della stagione 1954, quali la Mille Miglia e il Gran Premio di Supercortemaggiore di Monza ma senza ottenere risultati di rilievo. La vettura fu quindi accantonata, per sviluppare la nuova 300S.\nIl motore era a sei cilindri in linea da 2494 cm\u00b3 di cilindrata. L'alesaggio dei cilindri era di 84 mm mentre la corsa era di 75\u00a0mm. Aveva un doppio albero a camme in testa. Erano installati tre carburatori tipo Weber 42 DCO3.\nIl freno era a tamburo a comando idraulico sulle quattro ruote. Le sospensioni anteriori erano a molle elicoidali con ammortizzatori idraulici Houdaille e barra stabilizzatrice. Quelle posteriori a balestra trasversale, ammortizzatori idraulici Houdaille e barra stabilizzatrice.\nPer il telaio fu usata una struttura a traliccio. La carrozzeria era in alluminio.\nIl progetto ebbe nuovo vigore nel 1956, quando un modello dell'autovettura fu assemblata a Modena; era una A6 GCS con la particolarit\u00e0 di avere il ponte De Dion sulle sospensioni posteriori e il cambio in blocco col differenziale. Partecip\u00f2 a competizioni ad Agadir e a Dakar, ma senza fortuna. L'auto fu in seguito utilizzata da Stirling Moss per le prove in preparazione della Mille Miglia.\n250S 1957.\nLa seconda iterazione della 250S nacque nel 1957, con un progetto radicalmente diverso. In questo caso si trattava della meccanica della 200SI con il motore 4 cilindri maggiorato. Furono realizzati quattro esemplari: l'intento era quello di mantenere l'agilit\u00e0 della vettura sport da due litri ma disponendo di maggiore potenza per affrontare le rivali di cilindrata superiore. Il debutto avvenne durante le prove della 1000\u00a0km di Buenos Aires: le prestazioni erano promettenti, ma fu giudicata ancora acerba per l'impiego in gara. La concorrenza interna della 300S e, a fine stagione, il ritiro dalle competizioni della squadra ufficiale Maserati segnarono il declino di questa vettura. Ciononostante furono prodotti alcuni propulsori da fornire alle scuderie clienti per aggiornare le 200SI esistenti. In particolare, tra il 1958 e il 1959, le 250S ottennero risultati di rilievo nelle gare nazionali SCCA in Nord America.\nIl motore era a quattro cilindri in linea da 2489 cm\u00b3 di cilindrata. L'alesaggio dei cilindri era di 96 mm mentre la corsa era di 86\u00a0mm. Aveva un doppio albero a camme in testa. Erano installati due carburatori tipo Weber 45 DCO3.\nIl freno era a tamburo a comando idraulico sulle quattro ruote. Le sospensioni anteriori erano a molle elicoidali con ammortizzatori idraulici Houdaille e barra stabilizzatrice. Quelle posteriori a balestra trasversale, ammortizzatori idraulici Houdaille e barra stabilizzatrice.\nPer il telaio fu usata una struttura a traliccio. La carrozzeria era in alluminio."}
{"id": "2460537", "revid": "1566286", "url": "https://it.wikipedia.org/wiki?curid=2460537", "title": "Oreste Bilancia", "text": "Biografia.\nPartecip\u00f2 a oltre 100 film (molti dei quali girati alla Fert di Torino) nell'arco di 30 anni di attivit\u00e0 nel mondo del cinema. Fu anche attore teatrale negli ultimi anni di attivit\u00e0, lavorando al fianco di attori come Anna Magnani\nIn Italia durante gli anni 1929 e 1931 si doveva eliminare il sonoro nei film, in quell'epoca per superare tale inconveniente si ricorsero a molti stratagemmi, fra i tanti gli attori Oreste Bilancia e Alberto Capozzi parteciparono ad uno dei pi\u00f9 curiosi: venivano aggiunte delle scene e gli attori italiani raccontavano ci\u00f2 che gli altri attori americani si erano detti poco prima."}
{"id": "2460538", "revid": "1573940", "url": "https://it.wikipedia.org/wiki?curid=2460538", "title": "Chiesa di Sant'Anna all'Arenella", "text": "La chiesa di Sant'Anna all'Arenella \u00e8 uno storico luogo di culto cattolico di Napoli, sito in via Arenella, nel quartiere Arenella, uno dei quartieri alti della citt\u00e0.\nIl saponaro Francesco Troncone, ovvero colui che a Napoli raccoglieva roba in disuso nelle strade o dalle abitazioni, acquist\u00f2 una tela mal ridotta di Sant'Anna e Maria bambina, donandola poi ad un suo vicino, Costantino Punzo; questi la espose nel cortile del fabbricato. Nel 1896, a seguito di un fortissimo temporale abbattutosi sulla citt\u00e0, l'immagine vol\u00f2 dal cortile e fu in seguito ritrovata da Amalia Stampa del Prete, una signora inferma che, subito dopo l'episodio mistico, miracolosamente guar\u00ec.\nDa allora, la signora si impegn\u00f2 nel far erigere una chiesa in quel preciso luogo. L'edificio di culto fu eretto secondo un complesso progetto dell'architetto Ferdinando de Rosenheim. La struttura fu inaugurata e benedetta il 26 giugno 1900. In tempi pi\u00f9 recenti, il parroco Gennaro Errico fece realizzare anche il campanile."}
{"id": "2460540", "revid": "486946", "url": "https://it.wikipedia.org/wiki?curid=2460540", "title": "Storia della nazionale italiana di calcio", "text": ""}
{"id": "2460543", "revid": "1573940", "url": "https://it.wikipedia.org/wiki?curid=2460543", "title": "Chiesa di Santo Stefano al Vomero", "text": "La chiesa di Santo Stefano al Vomero \u00e8 una delle chiese monumentali di Napoli; \u00e8 sita nel quartiere Vomero, in corso Europa, nella parte alta della citt\u00e0.\nLa chiesa, tipicamente settecentesca, fu innalzata ad opera di Marco Di Lorenzo, proprietario del suolo in oggetto. Questi don\u00f2 parte dei suoi averi ai padri Camaldolesi, ai quali la chiesa appartenne per lungo tempo, almeno sino a tutto il XIX secolo. In seguito, i padri la cedettero ad un certo Giuseppe Mongiardino il quale, al demanio, diede un capitale per celebrarvi una messa quotidiana e per la festa di San Marco, allestita ogni 25 aprile.\nUltimo rettore dell'edificio di culto fu monsignor Salvatore Naddeo. Oggi la struttura risulta restaurata, ma \u00e8 chiusa al culto. All'interno sono presenti alcune opere d'arte, tra queste spicca il monumento funebre della duchessa di Salve (scolpito da Tito Sarrocchi).\nCollegamenti esterni.\nhttps://www.napoligrafia.it/monumenti/chiese/minori/stefanoVomero/stefanoVomero01.htm\nhttp://www.quicampania.it/tesori/chiesetta-santo-stefano.html"}
{"id": "2460550", "revid": "124071457", "url": "https://it.wikipedia.org/wiki?curid=2460550", "title": "Chiesa del Sacro Cuore dei Salesiani", "text": "La chiesa del Sacro Cuore dei Salesiani \u00e8 una delle chiese storiche di Napoli; \u00e8 sita nel quartiere Vomero.\nStoria e descrizione.\nLa storia di questa chiesa, comincia quanto la baronessa Isabella de Rosis, tra il 1884 e il 1885, fece erigere una cappella dedicata al Sacro Cuore di Ges\u00f9. Nel 1889, la nobile ne fece dono ai padri Salesiani, che posero la prima pietra per gli ingrandimenti. Tre anni dopo, l'edificio fu affiancato anche da un istituto, progettato da Giuseppe Carelli e finanziato anche grazie a due lotterie che si svolsero nella vicina Villa Patrizi.\nLa chiesa ha una facciata tipicamente neorinascimentale; mentre, l'interno, di gusto neoromanico, \u00e8 a navata unica con tre cappelle di scarsa profondit\u00e0 per lato, grande abside poligonale e soffitto cassettonato ligneo intagliato e dipinto. Sopra l'ingresso vi \u00e8 il coro con un grande organo del 1915. L'arco trionfale \u00e8 ornato dai busti in gesso dei santi Pietro e Paolo, mentre lungo la navata si ammirano quelli dei quattro Evangelisti. Gli affreschi dipinti nei riquadri tra le finestre della navata sono del 1927, a opera di Luigi Tagliatela. Sugli altari laterali si ammirano alcuni dipinti di discreta fattura, come: il \"San Giovanni Bosco\" di Vincenzo Irolli, il \"San Francesco Sales\" e la \"Maria Ausiliatrice\" di Pietro Di Domenico (entrambi datati 1933) e i recentissimi (in quanto datati 2006) \"San Domenico Savio\" e \"Santa Maria Domenica Mazzarella\" del noto pittore maltese Paul Camilleri Cauchi."}
{"id": "2460554", "revid": "1603714", "url": "https://it.wikipedia.org/wiki?curid=2460554", "title": "Chiesa di Santa Maria della Purit\u00e0 al Vomero", "text": "La chiesa di Santa Maria della Purit\u00e0 al Vomero \u00e8 una delle chiese storiche di Napoli; sorge nella parte alta di via Salvator Rosa, nelle vicininaze delle rovine del ponte di epoca romana.\nStoria e descrizione.\nLa struttura religiosa trae le proprie origini verso la fine del XVII secolo. Fu ceduta, nel 1719 da Tommaso Porzio, al conservatorio fondato da Agnelo Capestrice (1639); questi, lo eresse per tenervi agli studi le sette figlie dei suoi colleghi, e proprio per questo motivo la struttura di culto \u00e8 denominata anche \"chiesa re nutare\" (chiesa dei notai).\nIl suo interno, a pianta rettangolare e transetto, \u00e8 caratterizzato da un'agile cupola. Vi si trovano anche due altari con le statue di \"San Vincenzo Ferrer\" e del \"Sacro Cuore di Ges\u00f9\", un pulpito marmoreo e l'organo. L'altare maggiore, in raffinato stile rococ\u00f2, \u00e8 sovrastato dalla tela raffigurante la \"Vergine della Purit\u00e0 con Santi\" di Nicola Maria Rossi; della bottega di Rossi, sono gli altri dipinti settecenteschi raffiguranti \"Sant'Andrea\", \"San Michele\" e l'\"Adorazione dei Magi\". Inoltre, ricordiamo anche il crocifisso e l'\"Ecce Homo lignei\"."}
{"id": "2460555", "revid": "1566286", "url": "https://it.wikipedia.org/wiki?curid=2460555", "title": "Ruggero Lupi", "text": "Biografia.\nLavorava soprattutto nel teatro dove era anche direttore o codirettore, lavorando a fianco di attori come Anna Magnani Il teatro del popolo negli anni in cui fu ebbe la direzione artistica (1922-1923) vide successo di critica e pubblico. Lavor\u00f2 anche al fianco di Eleonora Duse, che in un'occasione quando si sent\u00ec male sul palcoscenico chiese il suo soccorso.\nNel 1933 \u00e8 Nick Bottom in Sogno di una notte di mezza estate di William Shakespeare per la regia di Max Reinhardt con Carlo Lombardi, Cele Abba, Giovanni Cimara, Nerio Bernardi, Rina Morelli, Sarah Ferrati, Cesare Bettarini, Armando Migliari, Luigi Almirante, Giuseppe Pierozzi, Memo Benassi, Evi Maltagliati ed Eva Magni nel Giardino di Boboli e l'imperatore nella prima assoluta di \"La rappresentazione di Santa Uliva\" di Ildebrando Pizzetti nel Chiostro Grande della Basilica di Santa Croce di Firenze con la Morelli, Bettarini, Benassi, Andreina Pagnani, Lombardi, la Ferrati, Bernardi, Migliari e Cimara per la regia di Jacques Copeau.\nVenne definito come uno dei maggiori interpreti del dramma dell'epoca insieme a Vera Vergani..Lavor\u00f2 anche con Paola Borboni."}
{"id": "2460559", "revid": "110157", "url": "https://it.wikipedia.org/wiki?curid=2460559", "title": "Chiesa dell'Addolorata alla Pigna", "text": "La chiesa dell'Addolorata alla Pigna \u00e8 una delle chiese storiche di Napoli, sita nel quartiere Vomero.\nStoria e descrizione.\nL'edificio di culto sorse nel periodo in cui Napoli e il suo Regno, erano governati da Ferdinando II. Fu proprio grazie alle varie soldatesche del sovrano, che la chiesa in oggetto fu costruita.\nI vari padiglioni militari, si esercitavano nella zona dell'attuale Pigna che, all'epoca, era abitata perlopi\u00f9 da contadini; proprio ad opera di questi ultimi, i soldati si convinsero di erigere una chiesa per espletare la propria spiritualit\u00e0. La struttura di culto fu cos\u00ec dedicata all'Addolorata. Il materiale per la costruzione fu estratto dalle cave di Soccavo, luogo in cui fu anche ricavata la manodopera, composta da malviventi: infatti, in questo luogo, vi lavoravano i criminali condannati a pagare la propria pena, attraverso i lavori forzati.\nL'interno della chiesa ha una pianta ottagonale, copiata sui riferimenti della sagrestia della basilica di San Francesco di Paola, ma con costoloni e bifore gotiche. \u00c8 custode anche di una tela di Raffaele Iodice e raffigurante la \"Madonna\", mentre, in una cappella laterale \u00e8 la scultura lignea di \"Sant'Anna\". All'esterno, elemento architettonico di spicco \u00e8 la statuetta in stucco raffigurante l'\"Addolorata\"."}
{"id": "2460569", "revid": "14691", "url": "https://it.wikipedia.org/wiki?curid=2460569", "title": "Classe Omaha (incrociatore)", "text": ""}
{"id": "2460571", "revid": "767487", "url": "https://it.wikipedia.org/wiki?curid=2460571", "title": "Johnny Suede", "text": "Johnny Suede \u00e8 un film del 1991, scritto e diretto da Tom DiCillo, al suo esordio alla regia cinematografica, ed interpretato da Brad Pitt, nel suo primo ruolo da protagonista.\nIl film ha vinto il Pardo d'Oro al Festival di Locarno.\nTrama.\nJohnny \u00e8 un ingenuo ragazzo arrivato a New York dalla profonda provincia americana con il sogno di raggiungere il successo come cantante rockabilly. Si veste e si acconcia prendendo a modello i suoi idoli musicali, a partire dall'appariscente pompadour, ma per avere un'immagine perfetta gli manca una sola componente dell'abbigliamento: le scarpe. \nUn giorno, gli piovono addosso da chiss\u00e0 dove proprio un paio di brothel creeper nere in pelle scamosciata (\"suede\"). Da quel momento trova il suo nome d'arte, Johnny Suede, ma continua a non avere n\u00e9 i mezzi, n\u00e9 la determinazione e forse nemmeno il talento, per costituire una band musicale insieme all'amico Deke, con il quale lavora invece come imbianchino per guadagnarsi qualche soldo per tirare avanti.\nMentre persegue con scarsa fortuna le sue velleit\u00e0 artistiche, Johnny conduce una complicata vita sentimentale, passando con inconsapevolezza da una tormentata relazione all'altra. \nDarlette lascia l'ambiguo fotografo Flip Doubt per stare con lui, gli promette l'aiuto della madre, che lavora in una compagnia discografica, ma poi lo lascia, senza spiegazioni, per tornare con il precedente compagno. \nJohnny incontra poi Yvonne, seria insegnante con cui sembra avere poco a che fare, ma con la quale, malgrado i molti dubbi, va a vivere insieme. Il loro rapporto ha alti e bassi e si rovina forse irreparabilmente il giorno del compleanno di Johnny, quando lui la tradisce con una sconosciuta intravista in metropolitana, lei lo scopre e finiscono per litigare violentemente. Dopo aver trascorso la notte per strada, Johnny rientra a casa, ma il film si chiude senza rivelare se i due si riconcilieranno.\nCritica.\nIl \"Dizionario Mereghetti\" lo definisce \u00abscanzonato e lunare [...] accattivante ma fragilissimo\u00bb.\nPer il \"Dizionario Morandini\", \u00abun esordio intelligente e simpatico\u00bb."}
{"id": "2460572", "revid": "19580", "url": "https://it.wikipedia.org/wiki?curid=2460572", "title": "Leonardon Ikkunat", "text": ""}
{"id": "2460575", "revid": "339392", "url": "https://it.wikipedia.org/wiki?curid=2460575", "title": "Hartwall Areena", "text": ""}
{"id": "2460576", "revid": "4175", "url": "https://it.wikipedia.org/wiki?curid=2460576", "title": "Stadio Olimpico di Helsinki", "text": ""}
{"id": "2460577", "revid": "1305772", "url": "https://it.wikipedia.org/wiki?curid=2460577", "title": "San Paolo (Masaccio)", "text": "Il San Paolo di Masaccio \u00e8 un pannello del polittico di Pisa, datato 1426. L'opera, che occupava con tutta probabilit\u00e0 il registro superiore, misura 51x30 cm ed \u00e8 una tempera su tavola a fondo oro. Dei vari scomparti \u00e8 l'unico che sia rimasto a Pisa ed \u00e8 conservato nel Museo nazionale di San Matteo.\nStoria.\nDestinato alla chiesa del Carmine per la cappella del notaio ser Giuliano di Colino degli Scarsi da San Giusto, il polittico di Pisa \u00e8 l'opera meglio documentata di Masaccio, grazie a un committente particolarmente preciso, che annot\u00f2 tutti i pagamenti e i solleciti fatti al pittore. \nIl 19 febbraio 1426 l'artista era a Pisa a siglare il contratto e, dopo vari solleciti e richieste a impegnarsi in esclusiva all'opera, il 26 dicembre Masaccio riceveva il saldo per l'opera. \nEntro il 1568 Giorgio Vasari lo vide e lo descrisse nella seconda edizione delle Vite. Nel corso del XVII o XVIII secolo venne rimosso dall'altare, smembrato e disperso.\nDescrizione e stile.\nSan Paolo, che si trovava forse sopra il perduto pannello laterale di \"San Pietro\", \u00e8 raffigurato dalla vita in su, come l'altro pannello che si conosce di questo registro, il \"Sant'Andrea\" del Getty Museum di Los Angeles. Il santo \u00e8 un po' irsuto, con i capelli lunghi e la folta barba (come un filosofo dell'antichit\u00e0) e si erge con sguardo fermo e rivolto lontano, vestito con un ampio mantello rosso, che \u00e8 modellato da ampie campiture di colore lumeggiate sapientemente. A differenza del \"Sant'Andrea\" il trattamento delle carni e dei tessuti ha un approccio pi\u00f9 delicatamente sfumato e pittorico, mentre nell'altra opera \u00e8 pi\u00f9 contrastante e scultoreo. Le dita sono solide e squadrate.\nSecondo la sua usuale iconografia, Paolo tiene con la mano destra la spada e con la sinistra gli Atti degli Apostoli. \nJoannides (1993) mise l'opera in relazione col \"Geremia\" di Donatello."}
{"id": "2460579", "revid": "287204", "url": "https://it.wikipedia.org/wiki?curid=2460579", "title": "Timo Makinen", "text": ""}
{"id": "2460580", "revid": "1543377", "url": "https://it.wikipedia.org/wiki?curid=2460580", "title": "Georges Tainturier", "text": "Biografia.\nUfficiale della Resistenza francese, fu catturato a Compi\u00e8gne ed ucciso dai nazisti a Colonia. A Compi\u00e8gne gli \u00e8 stata intitolata un'associazione schermistica.\nPalmar\u00e8s.\nIn carriera ha ottenuto i seguenti risultati:"}
{"id": "2460581", "revid": "1605", "url": "https://it.wikipedia.org/wiki?curid=2460581", "title": "Lionel Liottel", "text": ""}
{"id": "2460582", "revid": "599013", "url": "https://it.wikipedia.org/wiki?curid=2460582", "title": "Henri Jobier", "text": ""}
{"id": "2460583", "revid": "124123", "url": "https://it.wikipedia.org/wiki?curid=2460583", "title": "Jacques Coutrot", "text": "Fu presidente della Federazione Internazionale di Scherma (FIE) dal 1949 al 1952."}
{"id": "2460584", "revid": "149485", "url": "https://it.wikipedia.org/wiki?curid=2460584", "title": "Guy de Luget", "text": ""}
{"id": "2460585", "revid": "599013", "url": "https://it.wikipedia.org/wiki?curid=2460585", "title": "Joseph Peroteaux", "text": ""}
{"id": "2460586", "revid": "287204", "url": "https://it.wikipedia.org/wiki?curid=2460586", "title": "Sant'Andrea (Masaccio)", "text": "Il Sant'Andrea di Masaccio \u00e8 un pannello del polittico di Pisa, datato 1426. L'opera, che occupava con tutta probabilit\u00e0 il registro superiore destro, misura 51x31 cm ed \u00e8 una tempera su tavola a fondo oro. \u00c8 conservato nel Getty Museum di Los Angeles.\nStoria.\nDestinato alla chiesa del Carmine per la cappella del notaio ser Giuliano di Colino degli Scarsi da San Giusto, il polittico di Pisa \u00e8 l'opera meglio documentata di Masaccio, grazie a un committente particolarmente preciso, che annot\u00f2 tutti i pagamenti e i solleciti fatti al pittore. \nIl 19 febbraio 1426 l'artista era a Pisa a siglare il contratto e, dopo vari solleciti e richieste a impegnarsi in esclusiva all'opera, il 26 dicembre Masaccio riceveva il saldo per l'opera. \nEntro il 1568 Giorgio Vasari lo vide e lo descrisse nella seconda edizione delle Vite. Nel corso del XVII o XVIII secolo venne rimosso dall'altare, sembrato e disperso.\nIl pannello del \"Sant'Andrea\" riapparve in Austria nel XIX secolo e dopo essere stato riconosciuto pass\u00f2 attraverso varie collezioni private, finch\u00e9 non entro al Getty, acquistato su consiglio di Federico Zeri.\nDescrizione e stile.\nSant'Andrea \u00e8 raffigurato dalla vita in su, come l'altro pannello che si conosce di questo registro, il \"San Paolo\" del Museo nazionale di San Matteo di Pisa. \nIl santo \u00e8 ritratto con in mano la croce e gli Atti degli Apostoli, avvolto in un ampio manto color verde, che \u00e8 modellato da ampie campiture di colore lumeggiate sapientemente.\nIl volto barbuto ricorda quello dei filosofi dell'antichit\u00e0 e si erge con sguardo fermo e rivolto lontano. Alcuni dettagli, con lo scorcio della croce e il poco slancio della figura del santo, fanno pensare alla volont\u00e0 del pittore di ottimizzare queste figure per una visione dal basso, come faceva Donatello, amico di Masaccio i cui rapporti sono documentati proprio durante il soggiorno pisano di entrambi nel 1426, e come Masaccio cre\u00f2 con pi\u00f9 evidenza nel pannello centrale superiore della \"Crocefissione\", col Cristo dalla testa incassata nelle clavicole.\nA differenza del \"San Paolo\" il trattamento delle carni e dei tessuti ha un approccio pi\u00f9 vigoroso e scultoreo, con colori cangianti, pieghe spesse e nette che fanno apparire la veste vaporosa e pesante. Nell'altra opera il tratto \u00e8 invece pi\u00f9 delicatamente sfumato e pittorico. Le dita di Andrea sono solide e squadrate, come nel pi\u00f9 piccolo pannello del \"Santo carmelitano imberbe\"."}
{"id": "2460587", "revid": "599013", "url": "https://it.wikipedia.org/wiki?curid=2460587", "title": "Giulio Sarrocchi", "text": ""}
{"id": "2460588", "revid": "124123", "url": "https://it.wikipedia.org/wiki?curid=2460588", "title": "Renato Anselmi", "text": ""}
{"id": "2460589", "revid": "599013", "url": "https://it.wikipedia.org/wiki?curid=2460589", "title": "Guido Balzarini", "text": ""}
{"id": "2460590", "revid": "1543377", "url": "https://it.wikipedia.org/wiki?curid=2460590", "title": "Libreria commissionaria", "text": "Una libreria commissionaria \u00e8 una libreria specializzata che, su commissione, fornisce testi librari e abbonamenti a riviste per conto di biblioteche, enti ed universit\u00e0. In genere si specializza nel reperimento di opere bibliografiche e di consultazione o di periodici di alto valore scientifico, nelle nuove edizioni e nella ricerca di libri di difficile reperibilit\u00e0.\nOrigine del termine.\n\"Commissionaria\" viene da contratto di commissione che \u00e8 il contratto mediante il quale una parte, detta commissionario, si obbliga ad acquistare o vendere beni in nome proprio e per conto di un'altra parte detta committente. Nel caso specifico si tratta di un contratto ad acquistare per conto delle biblioteche (o altri soggetti simili) committenti\nCollocazione geografica.\nDi solito sorgono nelle citt\u00e0 universitarie e svolgono un importante ruolo culturale: le librerie ordinarie offrono al pubblico i testi offerti dalle varie case editrici; le librerie commissionarie ricercano nell'interesse delle biblioteche e degli studiosi i testi sul mercato mondiale..\nLe biblioteche pubbliche si avvalgono del tramite delle librerie commissionarie, non solo per i servizi culturali offerti, ma anche per la semplificazione amministrativa con la concentrazione in poche fatture annue a fronte di una miriade di libri acquistati delle pi\u00f9 svariate case editrici.\nIntorno alle citt\u00e0 universitarie di solito gravitano anche studiosi che apprezzano il lavoro di ricerca bibliografica di alto livello, e diventano clienti abituali delle librerie commissionarie."}
{"id": "2460591", "revid": "599013", "url": "https://it.wikipedia.org/wiki?curid=2460591", "title": "Bino Bini", "text": "Biografia.\nBino Bini si \u00e8 formato schermisticamente presso lo storico Circolo Scherma Fides di Livorno, fondato e guidato dal grande Maestro Nedo Nadi. Il Fides era ed \u00e8 ancora una delle pi\u00f9 antiche e blasonare societ\u00e0 sportive mondiali e Bino Bini ebbe quindi la possibilit\u00e0 di confrontarsi con i pi\u00f9 grandi campioni livornesi dell'epoca tra i quali eccellevano i fratelli Aldo Nadi e Nedo Nadi. \nNel 1924 Bino Bini dette un grande contributo ai successi italiani nella Scherma ai Giochi della VIII Olimpiade di Parigi conquistando la medaglia d'oro nella sciabola a squadre insieme a Renato Anselmi, Vincenzo Cuccia, Oreste Moricca, Giulio Sarrocchi e all'altro livornese Oreste Puliti. Quattro anni dopo, alle Olimpiadi di Amsterdam, vinse invece l'argento nella sciabola a squadre e il bronzo nella sciabola individuale (vedi Scherma ai Giochi della IX Olimpiade).\nPalmar\u00e8s.\nIn carriera ha ottenuto i seguenti risultati:"}
{"id": "2460592", "revid": "110157", "url": "https://it.wikipedia.org/wiki?curid=2460592", "title": "Serie A1 2009-2010 (pallavolo femminile)", "text": "La Serie A1 italiana di pallavolo femminile 2009-2010 si \u00e8 svolta dal 18 ottobre 2009 al 18 maggio 2010: al torneo hanno partecipato dodici squadre di club italiane e la vittoria finale \u00e8 andata per la terza volta consecutiva al Robursport Volley Pesaro.\nRegolamento.\nFormula.\nLe squadre hanno disputato un girone all'italiana, con gare di andata e ritorno, per un totale di ventidue giornate; al termine della \"regular season\":\nCriteri di classifica.\nSe il risultato finale \u00e8 stato di 3-0 o 3-1 sono stati assegnati 3 punti alla squadra vincente e 0 a quella sconfitta, se il risultato finale \u00e8 stato di 3-2 sono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nSquadre partecipanti.\nAl campionato di Serie A1 2009-10 hanno partecipato dodici squadre: quelle neopromosse dalla Serie A2 sono state il River Volley, vincitrice del campionato, e il Gruppo Sportivo Oratorio Pallavolo Femminile Villa Cortese, vincitrice dei play-off promozione; tre squadre che hanno avuto il diritto di partecipazione, ossia la Pallavolo Cesena, il Santeramo Sport e il Sassuolo Volley, hanno rinunciato all'iscrizione: la prima ha ceduto il titolo sportivo alla Robur Tiboni Urbino Volley, mentre al posto delle altre due non \u00e8 stata ripescata alcuna squadra."}
{"id": "2460594", "revid": "124123", "url": "https://it.wikipedia.org/wiki?curid=2460594", "title": "Vincenzo Cuccia", "text": ""}
{"id": "2460595", "revid": "599013", "url": "https://it.wikipedia.org/wiki?curid=2460595", "title": "Giovanni Canova", "text": ""}
{"id": "2460596", "revid": "124123", "url": "https://it.wikipedia.org/wiki?curid=2460596", "title": "Giulio Basletta", "text": "\u00c8 stato presidente della Federazione Italiana Scherma dal 1940 al 1943."}
{"id": "2460597", "revid": "1573940", "url": "https://it.wikipedia.org/wiki?curid=2460597", "title": "Virgilio Mantegazza", "text": ""}
{"id": "2460598", "revid": "1573940", "url": "https://it.wikipedia.org/wiki?curid=2460598", "title": "Albert De Roocker", "text": ""}
{"id": "2460599", "revid": "1573940", "url": "https://it.wikipedia.org/wiki?curid=2460599", "title": "Marcel Berr\u00e9", "text": ""}
{"id": "2460601", "revid": "19580", "url": "https://it.wikipedia.org/wiki?curid=2460601", "title": "Marjo Matikainen", "text": ""}
{"id": "2460602", "revid": "599013", "url": "https://it.wikipedia.org/wiki?curid=2460602", "title": "Charles Crahay", "text": ""}
{"id": "2460603", "revid": "124123", "url": "https://it.wikipedia.org/wiki?curid=2460603", "title": "\u00d6d\u00f6n von Terszty\u00e1nszky", "text": "Palmar\u00e8s.\nIn carriera ha ottenuto i seguenti risultati:"}
{"id": "2460604", "revid": "2051852", "url": "https://it.wikipedia.org/wiki?curid=2460604", "title": "Rafael Mu\u00f1oz P\u00e9rez", "text": "Dopo aver partecipato ai Giochi della XXIX Olimpiade di Pechino del 2008, dove viene subito eliminato in batteria, il 5 aprile 2009 ai Campionati spagnoli stabilisce il nuovo record del mondo dei 50 metri farfalla con il tempo di 22\"43, battendo il precedente primato di Roland Schoeman di oltre mezzo secondo. Il record per\u00f2 viene omologato soltanto il 22 giugno, quando la FINA permette definitivamente l'utilizzo dei costumi di nuova generazione."}
{"id": "2460605", "revid": "767487", "url": "https://it.wikipedia.org/wiki?curid=2460605", "title": "S\u00e1ndor P\u00f3sta", "text": ""}
{"id": "2460606", "revid": "599013", "url": "https://it.wikipedia.org/wiki?curid=2460606", "title": "Istv\u00e1n Lichteneckert", "text": ""}
{"id": "2460607", "revid": "124123", "url": "https://it.wikipedia.org/wiki?curid=2460607", "title": "J\u00e1nos Garay (schermidore)", "text": "Era il padre di Juan Garay ed il suocero di Val\u00e9ria Gyenge.\nPalmar\u00e8s.\nIn carriera ha ottenuto i seguenti risultati:"}
{"id": "2460608", "revid": "599013", "url": "https://it.wikipedia.org/wiki?curid=2460608", "title": "J\u00f3zsef R\u00e1dy", "text": ""}
{"id": "2460609", "revid": "767487", "url": "https://it.wikipedia.org/wiki?curid=2460609", "title": "Jen\u0151 Uhly\u00e1rik", "text": "Palmar\u00e8s.\nIn carriera ha ottenuto i seguenti risultati:"}
{"id": "2460610", "revid": "1573940", "url": "https://it.wikipedia.org/wiki?curid=2460610", "title": "L\u00e1szl\u00f3 Sz\u00e9chy", "text": ""}
{"id": "2460612", "revid": "767487", "url": "https://it.wikipedia.org/wiki?curid=2460612", "title": "Una notte con Beth Cooper", "text": "Una notte con Beth Cooper (\"I Love You, Beth Cooper\") \u00e8 un film del 2009, diretto da Chris Columbus ed interpretato da Hayden Panettiere e Paul Rust.\nIl film \u00e8 tratto dal libro \"I love you, Beth Cooper\", scritto da Larry Doyle nel 2007.\nTrama.\nDenis Cooverman, studente modello della Buffalo Glenn High School, dichiara il suo amore per la ragazza pi\u00f9 popolare della scuola, Beth Cooper, durante il suo discorso per la consegna del diploma. Egli viene bersagliato di conseguenza dal fidanzato di lei e dalla sua gang. Denis invita a casa sua la ragazza, accompagnata dalle sue due amiche. Per divertirsi loro accettano l'invito e Denis si mette in imbarazzo. Quando le ragazze stanno per andare via, Beth d\u00e0 un bacio a Denis.\nNel frattempo sta arrivando il fidanzato geloso della ragazza, che insegue Denis per casa e lo riempie di botte. Lui riesce a fuggire insieme al suo amico, ma viene investito in pieno da Beth, guidatrice maldestra. Da quel momento per Beth e Denis cominciano una serie di scorribande, tutta la notte. Alla fine giungono ad una festa, dove \u00e8 presente anche il fidanzato di Beth. Egli tempesta di botte Denis, che viene per\u00f2 difeso da un suo amico che, assistendo alla scena del suo pestaggio, interviene. Dopo altre mille vicende Beth si innamora di Denis, che coglie l'attimo (\"Carpe diem\") e le promette che, quando si sarebbero re-incontrati, l'avrebbe sposata."}
{"id": "2460613", "revid": "599013", "url": "https://it.wikipedia.org/wiki?curid=2460613", "title": "Hendrik Scherpenhuijzen", "text": ""}
{"id": "2460614", "revid": "1573940", "url": "https://it.wikipedia.org/wiki?curid=2460614", "title": "Maarten van Dulm", "text": ""}
{"id": "2460617", "revid": "729019", "url": "https://it.wikipedia.org/wiki?curid=2460617", "title": "Fuk Wong", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 di Hong Kong al FIFA Futsal World Championship 1992 dove i padroni di casa, qualificati di diritto come paese organizzatore, sono stati eliminati al primo turno con due sconfitte ed una vittoria ai danni della ."}
{"id": "2460620", "revid": "1241683", "url": "https://it.wikipedia.org/wiki?curid=2460620", "title": "Treno fantasma (folclore)", "text": "Il treno fantasma \u00e8 un'entit\u00e0 delle leggende e del folclore, in sostanza una sorta di fantasma che si presenta in forma di vecchio treno. Il pi\u00f9 delle volte per treno fantasma si indica la sola locomotiva, ma nel folclore popolare ci sono anche casi di avvistamenti di treni completi di carrozze.\nIl maggior numero di avvistamenti di treni fantasma proviene dai paesi anglosassoni, e specialmente dagli Stati Uniti d'America e dalla Gran Bretagna, dove la rete ferroviaria \u00e8 estesissima e offre maggiori opportunit\u00e0 in tal senso. Anche in Italia si registrano numerose leggende fiorite intorno ai tracciati delle ferrovie dismesse.\nLe apparizioni dei treni fantasma sono legate, nell'immaginario popolare, a gravi incidenti ferroviari del passato, oppure replicherebbero semplicemente gli antichi transiti di questi mezzi. Nella modalit\u00e0 delle apparizioni \u00e8 ininfluente il fatto che la massicciata o anche i binari su cui viaggia il treno fantasma siano stati cancellati da successivi interventi dell'uomo."}
{"id": "2460621", "revid": "107831", "url": "https://it.wikipedia.org/wiki?curid=2460621", "title": "Steven Redgrave", "text": ""}
{"id": "2460623", "revid": "1226", "url": "https://it.wikipedia.org/wiki?curid=2460623", "title": "Canali marziani", "text": ""}
{"id": "2460624", "revid": "186709", "url": "https://it.wikipedia.org/wiki?curid=2460624", "title": "Stadio Vestuti", "text": ""}
{"id": "2460625", "revid": "124208321", "url": "https://it.wikipedia.org/wiki?curid=2460625", "title": "Stadio Donato Vestuti", "text": "Lo Stadio Donato Vestuti \u00e8 un impianto sportivo multifunzione situato nella citt\u00e0 di Salerno.\nNato su progetto dell'ingegnere Camillo Guerra e originariamente chiamato Campo Littorio e, dopo la guerra Stadio comunale, sorge in centro citt\u00e0 e ospit\u00f2 gli incontri interni della dal 1931 al 1990, anno di completamento del moderno Stadio Arechi; fu anche sede delle formazioni calcistiche femminili dell'USF Salernitana e, a seguire, dell'AC Salernitana.\nL'impianto, pu\u00f2 contenere spettatori ed \u00e8 dotato di una pista d'atletica a 6 corsie, ospita le formazioni rugbistiche di e , del club di football americano Eagles Salerno e in passato, del Seagulls Salerno.. Dal 2018 ospita le partite in casa della Zona Orientale Rugby Popolare Salerno, squadra di rugby fondata sui principi di inclusione, antisessismo, antirazzismo e antifascismo.\nStoria.\nInaugurazione.\nI lavori di costruzione iniziarono nel 1929 e furono diretti dall'ingegnere Camillo Guerra. Nonostante fosse stato completato solamente il campo da gioco, il 2 gennaio 1931 alla presenza del segretario federale Paladino venne organizzata una amichevole contro il Gladiator, che non fu pi\u00f9 disputata a causa dell'incessante pioggia, per\u00f2 nove giorni dopo, si gioc\u00f2 la prima gara ufficiale della Salernitana contro il Vomero: prima gara del girone di ritorno del campionato 1930-1931 vinta dagli allora bianco-celesti per 4-1. In precedenza, la Salernitana disputava gli incontri casalinghi nel campo di piazza d'armi.\nL'intero stadio, completo di tribuna, fu inaugurato il 28 ottobre 1934 alla presenza del ministro dei Lavori pubblici Umberto Puppini. Per l'occasione si gioc\u00f2 un'amichevole tra Salernitana e , finita 8-0 per gli azzurri salernitani.\nNel decennio seguente vennero costruiti i distinti, nel dopoguerra la curva nord ed infine, negli anni 50, venne costruita la curva sud.\nGli anni del dopoguerra.\nTerminata la guerra e caduto il fascismo a Salerno, il Littorio venne denominato semplicemente stadio comunale.\nFino al 1952 lo stadio comunale era chiamato dai giornalisti salernitani nei loro resoconti \"Renato Casalbore\" in onore del collega perito nella tragedia di Superga.\nIl comune risolse la questione intitolando lo stadio a Donato Vestuti, il primo fondatore di una squadra di calcio a Salerno: il Salerno FBC (nel 1913) mentre la piazza antistante lo stadio fu dedicata a Renato Casalbore.\nNel 1962 lo stadio Vestuti fu il set del film \"Le quattro giornate di Napoli\" di Nanni Loy, ambientato nella seconda guerra mondiale.\nIn quell'occasione lo stadio \"interpretava\" la parte dello stadio del Vomero di Napoli, ove avvenne il rastrellamento dei napoletani ad opera delle forze tedesche di occupazione. Un anno dopo, il 28 aprile 1963, il Vestuti visse la giornata pi\u00f9 nera della sua storia quando, a seguito dell'invasione di campo durante la gara tra Salernitana e Potenza, un colpo sparato da un poliziotto uccide il tifoso Giuseppe Plaitano: il primo morto in uno stadio in Italia.\nNel 1973, lo stadio Vestuti \u00e8 stato il palcoscenico del primo e unico derby cittadino ufficiale giocato dalla Salernitana contro la Pro Salerno. La gara, valevole per la fase a gironi della coppa Italia Semiprofessionisti 1973-1974, venne vinta all'andata dalla Pro Salerno per 2-1 e nel ritorno le due formazioni pareggiarono 1-1. La Pro Salerno vinse anche il girone ma poi venne eliminata ai sedicesimi di finale dalla .\nGli ultimi anni.\nIl 23 novembre 1980 lo stadio diventa un centro d'accoglienza in seguito al terremoto dell'Irpinia. I giocatori della Salernitana abbandonano la citt\u00e0 per tornarvi dopo 10 giorni.\nIl Vestuti ha inoltre ospitato, il 4 febbraio 1986, un'amichevole tra la Nazionale Italiana Under 21 e quella dei pari et\u00e0 della Germania Ovest; il risultato finale fu di 1-1.\nNumerose altre sono state le squadre, italiane e non, che vi hanno giocato contro la Salernitana, sia in campionato che in amichevole: su tutte spicca il Grande Torino nel campionato di Serie A 1947-1948 il 17 aprile 1948, e che vinse 4-1.\nNel campionato di serie C1 1989-1990 i granata, ottengono la promozione in serie B all'ultima giornata, al Vestuti, contro il ; quella sar\u00e0 l'ultima partita ufficiale giocata dalla Salernitana al Vestuti. Dal 1990 la Salernitana gioca le sue partite in casa all'Arechi, costruito appositamente per i granata che si accingevano dopo 23 anni a disputare di nuovo il campionato di serie B.\nIl 23 luglio 1997 ha ospitato il concerto di Jovanotti del \"Lorenzo Tour 1997\" mentre nel 2004 \u00e8 stato utilizzato dai granata per presentare la rosa ufficiale al pubblico.\nAttualmente lo Stadio Donato Vestuti \u00e8 utilizzato da altre rappresentative sportive salernitane. In passato ha ospitato anche:\nProgetti di ristrutturazione.\nIl 27 ottobre 2008 venne presentato nel palazzo di Citt\u00e0 un progetto di riqualificazione dello stadio Vestuti. Il progetto della durata di tre anni prevede la ristrutturazione della tribuna dell'impianto sportivo e della riqualificazione della palestra, del campo da gioco e di altri edifici. Il costo dei lavori previsto era di euro.\nNel 2013 \u00e8 stato proposto un progetto di riorganizzazione dello stadio Vestuti che avrebbe portato alla costruzione di un anfiteatro naturale intorno al campo da gioco. Il 26 gennaio 2014 il TAR di Salerno ha accolto il ricorso della Fintur s.r.l. della famiglia Ilardi, il cui project financing per la ristrutturazione dello stadio Vestuti era stato bocciato dal Comune. I giudici amministrativi hanno accolto la tesi della societ\u00e0 sancendo la conformit\u00e0 dell'intervento in finanza di progetto presentato dallo stesso imprenditore nel 2005.\nDati tecnici.\nL'impianto pu\u00f2 ospitare spettatori ( tribuna, distinti, curve), inoltre Il campo di calcio \u00e8 lungo 110 metri e largo 60.\nAttualmente \u00e8 utilizzato da squadre dilettantistiche di rugby, football americano, atletica leggera ed altre discipline.\nLo stadio comprende: pista a 6 corsie in tartan, pedane per salto con l'asta, salto in alto, getto del peso, lancio del giavellotto e fossato per 3000 siepi."}
{"id": "2460628", "revid": "363629", "url": "https://it.wikipedia.org/wiki?curid=2460628", "title": "Canon TS-E 45mm", "text": "Il Canon EF TS-E 45mm f/2.8 \u00e8 un obiettivo fisso tilt-shift prodotto da Canon.\nL'obiettivo monta un EF che lo rende compatibile con la serie di fotocamere EOS.\nIl TS-E 45mm f/2.8 \u00e8 provvisto dei tre gradi di libert\u00e0, permettendo all'utente di decentrare (shift), basculare (tilt) o ruotare l'obiettivo. Decentrando l'ottica si ottiene una correzione della prospettiva nell'immagine facendo s\u00ec in modo che le linee verticali diventino parallele. Questo \u00e8 particolarmente utile nella fotografia d'architettura. Basculando invece \u00e8 possibile ottenere una selettiva profondit\u00e0 di campo.\nCollegamenti esterni.\n(EN) Canon EF TS-E 45mm f/2.8 in Canon Camera Museum"}
{"id": "2460629", "revid": "767487", "url": "https://it.wikipedia.org/wiki?curid=2460629", "title": "Leslie Santos", "text": "Di origini britanniche e portoghesi, \u00e8 considerato uno dei migliori centrocampisti offensivi nella storia calcistica del protettorato di Hong Kong.\nCarriera.\nDurante la sua carriera (1983-1997), Santos ha giocato per la South China Athletic Association, ottenendo per due volte il premio di \"calciatore dell'anno\", chiudendo poi la carriera nel Sun Hei, che ha poi iniziato ad allenare. A questo aggiunge l'attivit\u00e0 di giornalista per l'Oriental Daily ed ha una scuola calcio che ha personalmente avviato.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 di Hong Kong al FIFA Futsal World Championship 1992 dove i padroni di casa, qualificati di diritto come paese organizzatore, sono stati eliminati al primo turno con due sconfitte ed una vittoria ai danni della ."}
{"id": "2460630", "revid": "709565", "url": "https://it.wikipedia.org/wiki?curid=2460630", "title": "Scuola media Rinoceronte Volante", "text": "Scuola media Rinoceronte Volante (\"Flying Rhino Junior High\") \u00e8 una serie animata prodotta da Neurones Animation, Nelvana Scottish Television Enterprises nel 1998 e trasmesso negli Stati Uniti su CBS e in Italia su Rai 3 e Cartoon Network."}
{"id": "2460632", "revid": "339392", "url": "https://it.wikipedia.org/wiki?curid=2460632", "title": "Enciclopedia italiana", "text": ""}
{"id": "2460633", "revid": "228587", "url": "https://it.wikipedia.org/wiki?curid=2460633", "title": "Family Circles", "text": "Family Circles \u00e8 una farsa in due atti del 1970 di Alan Ayckbourn.\nTrama.\nEmma e Edward festeggiano l'anniversario di matrimonio. Gli unici invitati sono le tre figlie con i relativi partner: tre coppie davvero male assortite.\nLa frase che pare Edward ami dire \u00e8: \"La persona con la quale decidi di dividere la tua vita, inevitabilmente, si rivela la peggiore scelta possibile\".\nPer giocare attorno a questa frase, durante la commedia le coppie si scambiano dando al pubblico l'idea di cosa sarebbe successo se le figlie avessero sposato un partner diverso.\nL'opera, inedita in Italia, ha visto il suo debutto tradotta e messa in scena dalla Compagnia teatrale Extranei"}
{"id": "2460634", "revid": "1543377", "url": "https://it.wikipedia.org/wiki?curid=2460634", "title": "Ah Fook Tam", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 di Hong Kong al FIFA Futsal World Championship 1992 dove i padroni di casa, qualificati di diritto come paese organizzatore, sono stati eliminati al primo turno con due sconfitte ed una vittoria ai danni della ."}
{"id": "2460636", "revid": "1543377", "url": "https://it.wikipedia.org/wiki?curid=2460636", "title": "Cheong Chau", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 di Hong Kong al FIFA Futsal World Championship 1992 dove i padroni di casa, qualificati di diritto come paese organizzatore, sono stati eliminati al primo turno con due sconfitte ed una vittoria ai danni della ."}
{"id": "2460640", "revid": "1543377", "url": "https://it.wikipedia.org/wiki?curid=2460640", "title": "Il labirinto di Putin", "text": "Il labirinto di Putin (sottotitolo: \"Spie, omicidi e il cuore nero della nuova Russia\") \u00e8 un reportage storico dello scrittore, giornalista e blogger statunitense Steve LeVine. Pubblicato per la prima volta negli Stati Uniti il 24 giugno 2008 dalla Random House. Secondo libro dell'autore ideato dopo l'omicidio del collega e amico Daniel Pearl, giornalista statunitense rapito da un gruppo di fondamentalisti islamici collegati direttamente ad Ahmad Omar Sa'id Shaykh. Steve LeVine \u00e8 stato uno dei giornalisti di punta del \"Wall Street Journal\" per la storia del rapimento e dell'assassinio di Daniel Pearl, con il quale aveva alloggiato in Pakistan.\nContenuti.\n\"Il labirinto di Putin\" inizia e finisce con l'omicidio del dissidente russo Aleksandr Litvinenko nel novembre 2006. Steve LeVine ci riporta al 1999, quando ci furono una serie di bizzarre morti di giornalisti, dissidenti e altri, ciascuna pi\u00f9 incredibile dell'altra. Un assassinio in un ascensore. Un massacro in un musical. Una sparatoria per strada. Queste strane morti diventano una lente attraverso la quale iniziano a vedere il prendere forma di una nuova Russia.\nLa Russia \u00e8 un Paese che acquista potere \u2013 non potere militare, come prima, ma piuttosto economico, grazie a grandi risorse. Il tradizionale stato russo si riafferma come autoritario, zarista, corrotto, dispotico, disonesto e pericoloso.\nAppena prima della mezzanotte del primo novembre 2006, Aleksandr Litvinenko, un ex agente dell'intelligence russa che viveva in esilio politico a Londra, si svegli\u00f2 che stava terribilmente male. Nel giro di qualche giorno, una spaventosa fotografia del suo corpo emaciato in un letto d'ospedale sciocc\u00f2 il mondo. Tre settimane pi\u00f9 tardi era morto.\nEra stato avvelenato dal polonio-210, un isotopo radioattivo che gli investigatori ritennero essergli stato messo in una bevanda.\nIl quarantatreenne Litvinenko era fuggito dal suo paese natale con sua moglie e il figlio di sei anni, sei anni prima. Era un implacabile e duro critico del presidente Vladimir Putin e dei metodi dell'apparato russo di intelligence, che definiva immorale.\nNella sua vita, Litvinenko era stato solo un soldato di fanteria nell'opposizione a Putin, e i suoi sfoghi erano spesso respinti da giornalisti, politici e ricercatori. Ma la sua morte divenne un caso internazionale e molti sospettarono un coinvolgimento del presidente. E concentr\u00f2 l'attenzione sull'evidente spostamento della Russia verso un regime autocratico e il suo atteggiamento sempre pi\u00f9 bellicoso verso l'Occidente, anche se Putin stava cercando di ripristinare la statura perduta della sua nazione dopo il collasso sovietico e l'economia russa era nel boom, grazie al crescente valore delle sue esportazioni di energia.\nCritica.\nQuesto libro ha ricevuto molte recensioni positive:"}
{"id": "2460641", "revid": "1543377", "url": "https://it.wikipedia.org/wiki?curid=2460641", "title": "Da quando ti conosco", "text": "Da quando ti conosco \u00e8 un brano musicale scritto da Gigi D'Alessio ed interpretato dal cantautore italiano Luca Napolitano, estratto come terzo singolo dall'EP, \"Vai\".\nLuca Napolitano ha presentato il brano in anteprima durante la diretta da Pescara del programma \"Total Request Live\" di MTV l'8 luglio 2009.\nIl brano, pubblicato dalla casa discografica Warner Music Italy, \u00e8 in rotazione radiofonica dal 10 luglio 2009 ed in contemporanea disponibile per il download digitale.\nGigi D'Alessio per la scrittura del brano si \u00e8 ispirato alla storia d'amore tra Luca Napolitano e la sua ex compagna Alice Bellagamba, ballerina conosciuta all'interno della scuola di Amici di Maria De Filippi.\nIl brano parla di una relazione che non vuole essere superficiale e che non dura il tempo di un'estate, anzi si trasforma in qualcosa di importante."}
{"id": "2460646", "revid": "172", "url": "https://it.wikipedia.org/wiki?curid=2460646", "title": "Epigenoma", "text": ""}
{"id": "2460653", "revid": "1543377", "url": "https://it.wikipedia.org/wiki?curid=2460653", "title": "Charles Fr\u00e9d\u00e9ric Kuhlmann", "text": "Biografia.\nCharles Fr\u00e9d\u00e9ric Kuhlmann era il sesto di dieci figli. Il padre, Georges Chr\u00e9tien Kuhlmann, era geometra e geografo. Fr\u00e9d\u00e9ric Kuhlmann fece i suoi primi studi a Nancy; in seguito sotto la guida di Nicolas Vauquelin frequent\u00f2 prima l'Universit\u00e0 di Strasburgo e poi quella di Parigi. Il suo maestro parigino Vauquelin, lo invi\u00f2 a Lilla nel 1823 per insegnare chimica in un corso comunale promosso dalla Societ\u00e0 delle Scienze, dell'Agricoltura e delle Arti di Lilla. In seguito, nel 1832 divent\u00f2 titolare di una cattedra di chimica all'Universit\u00e0 di Lilla ed entr\u00f2 in contatto con gli industriali del Nord.\nNel 1829 ebbe l'idea di creare una fabbrica di acido solforico, allora utilizzato per decolorare le fibre tessili. Fu uno dei primi a produrre acido solforico con il metodo di contatto (1833) e a utilizzare dei catalizzatori in chimica industriale, in particolare nella fabbricazione dell'acido nitrico a partire dall'ammoniaca in presenza di platino. La sua fabbrica si svilupp\u00f2 rapidamente e negli stabilimenti Kuhlmann inizi\u00f2 a produrre concimi, coloranti, vernici, solventi, insetticidi, resine sintetiche e tanti altri prodotti. Insieme a suo figlio Jules Fr\u00e9d\u00e9ric fu uno dei fondatori del gruppo industriale Pechiney-Ugine-Kuhlmann.\nDivent\u00f2 un personaggio importante di Lilla: proprietario e fondatore degli stabilimenti Kuhlmann, dal 1840 al 1848 fu presidente della Camera di Commercio di Lilla. Nel 1848 divent\u00f2 il maggior azionista della banca Cr\u00e9dit du Nord, e dal 1853 al 1876 mise i suoi nipoti Th\u00e9odore e Eug\u00e8ne Kiener alla direzione della stessa banca.\nFu Presidente della Societ\u00e0 delle Scienze, dell'Agricoltura e delle Arti di Lilla, contribui alla fondazione della Soci\u00e9t\u00e9 industrielle du Nord de la France, e sostenne la creazione dell'Institut industriel du Nord, diventato oggi l'\u00c9cole centrale de Lille."}
{"id": "2460658", "revid": "767487", "url": "https://it.wikipedia.org/wiki?curid=2460658", "title": "Le ragazze di San Frediano (film)", "text": "Le ragazze di San Frediano \u00e8 un film del 1955 diretto da Valerio Zurlini, all'esordio nella regia, liberamente tratto dall'omonimo romanzo di Vasco Pratolini.\nTrama.\nA Firenze, nel Borgo San Frediano, il giovane meccanico Andrea Sernesi, detto Bob, \u00e8 un infallibile rubacuori, che corteggia senza alcuno scrupolo tutte le donne che attirano il suo interesse, arrivando a un certo punto a frequentarne contemporaneamente addirittura cinque.\nLa vicina di casa Gina \u00e8 convinta che Bob la voglia sposare e che l'unico impedimento sia l'ostilit\u00e0 reciproca tra le rispettive madri, causata da banali problemi di cortile, che Bob le dipinge come una romantica situazione alla \"Romeo e Giulietta\". La ragazza cerca di riconciliare le due anziane donne, perch\u00e9 acconsentano al matrimonio, mentre Bob alimenta di proposito i dissidi, per avere una scusa per non ufficializzare la relazione.\nMafalda ha amato Bob, ma l'ha lasciato a causa delle sue ripetute infedelt\u00e0. Quando lui la reincontra e scopre che \u00e8 diventata una ballerina di rivista e sta per partire in tourn\u00e9e, si accorge di esserne ancora attratto e le propone di tornare con lui e di sposarlo. La donna non riesce a resistere al fascino canagliesco dell'ex e si dimostra disposta ad abbandonare la promettente carriera per lui.\nSilvana, maestra in una scuola serale, si fa conquistare dai fantasiosi racconti di Bob, che si spaccia per motociclista professionista, esposto a rischi mortali in ogni gara. Quando scopre che la donna \u00e8 gi\u00e0 impegnata con Gianfranco, un suo conoscente, Bob finge di tirarsi indietro, per rispetto, ma di fatto si limita a lasciare che la seduzione, ormai compiuta, faccia il suo corso. In effetti, Silvana rompe con Gianfranco, assumendosene completamente la responsabilit\u00e0 e sollevandone invece Bob.\nBice, raffinata direttrice di una casa di moda, incontra casualmente Bob in occasione di un incidente d'auto, quando il ragazzo si offre di fare da testimone in suo favore, pur non avendo visto nulla. La donna \u00e8 ben disposta a portarsi alle feste l'uomo pi\u00f9 giovane, come accompagnatore, il quale, pur sentendosi annoiato e fuori luogo in ambienti a cui non appartiene, non disprezza affatto i generosi regali e condivide la mancanza d'intenzione ad impegnarsi seriamente.\nInfine, la gelosa Tosca, che non \u00e8 disposta a concedersi a Bob, finch\u00e9 non scopre che lui frequenta la pi\u00f9 esperta Bice e, per non perderlo, organizza un incontro intimo in casa sua, allontanando con l'inganno il severo padre. Bob non coglie l'occasione perch\u00e9 il momento e il luogo non sono adatti, ma si tratta solo di un rinvio.\nL'equilibrio viene rotto da Gina che, disperando del buon esito dell'amore per Bob, scappa di casa lasciando una lettera in cui esprime propositi suicidi. Bob, sentendosi colpevole, pressato dai parenti, convinti che lui ricambi con eguale intensit\u00e0 i sentimenti della ragazza, accetta di sposare Gina pur di farla tornare a casa sana e salva, ritrovandosi a fare esattamente quello a cui lei aveva mirato, con il suo gesto.\nL'annuncio del fidanzamento ufficiale di Bob suscita l'ilarit\u00e0 degli amici, che ben conoscono la realt\u00e0 dei fatti, ma soprattutto causa una reazione a catena: durante i festeggiamenti per il fidanzamento, irrompe Tosca, accompagnata dal padre furibondo, e manda all'aria tutti i programmi rivolgendo al futuro sposo la pesante accusa di averla sedotta con l'inganno solo la sera prima. Bob non nega di essere stato a casa della ragazza, ma sostiene di non averla toccata e quell'unica verit\u00e0 rimane sepolta dal cumulo di bugie precedenti.\nRotti in questo modo i rapporti con Gina e Tosca, Bob corre da Mafalda, la quale per\u00f2, venuta a conoscenza della lieta notizia del matrimonio, delusa ma forse non troppo sorpresa, se n'\u00e8 gi\u00e0 andata, raggiungendo la compagnia in tourn\u00e9e. Silvana \u00e8 invece prontamente ritornata con Gianfranco, che vuole ripagare Bob di quell'ultimo periodo riempiendolo di botte, ma viene subito fermato dalla compagna che, malgrado gli inganni subiti, non desidera vendicarsi. A Bob non rimane che accettare l'offerta di Bice di accompagnarla in Riviera, ma alla stazione ferroviaria, appena prima dalla partenza, \u00e8 raggiunto dal fratello maggiore, che gli impedisce di salire sul treno e lo riporta a calci a casa.\nLa \"dedica\".\nAll'inizio del film, dopo i titoli di testa, un cartello spiega il soprannome del protagonista (\u00abA Firenze, fin dal tempo in cui Robert Taylor comparve sugli schermi, quei giovanotti belli, fisicamente dotati, spesso coi baffini, sempre con gli occhi di velluto, quelli insomma che piacciono tanto alle donne, vengono chiamati col nome generico e spregiativo di \"Bob\"\u00bb) e ironicamente dedica il film \u00aba questi poveri ragazzi, vittime innocenti della propria avvenenza\u00bb.\nDifferenze rispetto al romanzo.\nLa sceneggiatura del film si discosta in modo sostanziale dal romanzo, soprattutto nel \u00abfinale annacquato\u00bb, in cui mancano completamente il complotto e la vendetta da parte delle donne nei confronti del giovane e spregiudicato dongiovanni.\nE tra l'altro nel film il protagonista si chiama Andrea (nel romanzo Aldo) e fa il meccanico (nel libro l'impiegato).\nCritica.\nIl \"Dizionario Mereghetti\" loda l'\u00abinsolita freschezza e schietta ironia [...] l'attenzione al contesto e la resa figurativa\u00bb e la prova di tutti i giovani attori. Anche il \"Dizionario Morandini\" parla di \u00abgarbo, brio e freschezza\u00bb e di \u00abottima direzione di attori\u00bb."}
{"id": "2460668", "revid": "767487", "url": "https://it.wikipedia.org/wiki?curid=2460668", "title": "Gbenga Olonisakin", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 della Nigeria, al FIFA Futsal World Championship 1992 a Hong Kong dove la selezione africana \u00e8 stata eliminata al primo turno giungendo ultima nel girone con , e ."}
{"id": "2460669", "revid": "1118049", "url": "https://it.wikipedia.org/wiki?curid=2460669", "title": "Palazzo Barbarigo", "text": "Palazzo Barbarigo \u00e8 un palazzo di Venezia situato nel sestiere di Dorsoduro e affacciato sul Canal Grande vicino a Palazzo Da Mula Morosini e, lateralmente, su Campo San Vio.\n\u00c8 poco distante dal Ponte dell'Accademia e da Palazzo Venier dei Leoni e confina posteriormente con il complesso della chiesa anglicana di Saint George. Sulla sinistra, confina con Palazzo Da Mula Morosini.\nStoria.\nL'edificio fu costruito nel XVI secolo, in pieno Rinascimento.A partire dal XX secolo \u00e8 diventato quartier generale della Pauly &amp; C. - Compagnia Venezia Murano, azienda vetraria.\nArchitettura.\nIl palazzo ha una facciata tra le pi\u00f9 caratteristiche del Canal Grande, si distingue per la copertura a mosaico in vetro di Murano, applicata nel 1886 per volont\u00e0 degli allora proprietari Fratelli Testolini, possessori dell'azienda Fratelli Testolini nota in seguito come M.Q. Testolini, specializzata nella produzione di mobilia artistica scolpita, vetrerie, mosaici, tessili e complementi d'arredo. Tale intervento compromise l'originale aspetto del palazzo, ma era in armonia con l'uso cinquecentesco di impreziosire coloristicamente le facciate con affreschi, tecnica che, diversamente dal mosaico, \u00e8 soggetta a veloce deperimento (si pensi agli affreschi di Giorgione sul Fontego dei Tedeschi).\nIl palazzo Barbarigo \u00e8 un edificio di impianto tipicamente cinquecentesco, di dimensioni modeste e alto tre piani, ben evidenziati dal disegno della facciata. Questa, al piano terra si apre sul canale per mezzo di una loggia, i cui due archi consentono l'accesso dall'acqua al \"portego\". I due piani nobili, dall'identica forometria, presentano aperture a tutto sesto, tra le quali ha particolare spicco la quadrifora centrale con balaustra. Una sottile cornice dentellata corona l'edificio."}
{"id": "2460671", "revid": "121429656", "url": "https://it.wikipedia.org/wiki?curid=2460671", "title": "Condroitina solfato", "text": "Il solfato di condroitina \u00e8 un glicosaminoglicano (GAG) solfato, composto da una catena alternata di zuccheri (N-acetilgalattosamina e acido glucuronico). Si trova normalmente associata a proteine, a formare un proteoglicano. Una catena di condroitina pu\u00f2 avere oltre 100 zuccheri, ognuno dei quali pu\u00f2 legare ioni solfato in posizione e quantit\u00e0 variabili. Capire la funzione di tale diversit\u00e0 nella condroitina e dei relativi glucosaminglicani \u00e8 uno dei maggiori obiettivi della glicobiologia. Il solfato di condroitina \u00e8 un importante componente strutturale della cartilagine, dandogli la quasi totalit\u00e0 della resistenza alla compressione . Associato alla glucosamina, il solfato di condroitina \u00e8 divenuto un integratore alimentare usato per l'osteoartrite.\nLa controitina solfato \u00e8 attualmente disponibile anche come specialit\u00e0 farmaceutica, rigidamente controllata per garantirne qualit\u00e0, purezza, sicurezza, riproducibilit\u00e0 terapeutica e conformit\u00e0 rispetto a quanto dichiarato in etichetta. Recenti studi hanno evidenziato che l'assunzione di 800mg/die di condroitina solfato si associa a una riduzione del danno osseo e della massa cartilaginea nei pazienti affetti da artrosi del ginocchio e dell'anca.\nTerminologia.\nIl solfato di condroitina \u00e8 stato isolato molto prima della caratterizzazione della struttura, portando a cambiamenti di nomenclatura nel tempo. Inizialmente vennero associate lettere diverse alle varie frazioni della sostanza.\n\"Condroitin solfato B\" \u00e8 il vecchio nome del dermatan solfato, e non \u00e8 pi\u00f9 considerato una forma del solfato di condroitina.\nIl termine \"Condroitina\" da solo \u00e8 stato usato per indicare una frazione contenente poco o niente zolfo. Comunque, questo tipo di distinzione non viene utilizzata da tutti.\nSebbene il nome \"condroitina solfato\" suggerisca un sale con uno ione solfato, questo caso risulta differente perch\u00e9 il solfato \u00e8 unito da un legame covalente allo zucchero. D'altra parte, poich\u00e9 la molecola ha molte cariche negative al pH fisiologico, un catione \u00e8 presente nei sali di condroitina solfato. I preparati commerciali della condroitina solfato sono tipicamente dei sali di sodio. \nStruttura.\nLe catene di Condroitina solfato sono polisaccaridi senza diramazione di lunghezza variabile contenenti due monosaccaridi alternati: Acido D-glucuronico (GlcA) e N-acetil-D-galattosamina (GalNAc). Qualche residuo di GlcA viene epimerizzato nell'Acido L-iduronico (IdoA); il disaccaride risultante viene chiamato Dermatan solfato."}
{"id": "2460673", "revid": "1543377", "url": "https://it.wikipedia.org/wiki?curid=2460673", "title": "Geomantis larvoides", "text": "Geomantis larvoides \u00e8 una mantide diffusa nei paesi del bacino del Mediterraneo.\nDescrizione.\n\u00c8 una specie attera in cui entrambi i sessi sono privi di ali: tale carattere consente facilmente di distinguerla dalle gran parte dei mantoidei presenti in Italia. Non supera i 2,5 cm di lunghezza. La parte posteriore della testa presenta un tubercolo in prossimit\u00e0 di ciascun occhio. \nDistribuzione e habitat.\n\u00c8 presente, anche se non molto comune, in tutto il bacino del Mediterraneo:Europa meridionale, dal Portogallo sino alla Grecia, Asia Minore e Medio Oriente e Nord Africa .In Italia \u00e8 rara al nord, pi\u00f9 comune nelle regioni centromeridionali e nelle isole.\nPredilige i terreni soleggiati con scarsa vegetazione.\nBiologia.\n\u00c8 una specie terricola, che si muove agilmente sul terreno, predando piccoli insetti."}
{"id": "2460677", "revid": "172", "url": "https://it.wikipedia.org/wiki?curid=2460677", "title": "Condroitina", "text": ""}
{"id": "2460679", "revid": "1522738", "url": "https://it.wikipedia.org/wiki?curid=2460679", "title": "Storia della Nuova Caledonia", "text": "Le prime fonti scritte riguardanti la storia della Nuova Caledonia risalgono al viaggio nel 1774 di James Cook, ma l'arcipelago era a quel tempo gi\u00e0 abitato da una popolazione melanesiana, i canachi.\nPopolamento.\nCirca 5000 anni fa (attorno al 3000 a.C. quindi), degli abitanti delle coste della Cina meridionale, dediti alla coltivazione di miglio e riso e chiamati Austronesiani dagli archeologi, iniziarono la loro migrazione attraversando lo stretto e raggiungendo Taiwan. Verso il 2000 a.C., il movimento migratorio prosegu\u00ec per arrivare alle Filippine e in seguito dalle Filippine alle isole di Celebes e Timor per poi coprire l'intero arcipelago indonesiano. Nel 1500 a.C. nuovi spostamenti portano dalle Filippine alla Nuova Guinea e oltre verso le isole dell'Oceano Pacifico. Gli Austronesiani possono esser definiti per la loro presenza su di un'area cos\u00ec vasta, i primi navigatori della storia.\nLe pi\u00f9 antiche tracce di popolamento della Nuova Caledonia ritrovate fino ad oggi risalgono alla fine del secondo millennio a.C., pi\u00f9 precisamente attorno ai 3200 e i 3300 anni fa. Si tratterebbe di popolazioni di lingua austronesiana la cui caratteristica peculiare era la conoscenza dell'uso della terracotta. Nel 1917, il geologo Maurice Piroutet s'imbatt\u00e9 il frammenti di terracotta presso una localit\u00e0 sulla costa Nord Ovest di Grande Terre chiamata Lapita non lontano da Kon\u00e9. Questo nome fu in seguito mantenuto dagli archeologi per nominare l'insieme di queste ceramiche e il complesso culturale al quale si collega non soltanto per riferirsi alla Nuova Caledonia ma per l'intero Pacifico. Infatti durante tutto il XX secolo numerosi scavi archeologici riportarono alla luce diverse di queste terrecotte. Nella Nuova Caledonia la prima grande campagna di scavi venne messa in atto nel 1952 da E.W. Gifford e D. Shutler. A partire da questa data molti archeologi si sono susseguiti sul campo facendo aumentare considerevolmente le conoscenze riguardo alla storia della Nuova Caledonia pre europea. Si citano a tal scopo, Golson nel 1962, Smart nel 1969, Frimigacci (ORSTOM) negli anni settanta e ottanta e pi\u00f9 recentemente Galipaud (IRD) e Christophe Sand (Universit\u00e0 della Nuova Caledonia).\nAl giorno d'oggi pare stabilirsi un certo consenso tra gli specialisti nel definire i tipi particolari di terrecotte neo-caledoniane. Si distinguono generalmente due periodi che includono cinque macro tipi di morfologia delle terrecotte stesse.\nTradizione di Kon\u00e9.\nCon l'espressione \"Tradizione di Kon\u00e9\" si definisce il periodo tra il 1300 e il 200 a.C., a volte chiamato semplicemente Lapita in riferimento alle terrecotte rappresentative di questo periodo ritrovate in una vasta area del Pacifico insulare e su dei siti soprattutto costieri, che potrebbero denotare anche un loro utilizzo commerciale oppure liturgico.\nQuesta ipotesi sembrerebbe confermata dal fatto che queste sono curate nella fattura, con \"\"forme complesse, fabbricate con cura, e riccamente decorate da motivi stilizzati cos\u00ec caratteristici che mutano di poco nello spazio e nel tempo\". Questo tipo di terracotta tuttavia sparisce piuttosto bruscamente nel corso del primo secolo. Si sviluppa parallelamente per\u00f2 un altro tipo di terracotta, detta di Podtanean (dal nome del sito dove questo stile \u00e8 stato identificato per la prima volta) che al contrario aver avuto un'utilit\u00e0 pi\u00f9 pratica come testimonia il fatto che \"sono di forma semplice e decorate da tratti che si attribuiscono pi\u00f9 al procedimento di fabbricazione che all'intenzione artistica\"\", ma anche per il fatto che hanno una diffusione maggiore su Grande Terre, non limitandosi ai soli litorali. In pi\u00f9, contrariamente ai Lapita, i Podtanean non scompariranno mai del tutto ma si evolveranno con l'apparizione per esempio di decorazioni incise a forma di ariete.\nScoperta europea (1774-1841).\nIl 4 settembre 1774, Colnett membro dell'equipaggio della nave HMS Resolution di James Cook avvista l'isola Grande Terre che battezza Nuova Caledonia, riprendendo il nome con cui gli antichi romani chiamavano la Scozia.\nIl 5 settembre avvengono i primi contatti con i canachi, sulla costa nord-est dell'isola.\nIl 23 settembre scopre l'Isola dei Pini.\nColonizzazione europea (1841-1944).\nNel 1841 protestanti anglicani della London Missionary Society (LMS) decidono di risiedere all'Isola dei Pini e all'\u00celes Loyaut\u00e9, poi nel 1842 anche a Touaourou.\nPossedimento francese (1853-1854).\nLa Nuova Caledonia viene dichiarata colonia francese a Balade il 24 settembre 1853 dal contrammiraglio Febvrier Despointes; il 29 settembre, viene negoziata l'annessione dell'Isola dei Pini con il gran capo Vend\u00e9gou.\nDiventa cos\u00ec, il terzo membro dei possedimenti francesi nell'Oceano Pacifico, oltre al regno di Tahiti (Dinastia Pomara), protettorato francese dopo il 1842, e delle Isole Marchesi, colonia dopo il 1842.\nAnd\u00f2 direttamente sotto la responsabilit\u00e0 del commissario imperiale del protettorato di Tahiti.\nIl 25 giugno 1854, i soldati francesi fondano a sud ovest di Grande Terre, Port-de-France, affinch\u00e9 facesse da capoluogo alla colonia, una semplice guarnigione che divenne rapidamente una piccola cittadina che prese poi il nome di Numea il 2 giugno 1866.\nColonia francese (1860-1895).\nIl 14 gennaio 1860, la Nuova Caledonia diventa una colonia separata da Tahiti.\nStoria contemporanea: lo statuto della Nuova Caledonia (1944-oggi).\nIl patto trentennale (1988-2018).\nIl primo ministro Michel Rocard, si conclude con la firma degli accordi di Matignon il 26 giugno 1988 che prevede la creazione di uno statuto transitorio di 10 anni ed un referendum di autodeterminazione affinch\u00e9 i caledoniani si pronuncino a favore o contro l'indipendenza.\nIl 4 maggio 1989, sull'isola di Ouvea, presidente del FLNKS (\"Front de lib\u00e9ration nationale kanak et socialiste\", indipendentista), Jean-Marie Tjibaou, e il suo segretario generale, Yeiwene Yeiwene sono stati assassinati. Il loro assassino, Djubelly WEA, un ex pastore ed ex attivista FULK, ha accusato i due uomini di aver firmato nel giugno 1988 gli accordi di Matignon con lo Stato e gli avversari RPCR (\"Rassemblement pour la Cal\u00e9donie dans la R\u00e9publique\", antindipendentisti).\nI tre referendum sull'indipendenza (2018-2021).\nIl 4 novembre 2018 si \u00e8 tenuto il primo referendum per l'indipendenza, in cui il 56,4% degli elettori ha scelto di rimanere francese.\nUn secondo referendum indipendentista si \u00e8 svolto il 4 ottobre 2020 ed \u00e8 stato respinto dal 53% degli elettori.\nIl terzo referendum si \u00e8 svolto il 12 dicembre 2021, e ha confermato l'esito sfavorevole all'indipendenza con il 96% dei voti; tale votazione, l'ultima prevista dall'accordo del 1998, \u00e8 stata tuttavia caratterizzata da una bassa affluenza, dovuta al boicottaggio da parte delle forze indipendentiste, le quali hanno dichiarato di non riconoscere la validit\u00e0 di tale referendum a causa del rifiuto del governo francese di rinviare il voto al 2022."}
{"id": "2460687", "revid": "183694", "url": "https://it.wikipedia.org/wiki?curid=2460687", "title": "Hermann Kopp", "text": "Biografia.\nIl padre Johann Heinrich era professore di fisica e chimica ad Hanau e medico personale del Granduca d'Assia. Un suo zio fu l'ultimo primo ministro del Granducato d'Assia.\nStudi\u00f2 scienze naturali a Heidelberg e Marburgo, ottenendo un dottorato all'et\u00e0 di 22 anni con la tesi \"De oxydorum densitatis Calcolo reperiendae modo\" (sul metodo per calcolare la densit\u00e0 degli ossidi). Attir\u00f2 l'attenzione di Justus von Liebig, che lo chiam\u00f2 a lavorare nel suo laboratorio. Nel 1864 venne nominato docente di fisica e chimica all'Universit\u00e0 di Heidelberg. Studi\u00f2 le relazioni tra le propriet\u00e0 fisiche e la composizione chimica delle sostanze, in particolare tra il loro punto di ebollizione e la loro composizione chimica.\nNel 1843-1847 pubblic\u00f2 la sua opera pi\u00f9 importante, \"Geschichte der Chemie\" (Storia della chimica), in 4 volumi. Nel 1863 contribu\u00ec articoli di fisica e chimica teorica all'opera \"Lehrbuch der Chemie\" di Graham-Otto. Collabor\u00f2 per molti anni con Liebig alla stesura degli \"Annalen der Chemie\" e del \"Jahrenbericht\".\nNella sua opera \"Die Alchemie in \u00e4lterer und neuerer Zeit\" del 1886, Hermann Kopp sostenne la tesi secondo la quale il monaco alchimista Basilius Valentinus non fu mai esistito e i lavori a lui attribuiti vennero in realt\u00e0 scritti dal suo editore, Johann Th\u00f6lde."}
{"id": "2460688", "revid": "124993190", "url": "https://it.wikipedia.org/wiki?curid=2460688", "title": "Camere da letto (opera teatrale)", "text": "Camere da letto (\"Bedroom Farce\") \u00e8 una farsa in due atti di Alan Ayckbourn del 1975.\nTrama.\nLa pi\u00e8ce teatrale si svolge in tre camere da letto in una sola notte e nella mattina seguente. Il cast \u00e8 formato da 4 coppie sposate. All'inizio della commedia, la coppia pi\u00f9 anziana, composta da Delia ed Ernest, si sta preparando per uscire e festeggiare l'anniversario di matrimonio; Malcom e Kate, la coppia pi\u00f9 giovane, sta organizzando un party d'inaugurazione della loro nuova casa al quale le altre due coppie, Jan e Nick e Susannah e Trevor (gli unici due di cui non si vedr\u00e0 la camera da letto), sono state invitate. All'ultimo minuto Nick si fa male alla schiena e non pu\u00f2 andare. Il fattore che complica tutto \u00e8 che Jan in passato era la ragazza di Trevor, e dopo che Susannah e Trevor hanno un acceso battibecco, Susannah li sorprende che si baciano. Quindi Susanna scappa dalla festa e va a trovare Delia ed Ernest, i quali sono i genitori di Trevor; finisce per dividere il letto con Delia, mentre Ernest \u00e8 costretto a dormire in una stanza di riserva. Nel contempo Trevor, pensando di non poter rientrare a casa propria, viene invitato da Kate a dormire presso di loro nonostante abbia contribuito assieme a Susannah a rovinare la festa. D'improvviso Trevor decide di \"rimettere le cose a posto\" con Nick e Jan, lasciando che Kate lo aspetti mentre lui va a casa dei due. Alla fine Trevor e Susannah sembrano riconciliarsi, ma il finale lascia qualche dubbio sul fatto che la storia possa davvero continuare."}
{"id": "2460689", "revid": "599013", "url": "https://it.wikipedia.org/wiki?curid=2460689", "title": "Zsuzsa Tarnai", "text": "Carriera.\nHa studiato alla University of Illinois at Chicago e poi ha girato l'Europa tra Germania, Gran Bretagna, Francia e Svizzera prima di passare il 25 gennaio 2009 alla Serie A2 italiana con Alcamo.\nHa partecipato agli Europei cadette e juniores con la Nazionale ungherese.\nStatistiche.\n\"Dati aggiornati al 30 giugno 2009.\""}
{"id": "2460690", "revid": "287204", "url": "https://it.wikipedia.org/wiki?curid=2460690", "title": "Asteroidi troiani di Nettuno", "text": "Gli asteroidi troiani di Nettuno sono un gruppo di asteroidi che condividono l'orbita e il periodo orbitale di Nettuno intorno al Sole. Risiedono a 60\u00b0 di distanza nei punti di Lagrange.\nAttualmente si conoscono solo ventitr\u00e9 asteroidi di questo tipo, venti di essi si trovano intorno al punto L4, quello che si trova davanti a Nettuno lungo la sua orbita e tre intorno al punto L5, quello che si trova dietro. I ventitr\u00e9 sono:\nAltri tre oggetti sono stati finora individuati nel punto Lagrangiano L5:\nResta dubbia la classificazione di , inizialmente considerato un Troiano orbitante nel punto L5 di Nettuno, ma che secondo alcuni studi, a causa della sua elevata eccentricit\u00e0, potrebbe modificare la sua orbita su scale di tempi relativamente brevi, dell'ordine dei 100.000 anni.\nUn altro caso atipico \u00e8 quello di (316179) 2010 EN65, che ha un'orbita che lo porta ad oscillare tra i punti lagrangiani L4 e L5, passando per il punto L3.\nLa scoperta di in un'orbita molto inclinata (&gt;25\u00b0) suggerisce l'esistenza di un fitto gruppo di troiani.\nSi ipotizza che i grandi troiani di Nettuno (con raggio di 100\u00a0km circa) possano essere pi\u00f9 numerosi di quelli di Giove di un ordine di grandezza.\nI troiani di Nettuno nel punto L5, sono stati studiati anche dalla sonda New Horizons che nel suo viaggio verso Plutone \u00e8 passata attraverso quella regione nel 2014.\nQuando sono stati scoperti gli asteroidi e si era creduto che fossero asteroidi troiani di Nettuno. 2005 TN74 \u00e8 probabilmente un oggetto transnettuniano in risonanza 3:5 con Nettuno.\nPer quanto riguarda la denominazione, nel 2015 l'UAI ha stabilito che ai troiani di Nettuno vengano assegnati nomi di Amazzoni, senza distinzione tra i gruppi L4 e L5. A partire dal 2019, i primi troiani di Nettuno denominati sono stati 385571 Otrera (dedicato ad Otrera, nella mitologia greca la prima regina delle Amazzoni) e 385695 Clete (dedicato a Cleta, nutrice della regina Pentesilea, che guid\u00f2 le Amazzoni nella guerra di Troia)."}
{"id": "2460695", "revid": "73125", "url": "https://it.wikipedia.org/wiki?curid=2460695", "title": "Troiani di Nettuno", "text": ""}
{"id": "2460696", "revid": "1522738", "url": "https://it.wikipedia.org/wiki?curid=2460696", "title": "Lord Luc", "text": ""}
{"id": "2460697", "revid": "486946", "url": "https://it.wikipedia.org/wiki?curid=2460697", "title": "Tigraine", "text": ""}
{"id": "2460698", "revid": "1522738", "url": "https://it.wikipedia.org/wiki?curid=2460698", "title": "Isam Mandragoran", "text": ""}
{"id": "2460703", "revid": "767487", "url": "https://it.wikipedia.org/wiki?curid=2460703", "title": "Viaggio in India", "text": "Viaggio in India \u00e8 un film del 2006 diretto da Mohsen Makhmalbaf.\nTrama.\nUna coppia di giovani iraniani parte alla ricerca dell'uomo \"perfetto\", su consiglio di un maestro di meditazione. L'impatto con la realt\u00e0 indiana li render\u00e0 vulnerabili psichicamente, fino all'incontro con un tedesco trapiantatosi volontariamente a vivere a Varanasi e alle visioni dei fedeli hindu sulle sponde del Gange, delle cremazioni, dei sadhu, dei bambini, degli animali."}
{"id": "2460705", "revid": "1543377", "url": "https://it.wikipedia.org/wiki?curid=2460705", "title": "Espulsione dei tedeschi dall'Europa orientale", "text": "Per espulsione dei tedeschi dell'Europa orientale (definiti in tedesco: \"Heimatvertriebene\", vale a dire \"coloro che sono stati cacciati dalla propria terra\") si intende il drammatico trasferimento delle popolazioni di etnia tedesca dall'Europa centro-orientale verso le odierne Germania e Austria.\nL'emigrazione avvenne in tre ondate: la prima corrisponde alla fuga spontanea e all'evacuazione pi\u00f9 o meno organizzata di fronte all'avanzata dell'Armata Rossa a met\u00e0 del 1944 e all'inizio del 1945. La seconda fase corrisponde alle espulsioni avvenute in modo caotico dopo la sconfitta della Wehrmacht. La terza concerne le espulsioni pi\u00f9 organizzate avvenute a seguito degli accordi di Potsdam, nei quali i vincitori della Seconda guerra mondiale ridisegnarono i confini dei paesi dell'Europa orientale.\nLe espulsioni ebbero luogo principalmente in Polonia (7 milioni) e Cecoslovacchia (3 milioni), ma toccarono la maggior parte dei paesi dell'Europa centrale e orientale. Questi movimenti coinvolsero tra i 12 e i 16 milioni di persone e rappresentano il pi\u00f9 grande trasferimento di popolazione avvenuto alla fine della seconda guerra mondiale e, probabilmente, di tutta la storia contemporanea. Almeno 2.000.000 di civili morirono durante i trasferimenti a causa dei maltrattamenti subiti, di malattie e di stenti. Le espulsioni terminarono nei primi anni cinquanta. In quel momento, negli ex territori tedeschi d'oriente restava solo il 12% della popolazione di etnia tedesca residente in loco prima della guerra.\nEvacuazioni e fughe alla fine della guerra.\nVerso la fine della guerra, all'avanzata dell'Armata Rossa verso occidente, molti tedeschi temevano l'imminente occupazione sovietica. I soldati sovietici, infatti, commisero numerosi crimini tuttavia, le notizie sulle atrocit\u00e0 commesse, come ad esempio il massacro di Nemmersdorf, furono in parte esagerate e largamente diffuse dalla macchina di propaganda nazista.\nI piani per evacuare verso ovest la popolazione di tedeschi etnici dall'Europa orientale e dai territori orientali della Germania, furono preparati dalle varie autorit\u00e0 naziste verso la fine della guerra. Nella maggior parte dei casi, tuttavia, l'attuazione fu ritardata fino a quando le forze sovietiche e alleate non avessero sconfitto le forze tedesche e non fossero gi\u00e0 avanzate nelle aree da evacuare. La responsabilit\u00e0 di lasciare milioni di tedeschi etnici in queste aree vulnerabili fino a quando le condizioni di combattimento non li avessero travolti pu\u00f2 essere attribuita direttamente alle misure adottate dai nazisti nei confronti di chiunque fosse anche solo sospettato di atteggiamenti \"disfattisti\" (come l'evacuazione era considerata) e al fanatismo di molti funzionari nazisti nell'esecuzione degli ordini di Hitler di \"non ritirarsi\".\nIl primo esodo di massa di civili tedeschi dai territori orientali che si verific\u00f2 fu dovuto sia a fughe spontanee che ad evacuazioni organizzate, iniziate nell'estate del 1944 e continuate fino alla primavera del 1945. Le condizioni si fecero particolarmente caotiche durante l'inverno, quando code lunghe chilometri di rifugiati si snodavano nella neve tentando di non farsi raggiungere dall'avanzata dell'Armata Rossa.\nTra i 6 e gli 8,35 milioni di tedeschi fuggirono o vennero evacuati dalle aree ad est della linea Oder-Neisse prima che l'Armata Rossa prendesse il controllo della regione. Le colonne di profughi che vennero in contatto con l'avanzata dei sovietici subirono perdite altissime quando diventavano l'obiettivo di aerei a bassa quota, e su qualcuna di esse piombarono talvolta anche i carri armati. Molti rifugiati tentarono di tornare a casa quando i combattimenti finirono. L'Archivio Federale Tedesco ha stimato che 100-120.000 civili (1% della popolazione totale) furono uccisi durante le fughe e le evacuazioni.\nEspulsioni dopo la sconfitta della Germania.\nCecoslovacchia.\nNel censimento del 1930 la popolazione di lingua tedesca della Cecoslovacchia ammontava a 3.231.688 persone, il 22,3% della popolazione totale. Il demografo polacco Piotr Eberhardt sostiene che la popolazione di lingua tedesca in Cecoslovacchia includeva anche 75.000 Ebrei nel 1930. Lo Statistisches Bundesamt della Germania Ovest stim\u00f2 la popolazione tedesca in Cecoslovacchia nel 1939 in 3.477.000 persone. Fonti in lingua inglese, stimano il numero di tedeschi in Cecoslovacchia in circa 3,5 milioni, convergendo sull'analisi tedesca.\nFonte: \"Die deutschen Vertreibungsverluste. Bev\u00f6lkerungsbilanzen f\u00fcr die deutschen Vertreibungsgebiete 1939/50\", Statistisches Bundesamt, Wiesbaden (ed.), Stuttgart: W. Kohlhammer, 1958, pp.\u00a0322\u2013339\nLa cifra sulla popolazione tedesca stimata in 3.477.000 persone in base al censimento del maggio 1939 e alle tessere annonarie per il razionamento in Boemia e Moravia fu utilizzata dallo Statistisches Bundesamt quando stim\u00f2 in 273.000 le perdite civili per l'espulsione dalla Cecoslovacchia. Gli storici tedeschi Hans Henning Hahn ed Eva Hahnova hanno sottolineato che il rapporto dello Statistisches Bundesamt per la Cecoslovacchia era basato sul lavoro di Alfred Bohmann, un ex-membro del partito nazista che serv\u00ec in guerra nelle SS; Il numero dello Statistisches Bundesamt dei 273.000 civili morti per l'espulsione \u00e8 spesso citato nella letteratura storica. Da ricerche recenti, una commissione congiunta tedesca e ceca di storici nel 1995 ha scoperto che la stima demografica precedente era sopravvalutata e basata su informazioni errate, e ha concluso che il numero effettivo delle vittime ammonta ad almeno 15.000 persone, fino ad un massimo di 30.000 morti se si tiene conto che alcune morti non vennero riportate. Il Servizio di Ricerca della Chiesa Tedesca fu in grado di confermare la morte accertata di 18.889 persone durante l'espulsione dalla Cecoslovacchia (morte violenta 5.556; suicidi 3.411; deportati 705; nei campi 6.615; durante la guerra 629; dopo la guerra 1.481; cause sconosciute 379; altre 73.)\nDurante l'occupazione tedesca della Cecoslovacchia, soprattutto dopo le rappresaglie a seguito dell'omicidio di Reinhard Heydrich, la maggioranza dei gruppi della resistenza ceca chiedevano che il \"problema tedesco\" fosse risolto con trasferimenti ed espulsioni. Queste richieste vennero adottate dal governo in esilio della Cecoslovacchia, che cerc\u00f2 l'appoggio degli Alleati per questa proposta, a partire dal 1943. L'accordo finale per il trasferimento dei tedeschi non venne raggiunto fino alla conferenza di Potsdam.\nSul piano legale e ideologico l'espulsione fu preparata tramite i cinque decreti Bene\u0161 . Presentati tra il maggio e l'ottobre del 1945, concernettero la confisca di tutti i beni dei tedeschi e degli ungheresi sul suolo cecoslovacco, nonch\u00e9 la revoca della cittadinanza.\nI trasferimenti dei tedeschi in Cecoslovacchia furono operati da una pluralit\u00e0 di soggetti senza che vi fosse un reale coordinamento. Essi si distinsero in quattro categorie: la nuova gendarmeria creata dai comitati cittadini e di villaggio del Fronte Nazionale, i partigiani Cechi e Slovacchi delle \"Guardie Rivoluzionarie\", l'Armata Svoboda (composta da reparti del ricostituito esercito cecoslovacco) e infine l'Armata Rossa.\nPolonia.\nDurante i primi anni di guerra sia il governo polacco in esilio a Londra (con qualche eccezione come Tomasz Arciszewski) sia il Comitato nazionale polacco di liberazione di Lublino svilupparono un programma di revisione dei confini occidentali della Polonia pre-bellica. Questi ultimi dovevano essere allargati alla Prussia orientale, alla Slesia, alla Pomerania prussiana fino all'Oder non solo per considerazioni di tipo storico (luoghi appartenuti alla dinastia dei Piast), strategico (amplio accesso al mar Baltico),ma anche di tipo etnico, in quanto territori abitati da consistenti minoranze di lingua polacca da recuperare ala madrepatria. Il governo provvisorio di unit\u00e0 nazionale (costituito dal governo provvisorio filo-sovietico nato dal Comitato nazionale polacco di liberazione integrato da importanti esponenti fuoriusciti dal governo in esilio di Londra), creato nel Giugno del 1945 in seguito agli accordi di Jalta, metter\u00e0 in pratica questa politica.\nLa prima tappa di espulsione della popolazione tedesca residente negli attuali confini polacchi fu organizzata dalle stesse autorit\u00e0 nazionalsocialiste con la dichiarazione del \"regime di fortezza\" per le piazze da loro dirette (come Konigsberg o Breslavia), in seguito all'avanzata dell'Armata Rossa nella sua offensiva d'inverno cominciata il 12 gennaio del 1945. Tutta la popolazione non idonea al combattimento e capace di muoversi fu espulsa dalle citt\u00e0 orientali del Terzo Reich, per un totale di 2.100.000 persone che superarono la linea Oder-Neisse fra il gennaio ed il giugno del 1945. La seconda fase, di \"espulsioni selvagge\", avvenne fra il giugno del 1945 ed il febbraio del 1946 e fu operata sia dai sovietici che dai polacchi. Esse furono volte ad attuare una rapida de-germanizzazione, al fine di ottenere un \"fait\" \"accompli\" rispetto all'annessione di questi territori alla Polonia. La terza operazione di deportazione, detta \"operazione rondine\" venne attuata in seguendo le direttive della Conferenza di Potsdam, che previdero un trasferimento di popolazione da attuarsi \"in maniera ordinata e umanitaria\". Le espulsioni si svolsero fra il febbraio e l'ottobre del 1947.\nI trasferimenti dei tedeschi operati in Polonia successivamente alle evacuazioni naziste furono pianificati e controllati principalmente dai servizi di sicurezza polacchi, mentre un ruolo ausiliario ma decisivo fu quello dell'Armata Rossa.\nAlla quantificazione di massima dei deportati germanofoni dalla Polonia si \u00e8 giunti in maniera prevalentemente indiretta, in base allo scorporo dei dati sui residenti nei settori di occupazione alleata, in base a resoconti individuali delle persone interessate dai trasferimenti od ancora come risultato di ricerche promosse da associazioni di deportati.\nI dati pi\u00f9 affidabili, riconosciuti sia da parte polacca, sia da parte tedesca sono stati individuati da Marion Frantzioch, il quale ha fornito una cifra di sette milioni di deportati, da cui sono stati esclusi i tedeschi espulsi dalla porzione orientale della Seconda Repubblica polacca, annessa all'URSS (quantificati in circa un milione).Per quanto concerne i civili germanofoni morti nel processo di espulsione, sempre Frantzioch ha quantificato 1.225.000 decessi di civili, mentre secondo Norman Naimark sarebbero stati un milione e mezzo. La commissione storica tedesco-polacca, facendo riferimento alla sola Prussia nord-orientale, ha formulato una cifra di 400.000 morti per varie cause su 3,5 milioni di trasferiti dopo il novembre 1945. Queste cifre hanno riguardato esclusivamente la popolazione civile, in quanto i prigionieri di guerra vennero immediatamente internati in campi di concentramento su suolo polacco e poi deportati in URSS come lavoratori forzati gestiti da un'autonoma direzione facente capo al GULag, come parte delle riparazioni di guerra dovute dalla Germania all'URSS. A questi lavoratori forzati si devono infine aggiungere i circa 60.000 civili maschi validi tedeschi dei territori occupati, di et\u00e0 compresa fra i 17 e i 50 anni, assegnati a lager semoventi dell'NKVD in territorio sovietico.\nRipartizione degli sfollati in Germania.\nIl trasferimento dei profughi dall'Europa orientale in Germania consistette in una ricollocazione nelle zone d'occupazione alleate secondo un criterio di equit\u00e0, come previsto dal terzo paragrafo del XII punto della dichiarazione interalleata di Potsdam sulla Germania. Con lo stabilimento della \"Land\" \"Refugees Administration\", alla fine del 1945, fu possibile cominciare ad attuare le disposizioni previste dalla dichiarazione.\nNella zona di amministrazione sovietica.\nL'accoglimento dei migranti forzati nella zona di amministrazione sovietica-dal 7 ottobre 1949 Repubblica Democratica Tedesca- dest\u00f2 immediatamente preoccupazione nei responsabili del governo militare, poich\u00e9 il territorio loro soggetto non poteva sostenere materialmente l'arrivo di molti milioni di profughi. Pertanto il Consiglio di controllo alleato, il 10 Settembre 1945, permise l'effettiva ripartizione dei rifugiati in maniera equilibrata fra le varie zone di occupazione. La SBZ accett\u00f2 4,3 milioni di profughi e la popolazione della zona sovietica crebbe del 17,8% rispetto a quella residente nel 1939 nello stesso luogo. La densit\u00e0 di popolazione ebbe un incremento in alcuni casi anche del 50%, come nel Meclemburgo e pi\u00f9 in generale si pass\u00f2 da 141 abitanti per kmq a 155. Gli espulsi arrivarono ad essere, nel corso di pochi anni, una quantit\u00e0 considerevole della popolazione nelle varie regioni orientali, con una media zonale del 24,2% nel 1949, ma con punte molto pi\u00f9 elevate nel Meclemburgo-Verpormern dove i non autoctoni arrivarono a contare il 43% dei residenti. La maggioranza degli espulsi fu composta da donne e bambini, che costituivano quasi il 72% dei rifugiati.\nNelle zone di amministrazione occidentali.\nNelle zone di occupazione britannica, americana e francese -a partire dal 23 maggio 1949 Repubblica Federale Tedesca- il numero di migranti forzati che raggiunsero i vari Lander furono circa 9 milioni di unit\u00e0, costituite da slesiani, tedeschi dei Sudeti, prussiani orientali e oriundi pomerani, con minoranze provenienti dalla Polonia ai confini del 1939, dalla allora Jugoslavia, dalla Romania, dall'Ungheria. Inizialmente i rifugiati si recarono nelle zone contigue ai luoghi di provenienza, come la Baviera, la Bassa Sassonia o lo Schleswig Holstein, ma al fine di evitare squilibri gravosi si opt\u00f2 per la redistribuzione degli espulsi nelle varie regioni, a seconda delle possibilit\u00e0 economiche delle stesse. Alla data del 6 Giugno del 1961 circa il 16% della popolazione della \"Bundesrepublik\" era costituita dai profughi dell'Europa orientale.\nNote:"}
{"id": "2460710", "revid": "3115", "url": "https://it.wikipedia.org/wiki?curid=2460710", "title": "Ieliccini Val Zala", "text": "Ieliccini Val Zala (in sloveno Jeli\u010dni Vrh, in tedesco \"Ielitschenwerch\") \u00e8 un insediamento disperso della Slovenia, frazione del comune di \u00cddria.\nLa localit\u00e0 si trova sulle colline sovrastanti la sponda destra del torrente Zala, a 640 metri s.l.m., a 11,7 chilometri dal capoluogo comunale e a 55,6 chilometri dal confine italiano.&lt;br&gt;\nAll'insediamento (\"naselje\") afferiscono gli agglomerati di \"Bezeljak\", \"Govekarjev vrh\", \"Jak\u0161\", \"Kali\u0161e\", Lesetenza (\"Le\u0161etnica\"), \"Marki\u010d\", Presauzenu (\"Pelhan\"), \"Pustota\", \"Slabe\" e \"Vrh Zale\".\nDurante il dominio asburgico fu comune autonomo e comprendeva anche la maggior parte dell'attiguo insediamento (\"naselje\") di \"Gore\" che nella dizione tedesca dava il nome a tutto il comune.\nTra le due guerre mondiali Ieliccini Val Zala fu frazione del comune di Dole.\nCorsi d'acqua.\nTorrente Zala (\"Zala\"); \"Ljubev\u0161\u010dica\"\nAlture principali.\n\"Zagodov vrh\", mt 730"}
{"id": "2460716", "revid": "1534111", "url": "https://it.wikipedia.org/wiki?curid=2460716", "title": "DeMar DeRozan", "text": "Biografia.\nNato e cresciuto a Compton da Frank e Diane DeRozan, a sua madre \u00e8 stato diagnosticato il lupus eritematoso sistemico quando DeMar era piccolo. Ha dichiarato di soffrire di depressione.\nCaratteristiche tecniche.\nGioca come guardia, \u00e8 abile a giocare in isolamento in area, bravo in palleggio, ma soffre nel tiro da 3 punti. Ha dichiarato d'ispirarsi a Kobe Bryant.\nCarriera.\nToronto Raptors.\n2009-2015: gli inizi.\nL'8 aprile 2009 DeRozan annuncia che entrer\u00e0 a far parte del Draft NBA. Il 25 giugno viene chiamato come nona scelta assoluta dai Toronto Raptors e il 9 luglio firma il contratto da rookie.\nPer due volte viene scelto per partecipare alla gara delle schiacciate: nel 2010 si piazza al secondo posto dietro Nate Robinson e nel 2011 arriva quarto nella gara vinta da Blake Griffin, dopo aver sostituito l'infortunato Brandon Jennings.\nIl 30 gennaio 2014 viene scelto per partecipare all'All Star Game come riserva per la squadra dell'est. Il 28 marzo, per la prima volta dal 2008, assicura ai Toronto Raptors la qualificazione ai Playoffs. La stagione 2013\u201314 fu quella di svolta nella carriera di DeRozan, mantenendo (all'epoca massimo in carriera) 22.7 punti, 4.3 rimbalzi e 4.0 assist di media per partita. Condusse i Raptors a un record di 48\u201334 e ad un terzo posto nella Eastern Conference. I suoi primi Playoffs si concludono con una eliminazione al primo turno (in sette gare) contro i Brooklyn Nets.\nIl 31 marzo 2015 realizza la sua miglior prestazione fino a quel momento, mettendo a referto 42 punti e 11 rimbalzi nella partita contro gli Houston Rockets. Il 17 aprile viene nominato Giocatore del Mese della Eastern Conference, diventando il terzo nella storia della franchigia a ottenere tale riconoscimento (assieme a Chris Bosh e Kyle Lowry). L'esperienza ai Playoffs dello stesso anno si conclude, per\u00f2, di nuovo al primo turno: Washington avr\u00e0 la meglio in sole 4 partite.\n2015-2018: il consolidamento come All-Star.\nViene selezionato per la seconda volta in carriera a giocare all'All Star Game e, il 2 febbraio, viene eletto Giocatore del Mese di gennaio assieme al compagno Kyle Lowry: Toronto concluse il mese con un record di 12-2, di cui 11 vittorie consecutive. Il 22 febbraio diventa il giocatore pi\u00f9 vincente nella storia della franchigia (233 vittorie) superando Chris Bosh e Morris Peterson. Il 4 marzo, nella vittoria contro i Portland Trail Blazers per 117-115, realizza un nuovo record NBA: riesce a segnare, infatti, 24 tiri liberi consecutivi. Conclusa la Regular Season al secondo posto nella Eastern Conference, i Raptors battono al primo round gli Indiana Pacers in sette gare: DeRozan segna 30 punti nell'ultima gara e, per la prima volta nella sua carriera, avanza alle semifinali di Conference. Battuti anche i Miami Heat in sette gare (tra cui una prestazione da 34 punti in gara 5), vengono eliminati dai Cleveland Cavaliers: notevole fu la sua prestazione da 32 punti in gara 4 che riport\u00f2 per l'ultima volta in parit\u00e0 la serie. \nIl 14 luglio DeRozan firma un contratto con Toronto della durata di cinque anni e dal valore di 139 milioni di dollari. Il 5 novembre 2016 con i 34 punti segnati nella vittoria della sua squadra contro i Miami Heat, \u00e8 diventato il primo giocatore NBA dai tempi di Michael Jordan (stagione 1986/1987) a mettere a referto almeno 30 punti nelle prime 5 gare di una regular season. Il 28 dicembre sorpassa il record di Chris Bosh (10275 punti) e diventa il miglior realizzatore della storia della franchigia. Il 19 gennaio viene nominato nel quintetto titolare che prende parte all'All Star Game 2017. Il 28 marzo 2017 \u00e8 stata la sua 12\u00ba partita in regular season in cui ha segnato almeno 35 punti, stabilendo un nuovo record in una singola stagione per i Toronto Raptors. Il 9 Aprile 2017, con i 35 punti messi a segno contro i Knicks, divent\u00f2 il secondo giocatore dei Raptors nella storia dopo Vince Carter a segnare almeno 2000 punti in stagione. Con l'aiuto di una prestazione da 32 punti, i Toronto Raptors battono in sei gare i Milwaukee Bucks nel primo round dei Playoffs, ma vengono eliminati in quattro gare di nuovo dai Cleveland Cavaliers. Il 18 maggio viene inserito nel terzo quintetto All-NBA per la prima volta in carriera.\nDopo aver lavorato a lungo durante l'estate sul suo tiro da tre punti, il 21 dicembre contro i Philadelphia 76ers (vinta 114-109) segna sei triple su nove tentativi, record in carriera. Il 1\u00ba Gennaio 2018 realizza la sua miglior prestazione realizzando 52 punti e 8 assist nella partita contro i Milwaukee Bucks, diventando il giocatore dei Toronto Raptors con pi\u00f9 punti realizzati in una partita, superando Vince Carter e Terence Ross fermi a 51. Il 18 gennaio viene confermato titolare all'All Star Game, venendo scelto dal team capitanato da Stephen Curry. Viene inoltre nominato Giocatore del Mese (gennaio) per la Eastern Conference. Grazie al suo contributo durante la stagione, Toronto riesce ad ottenere il primo posto della Eastern Conference, con un record di 59-23. Durante i Playoffs, nel primo round, registra 37 punti (eguagliando il suo massimo in carriera per una partita di postseason) contro Washington. Dopo aver vinto la serie in sei partite, vengono eliminati di nuovo dai Cleveland Cavaliers. DeRozan venne nominato nel secondo quintetto All-NBA, migliorando il risultato della stagione precedente.\nSan Antonio Spurs.\nIl 18 luglio 2018, DeRozan viene scambiato insieme a Jakob P\u00f6ltl ed una scelta protetta del draft 2019, in cambio di Kawhi Leonard, Danny Green e 5 milioni di dollari, diventando cos\u00ec un giocatore dei San Antonio Spurs. Stando alle parole di DeRozan lui \u00e8 stato tenuto completamente all\u2019oscuro dello scambio dalla dirigenza. Il 3 gennaio realizza la sua prima tripla doppia in carriera nella partita contro i Toronto Raptors (vinta 125-107) mettendo a referto 21 punti, 14 rimbalzi e 11 assist.. In gara 4 dei playoff contro i Denver Nuggets, DeRozan viene espulso per aver lanciato la palla contro l'arbitro per avergli fischiato fallo.\nChicago Bulls.\nL'11 agosto 2021 passa ai Chicago Bulls in cambio di Thaddeus Young, Al-Farouq Aminu, una prima scelta protetta e due seconde scelte al Draft.\nFin da subito si \u00e8 messo in mostra facendo salire i Bulls in cima alla Eastern Conference, questo \nmettendo a segno per primo nella storia due buzzer beater in due partite consecutive, prima contro gli Indiana Pacers poi contro i Washington Wizards.\nNazionale.\nNel 2014 \u00e8 stato convocato per i Mondiali 2014, in cui ha vinto la medaglia d'oro. Due anni dopo ha vinto un altro oro alle Olimpiadi di Rio 2016."}
{"id": "2460718", "revid": "2225", "url": "https://it.wikipedia.org/wiki?curid=2460718", "title": "Demar Derozan", "text": ""}
{"id": "2460724", "revid": "1048993", "url": "https://it.wikipedia.org/wiki?curid=2460724", "title": "Giacomo Moschini", "text": "Biografia.\nSi faceva chiamare anche con lo pseudonimo di Aldo Moschino. Fra i suoi tanti ruoli viene ricordato per la partecipazione a \"I promessi sposi\" del 1941, dove interpretava il ruolo dell'Azzeccagarbugli. "}
{"id": "2460728", "revid": "338238", "url": "https://it.wikipedia.org/wiki?curid=2460728", "title": "Hasheem Thabeet", "text": "Carriera.\nNell'aprile 2009 decide di rinunciare alla sua stagione da veterano rendendosi eleggibile al draft 2009. Viene selezionato con la 2\u00aa scelta assoluta dai Memphis Grizzlies diventando il primo giocatore NBA tanzaniano.\nIl 10 novembre seguente, durante una partita contro i Portland Trail Blazers, si frattura la mascella rimanendo fuori per due settimane. Il 13 dicembre 2009 mette a segno un season-high di 5 stoppate. Il 25 febbraio 2010 i Grizzlies annunciano di aver inviato il giocatore in D-League. \u00c8 stato assegnato ai Dakota Wizards, la filiale del Dakota del Nord dei Grizzlies. Viene richiamato l'8 marzo 2010.\nIl 24 febbraio 2011, ultimo giorno di mercato NBA, viene ceduto insieme a una scelta al primo turno agli Houston Rockets in cambio di Shane Battier. \u00c8 proprio ai Rockets che Hasheem diventa noto come Hasheem \"The Dream\" Thabeet grazie agli allenamenti con il grande Hakeem Olajuwon. Il 21 febbraio 2011 viene nuovamente inviato in D-League, questa volta ai Rio Grande Valley Vipers. Viene richiamato dai Rockets l'11 aprile 2011.\nIl 15 marzo 2012 viene ceduto ai Portland Trail Blazers insieme a Jonny Flynn e una scelta al secondo turno in cambio di Marcus Camby.\nL'11 luglio 2012, free agent, viene ingaggiato dagli Oklahoma City Thunder. Il 26 novembre 2012, nella vittoria per 114-69 contro gli Charlotte Bobcats, mette a segno la sua prima doppia doppia in carriera, segnando 13 punti (\"career-high\") e 10 rimbalzi.\nIl 26 agosto 2014 viene ceduto ai Philadelphia 76ers in cambio di una \"trade exception\" ed una seconda scelta al draft 2015, ma viene tagliato il successivo 1\u00ba settembre. Il 25 settembre 2014 firma un contratto non garantito con i Detroit Pistons, ma viene tagliato il successivo 20 ottobre.\nIl 1\u00ba novembre 2014 viene ingaggiato dai Grand Rapids Drive, squadra militante in D-League, come giocatore affiliato dei Pistons."}
{"id": "2460731", "revid": "1632387", "url": "https://it.wikipedia.org/wiki?curid=2460731", "title": "Spirit Electricity", "text": "Spirit Electricity \u00e8 un EP del gruppo hardcore punk statunitense Bad Brains, registrato \"live\" durante un tour del 1988, lo stesso documentato da \"The Youth Are Getting Restless\" e \"Live\"."}
{"id": "2460733", "revid": "1714743", "url": "https://it.wikipedia.org/wiki?curid=2460733", "title": "Margherita di Borgogna (1393-1441)", "text": "Biografia.\nVenne fidanzata all'et\u00e0 di due anni al Delfino di Francia Carlo (1392-1401), figlio di Carlo VI di Francia, ma a seguito della scomparsa di Carlo in tenera et\u00e0, spos\u00f2 il fratello minore del promesso sposo, Luigi. Rimasta vedova nel 1415, spos\u00f2 Arturo III di Bretagna il 10 ottobre 1423 a Digione. Non ebbe figli da nessuno dei suoi mariti."}
{"id": "2460747", "revid": "729019", "url": "https://it.wikipedia.org/wiki?curid=2460747", "title": "De Havilland DH.52", "text": "Il de Havilland DH.52 fu un aliante monoposto ad ala alta realizzato per partecipare ad una gara svoltasi nel 1922. Furono costruiti solo due esemplari e poi il progetto venne abbandonato per via di problemi di rigidit\u00e0 torsionale delle ali, che causavano problemi di controllo del velivolo.\nStoria.\nIl DH.52 fu l'unico aliante prodotto dalla de Havilland e fu realizzato per partecipare alla gara per alianti \"Daily Mail\", che prevedeva un primo premio di 1000\u00a3 e tenutasi a Itford, Sussex nel 1922. Fu un monoplano ad ala alta con le ali sostenute da cavi i quali controllavano anche la torsione delle stesse. Questi cavi si congiungevano sul posto di comando, formando cos\u00ec una struttura triangolare ricoperta con della stoffa. Furono utilizzati alettoni sbilanciati e provvisti di un inusuale angolo di intradosso, per poter mantenere il controllo del mezzo anche a basse velocit\u00e0.\nLa fusoliera ebbe una sezione quadrata, con una travatura a croce e ricoperta di compensato spesso un millimetro, e si restringeva sul muso, dando al velivolo una forma vagamente a \"barca\". Il pilota era alloggiato proprio prima e al di sotto dell'ala, in una cabina foderata di stoffa. Il timone e gli alettoni ebbero la classica forma della de Havilland, solo leggermente pi\u00f9 appuntita del normale.\nVennero costruiti due DH.52. Il primo esemplare (al quale venne assegnato il numero di gara 4) era caratterizzato dall'adozione di un carrello d'atterraggio monotraccia, ma si decise poi di modificare tale mezzo montando una coppia di ruote pi\u00f9 piccole disposte ai lati della fusoliera. Il secondo aliante (numerato 33) adott\u00f2 questa soluzione fin dalla sua costruzione.\nDurante la gara rimasero in volo entrambi per circa 2 minuti e mezzo, ma si danneggiarono durante l'atterraggio. Inoltre ebbero entrambi problemi di controllo laterale durante il volo. Il numero 33 vol\u00f2 nuovamente tre giorni dopo, con una nuova disposizione dei controlli alari per correggere i problemi riscontrati precedentemente, ma la tensione apportata alle ali fu tanta che queste non ressero e cedettero, causando la perdita del velivolo e il ferimento lieve del pilota. Comunque i problemi dimostrati dai DH.52 non potevano essere corretti per la fine della gara, pertanto i mezzi non volarono pi\u00f9 e furono smantellati."}
{"id": "2460748", "revid": "3115", "url": "https://it.wikipedia.org/wiki?curid=2460748", "title": "El Molino (teatro)", "text": "El Molino \u00e8 un caf\u00e9-concert di Barcellona, tra i pi\u00f9 noti d'Europa per una buona parte del XX e XXI secolo. \u00c8 stato sempre considerato uno spazio di trasgressione dei limiti del consentito, con una forte capacit\u00e0 di creare linguaggi propri, sul filo del doppio senso, e con l'abilit\u00e0 di sfuggire alle censure di ogni periodo. Con le sue caratteristiche pale rosse di mulino sulla facciata, \u00e8 stato il teatro pi\u00f9 famoso del Paral\u00b7lel, viale noto anche come \"strada dei teatri d'Europa\" per la sua alta concentrazione di spazi scenici.\nIl teatro inizi\u00f2 le sue attivit\u00e0 nel 1898 col nome di \"Pajarera Catalana\". Nel 1910, cambi\u00f2 il nome in \"Petit Moulin Rouge\" (in catalano, \"Petit Mol\u00ed Roig\") ma nel 1939, con l'avvento della dittatura franchista fu costretto a cambiare il nome, usando la denominazione in lingua spagnola (essendo stato vietato l'uso del catalano) ed eliminando l'aggettivo \"rosso\" per le connotazioni politiche che avrebbe potuto suggerire. Da allora, il teatro \u00e8 noto col nome attuale, \"El Molino\".\nDopo la ristrutturazione terminata nell'ottobre 2010, guidata dall'impresa Ocio Puro e dall'impresaria Elvira V\u00e1zquez, El Molino \u00e8 tornato in attivit\u00e0 come sala di music-hall, in cui si pu\u00f2 assistere agli spettacoli bevendo o consumando una cena preparata da chef di nome. Ogni settimana ospita spettacoli di musica, teatro, flamenco e soprattutto rivista, cabaret burlesque e \"music hall\", sotto la direzione di Josep Maria Portavella, gi\u00e0 componente del gruppo \"The Chanclettes\".\nStoria.\nOrigini.\nL'origine del Molino si colloca nel 1898 lungo l'Avinguda del Paral\u00b7lel, nel cuore del Poble Sec, che era noto anche come la \"Montmartre barcellonese\" per la quantit\u00e0 di teatri di variet\u00e0, caf\u00e9-concert e music-hall presenti nella zona. Sul sito dell'attuale teatro sorgeva un'osteria malfamata chiamata \"La Pajarera\". Nel 1899, il suo proprietario, stanco di aver a che fare con marinai ubriachi e operai rissosi, vendette l'attivit\u00e0 per una somma di cento peseta a un andaluso trasferitosi a Barcellona in cerca di fortuna. Il nuovo proprietario cambi\u00f2 il nome della taverna in \"La Pajarera Catalana\", collocandovi un parquet precario di tre metri di lunghezza dove si tenevano spettacoli di flamenco ad opera di giovani aspiranti ballerine andaluse in cerca di successo. In seguito si aggiunse un travestito che raccontava storielle. Nessuno degli artisti guadagnava denaro e dovevano confezionarsi da s\u00e9 i costumi; avevano tuttavia assicurati vitto e alloggio, dormendo in una camerata situata dietro al palcoscenico.\nA partire dal 1901 la \"Pajarera Catalana\" inizi\u00f2 ad avere successo e miglior\u00f2 sensibilmente la qualit\u00e0 degli spettacoli, inserendo nel programma delle brevi zarzuele e i numeri del Caballero Felip, ventriloquo e artista polivalente molto popolare nei locali del Paral\u00b7lel degli anni Dieci (come i caff\u00e8-teatri Gran Teatro Espa\u00f1ol e Condal). Oltre agli spettacoli, era previsto un servizio di ristorante con menu alla carta e perfino un servizio di trasporto automobilistico gratuito per favorire l'afflusso della clientela dalla Rambla. Questo servizio era notturno e iniziava alle due di notte, con partenza dalla Boqueria lungo l'allora Carrer Conde de Asalto.\nNonostante i servizi offerti e l'ingaggio di alcune prostitute per allargare l'offerta del locale, l'attivit\u00e0 rimaneva poco redditizia e nell'aprile 1905 la \"Pajarera Catalana\" cambi\u00f2 nuovamente proprietario e nome, chiamandosi \"Gran Sal\u00f3n del Siglo XX\". Nella nuova gestione, gli spettacoli di variet\u00e0 si alternavano alle prime proiezioni cinematografiche, come facevano anche molti altri locali del Paral\u00b7lel, seguendo il successo che avevano queste iniziative.\nDal \"Petit Moulin Rouge\" a \"El Molino\".\nNel 1908 fa la sua comparsa nel nome del locale il riferimento al mulino, in lingua francese: \"Petit Moulin Rouge\" probabilmente con riferimento all'originario Moulin Rouge di Rue Pigalle a Parigi. Questo nome fu mantenuto fino al 1916, con l'eccezione di una breve parentesi di cinque mesi nel 1910, durante i quali il locale si chiam\u00f2 \"Petit Palais\", altro riferimento diretto all'omonimo edificio parigino destinato a mostre ed esposizioni.\nSempre nel 1910 furono realizzati i lavori che diedero all'interno la configurazione che fu mantenuta fino alla chiusura del teatro, ad opera dell'architetto Manuel Joaquim Raspall, discepolo di Llu\u00eds Dom\u00e8nech i Montaner, che diede un tocco modernista alla struttura.\nNel 1916 il nome fu cambiato ancora in \"Moulin Rouge\"; nonostante siano noti con certezza i cambi di nome, gli storici e i cronisti dei teatri del Paral\u00b7lel non sono concordi sulle date esatte in cui questi ebbero luogo.\nNel 1926 il locale interruppe la sua attivit\u00e0 di spettacoli e per un breve periodo divent\u00f2 la sede della \"Uni\u00f3n Patri\u00f3tica Espa\u00f1ola\", il partito fondato da Miguel Primo de Rivera.\nNel 1929, probabilmente in coincidenza con l'Esposizione universale, fu rimodellata anche la facciata, con l'aggiunta degli elementi decorativi tipici del mulino, ossia l'immagine attuale con le caratteristiche pale. La nuova facciata non sostitu\u00ec la precedente: fu infatti costruita \"ex-novo\" davanti alla vecchia, lasciando una camera d'aria intermedia. I lavori furono condotti dall'architetto Joan Alemany Juv\u00e9. L'impresario all'epoca era Antoni Astell, che rivest\u00ec tale incarico dal 1913 fino al termine della guerra civile spagnola e che viveva nel carrer Blai, molto vicino al locale.\nGli spettacoli proseguirono anche durante la guerra civile, sotto la gestione del sindacato anarchico CNT che, in linea con le idee rivoluzionarie, impose un salario identico per tutti i dipendenti del teatro, camerieri, ballerine e vedette, indipendentemente dal tipo di lavoro svolto.\nIl franchismo.\nNel 1939, con l'avvento del franchismo, il governo obblig\u00f2 a cambiare il nome \"Petit Moulin Rouge\", essendo proibito l'impiego di qualsiasi lingua che non fosse il castigliano, imponendo inoltre l'abbandono dell'aggettivo \"rosso\", che la dittatura associava politicamente al comunismo: fu allora che il teatro assunse il nome attuale \"El Molino\".\nIn quel periodo il teatro era stato acquistato da Francisco Serrano, gi\u00e0 proprietario del \"Batacl\u00e1n\", altro teatro storico che prendeva il nome da un locale parigino. Serrano punt\u00f2 a un pubblico pi\u00f9 colto e al tempo stesso pi\u00f9 ricco e raffinato, in grado di pagare prezzi maggiori per le consumazioni e di permettersi bottiglie di cava, avviando al contempo un mercato nero soprattutto di penicillina, nei punti pi\u00f9 discreti del locale.\nDurante gli anni sessanta, dopo un fallimento comprensivo anche di sequestro, il locale pass\u00f2 nelle mani della vedova, conosciuta come Do\u00f1a Fernandita, un'impresaria accorta che con mano ferma riusc\u00ec a rimettere in sesto i conti del locale, fino a quando, a met\u00e0 degli anni novanta, vi fu la decadenza e la progressiva chiusura definitiva di tutti i locali di spettacolo di questo genere.\nPeriodo di transizione e fine del XX secolo.\nL'apertura di idee e l'ondata di libert\u00e0 che segu\u00ec la fine della dittatura ebbe come conseguenza la fine dell'unicit\u00e0 dell'offerta del Molino. La trasgressione, i costumi stravaganti e sopra le righe, il nudo e il \"kitsch\" divennero moda comune, al seguito della \"movida\" madrilena che port\u00f2 ad un allontanamento dai gusti tradizionali barcellonesi e catalani. Inoltre, molti impresari non seppero o non furono in grado di adattare l'offerta di spettacolo ai cambiamenti nel modo di divertirsi.\nNonostante tutto, El Molino nel 1976 vinse la prima edizione del premio d'arte parateatrale FAD Sebasti\u00e0 Gasch istituito dal Foment de les Arts i del Disseny (FAD).\nIl 14 novembre 1997, la \"vedette\" Merche Mar fu la protagonista dell'ultimo spettacolo \"Pluma y peineta\", prima della chiusura del locale a tempo allora indeterminato.\nIl XXI secolo.\nDopo una serie di trattative fallite con alcuni investitori dell'est Europa, un gruppo costituito da diciassette imprese private invest\u00ec quindici milioni di euro nell'ampliamento e nel rinnovo del teatro, con il progetto di organizzare una nuova programmazione. Per la riapertura fu deciso di mantenere il nome imposto dalla dittatura, \"El Molino\", perch\u00e9 ormai era quello con cui era conosciuto popolarmente dai barcellonesi. Furono mantenuti stile e filosofia, ma si introdussero le nuove tecnologie audiovisive e la musica elettronica.\nIl nuovo El Molino fu inaugurato il 18 ottobre 2010 con la messa in scena dello spettacolo \"Made in Paral\u00b7lel\", che ripercorreva la storia del teatro e i vari artisti e generi teatrali da esso ospitati. Merche Mar fu la protagonista dello spettacolo che vide esibirsi tra gli altri Pepa Charro (nota come Terremoto de Alcorc\u00f3n), The Chanclettes, \u00darsula Mart\u00ednez, Belinda Blind e Amador Rojas, con V\u00edctor Mas\u00e1ni come maestro di cerimonie. Il pubblico era composto dagli abitanti del quartiere del Poble sec e da diverse personalit\u00e0 tra cui l'allora sindaco di Barcellona Jordi Hereu, l'ex-presidente della Generalitat de Catalunya Pasqual Maragall e l'allora presidente Jos\u00e9 Montilla.\nIl fondo documentale del teatro \u00e8 conservato presso il Centre de Documentaci\u00f3 i Museu de les Arts Esc\u00e8niques e consta di otto casse di partiture e tre di documenti amministrativi, tutti catalogati.\nL'edificio.\nEsterno.\nL'edificio originale del 1898 era sostanzialmente una costruzione provvisoria in legno. Nel 1910, Manuel Joaquim Raspall ricevette l'incarico per la costruzione di un edificio permanente. Raspall aveva gi\u00e0 esperienza di edilizia teatrale, avendo contribuito alla costruzione del Teatro C\u00f2mic (anch'esso situato nel Paral\u00b7lel), del \"Granvia\" e del \"Teatre Triunfo\".\nBench\u00e9 considerato un architetto modernista, Raspall pass\u00f2 rapidamente al noucentisme e El Molino testimonia questa tendenza. La nuova costruzione fu inaugurata il 17 dicembre 1910 come \"Petit Moulin Rouge\", ma era noto familiarmente semplicemente come \"Moulin\".\nNel 1929 Josep Alemany i Juv\u00e9 fu incaricato di realizzare una facciata che rispecchiasse l'iconografia del nome e fu quindi aggiunta l'immagine del mulino dalle pale rosse. Alemany aveva gi\u00e0 realizzato altre costruzioni a Barcellona, come ad esempio la cooperativa \"Lleialtat santsenca\". Questa facciata si mantenne sostanzialmente inalterata fino al 1997, anno di chiusura del Molino, a parte piccole modifiche posteriori legate alla manutenzione.\nDopo la chiusura, furono avviate trattative con impresari russi, ma alla fine la struttura venne acquisista dal gruppo catalano Ociopuro, che oltre a rinnovare la programmazione decise di rinnovare l'edificio stesso, incaricando BOPBAA Arquitectes (Josep Bohigas i Arnau, Francesc Pla i Ferrer e I\u00f1aki Baquero Riazuelo) e l'impresa costruttrice Altiare. Dopo una scelta tra diverse soluzioni, ognuna rispecchiante una diversa visione del nuovo Molino, la realizzazione del progetto definitivo ebbe inizio nel 2006 e fu portata a compimento nell'ottobre 2010. I lavori edilizi ebbero un costo di 3 milioni di euro, a cui seguirono altri 3 milioni per le installazioni speciali e la sistemazione degli interni.\nDell'edificio originale furono mantenuti soltanto la facciata di Raspall con il mulino aggiunto da Alemany. Innalzato con una struttura arretrata di sei metri rispetto alla facciata, l'edificio comprende ora cinque piani, a cui \u00e8 stato aggiunto un piano sotterraneo che ospita la cucina e i magazzini. Il terzo piano ospita una balconata interna e un bar affacciato sul carrer Vila i Vil\u00e0. I macchinari di scena sono ospitati nei due piani superiori, il quarto e il quinto. L'ampliamento in altezza \u00e8 stato arretrato di sei metri in direzione del carrer Roser per non interferire con la \"silhouette\" delle pale del mulino e ospita le sale di prova e i camerini. L'ampliamento si trova immediatemente dietro alle pale del mulino, al posto del terrazzo dell'edificio originale, e copre tutta la larghezza dell'edificio; sul lato della facciata, la nuova struttura \u00e8 stata rivestita di lamine metalliche ondulate ricoperte di led di colore cangiante. La superficie costruita complessiva \u00e8 pari a \u00a0m2, con una superficie utile di \u00a0m2.\nInterno.\nL'interno del Molino \u00e8 stato completamente modificato nella ristrutturazione del 2006-2010. I piani superiori sono suddivisi tra la platea e la galleria per una capienza totale di 250 posti. L'interno conserva le dimensioni originali con il bar sulla sinistra e ospita anche il piano che fu della vedette Bella Dorita. La piccola buca d'orchestra \u00e8 stata trasformata in un sistema di piattaforme mobili.\nL'impostazione degli interni \u00e8 stata realizzata da Fernando Salas, a cui era stato richiesto di rispettare l'ambiente originale del Molino, tenendo per\u00f2 in considerazione i nuovi spazi di servizio prima assenti, come per esempio i camerini, le sale di prova e il magazzino dei costumi e del materiale tecnico. Lo spazio scenico, con una platea e due piccole gallerie sovrapposte, \u00e8 di tipo multi-uso ed \u00e8 dotato di teatro di posa. I magazzini e le cucine sono stati realizzati in un sotterraneo collegato alla platea e alle gallerie sovrastanti tramite un montacarichi, per poter servire agli spettatori consumazioni e cene durante gli spettacoli. L'unica scala dell'edificio \u00e8 posta al di fuori della facciata originale, verso carrer Roser.\nL'interno collega le due facciate con una lingua rossa, in parte ondulata, su cui gli spettatori si muovono come fossero all'interno di una bocca. La lingua \u00e8 realizzata in cartongesso perforato, un materiale economico che evita riverberi, permette un buon ascolto e possiede buone caratteristiche elettroacustiche.\nLa decorazione in genere \u00e8 subordinata allo spettacolo e gli spazi prossimi al palcoscenico sono stati concepiti perch\u00e9 ne possano costituire un prolungamento se lo spettacolo lo richiede. Predomina il colore nero. La platea presenta una barra in marmo nero e la disposizione dei posti a sedere \u00e8 modificabile. Gli elementi architettonici della cassa, della platea e delle gallerie si limitano a pochi elementi puntuali, utilizzati generalmente per caratterizzare queste zone a seconda della stagione o dello spettacolo. Un esempio sono le pareti laterali retroilluminate, che consentono di modificare l'uso dello spazio tramite il controllo dei diversi effetti di luce e colore. Anche le ringhiere delle gallerie sono retroilluminate cos\u00ec come sono evidenziati con luci i ripiani in vetro del bar che ospitano le bottiglie. In tutto l'interno, l'illuminazione basata su giochi di luce a led \u00e8 funzionale allo spettacolo in programma al momento.\nAll'interno del terzo piano, sfruttando la terrazza tra le due facciate (quella nuova, pi\u00f9 alta, \u00e8 situata sei metri pi\u00f9 indietro rispetto a quella originale) \u00e8 stato ricavato un cocktail bar, il Golden Bar. Il resto del piano \u00e8 una sala polivalente dalla pareti in vetro in comunicazione visiva diretta col bar. Il Golden Bar \u00e8 un locale dal soffitto alto in cui predomina il colore nero usato nei materiali pregiati (marmo e ceramica), decorato da due figure dorate che richiamano Carmen Amaya e Jos\u00e9phine Baker, da un elenco, anch'esso di colore oro, di tutti gli artisti che si sono esibiti nell'antico Molino e una grande foto murale della vedette Christa Leem, opera di Josep Ribas. A richiamo della decorazione della platea, e di quella tipica dei cabaret, i ripiani per le bottiglie del bar sono contornati di luce, vi sono pannelli a led di colore e intensit\u00e0 variabili e un lungo sof\u00e0 tapezzato in capitonn\u00e9 rosso, parallelo a una serie di \"pouf\" allineati ad esso.\nIl quarto piano, destinato ai servizi (spogliatoi, docce e bagni) e al lavoro quotidiano degli artisti \u00e8 molto luminoso; in effetti, la sala prove \u00e8 lo spazio pi\u00f9 luminoso di tutto l'edificio, con la luce naturale che entra da due grandi finestroni ricavati nella facciata proprio per questo scopo. Le pareti sono completamente bianche e il rivestimento del suolo non \u00e8 in parquet ma in piastrellato nero. Lo specchio e la barra di allenamento per i ballerini occupano tutta la parete.\nArtisti.\nIl palcoscenico del Molino ha ospitato numerosi artisti che saltavano la censura e la politica, la guerra e la fame, perch\u00e9 esso costituiva un mondo a parte con regole proprie, regalando alla Spagna una lezione di libert\u00e0, di sublimazione del popolare, di grandezza di quartiere e di erotismo sano e privo di ipocrisie.\nDurante la prima met\u00e0 del XX secolo si distinsero in particolare Granito de Sal, Condesita Zoe e Lola Montiel, ma la regina indiscussa fu, negli anni quaranta, la Bella Dorita, il cui pianoforte personale fa parte ora dell'arredamento del Molino ristrutturato..\nNel corso degli anni cinquanta, sessanta e settanta calcarono il palcoscenico del Molino artisti come \"Lander i Leanna\", Mirco, Johnson, Escamillo, Pipper, Gardenia Pulido e Mary Mistral.\nNegli anni ottanta e fino alla chiusura del 1997, si esibirono tra gli altri Amparo Moreno, Lita Claver (La Ma\u00f1a) e Merche Mar e lavor\u00f2 come ballerina anche la cantante portoghese di ascendenza catalana M\u00edsia nei suoi primi anni di attivit\u00e0.\nEl Molino nel cinema.\nEl Molino \u00e8 stato utilizzato per le riprese di diversi film, tra cui la commedia musicale \"El \u00faltimo cupl\u00e9\" (1957), diretta da Juan Ordu\u00f1a con protagonista Sara Montiel, \"Las alegres chicas del Molino\" (1977), girato da Jos\u00e9 Antonio de la Loma all'interno del Molino con protagonisti gli artisti stessi del teatro Christa Leem e Pipper, e \"El extranger-oh! de la calle de la Cruz del Sur\" (1987), di Jordi Grau con Jos\u00e9 Sacrist\u00e1n, Emma Cohen, Teresa Gimpera e Gabino Diego."}
{"id": "2460751", "revid": "1543377", "url": "https://it.wikipedia.org/wiki?curid=2460751", "title": "Teorema del valore iniziale", "text": "In analisi funzionale il teorema del valore iniziale permette di determinare il valore asintotico iniziale di una funzione partendo dalla sua trasformata di Laplace. Nello specifico, data una funzione formula_1 di classe formula_2, causale (cio\u00e8 nulla per formula_3) e con ascissa di convergenza formula_4, si ha, nell'ipotesi che esista finito il limite formula_5:\nIl teorema del valore finale riguarda invece il valore asintotico finale, e stabilisce che, nell'ipotesi che esista finito il limite formula_7:\nQuesti risultati hanno notevoli applicazioni in elettronica, in particolare nello studio delle reti lineari.\nDimostrazione.\n(Dimostrazione semplificata nel caso in cui f' sia integrabile) Dall'integrale di Laplace si ottiene:\nda cui:\nMoltiplicando per formula_11 e passando al limite per formula_11 che tende a infinito si arriva a:\nmentre passando al limite per formula_11 che tende a zero:"}
{"id": "2460753", "revid": "339392", "url": "https://it.wikipedia.org/wiki?curid=2460753", "title": "Teorema del valore iniziale e del valore finale", "text": ""}
{"id": "2460755", "revid": "235890", "url": "https://it.wikipedia.org/wiki?curid=2460755", "title": "Teorema del valore finale", "text": ""}
{"id": "2460760", "revid": "299827", "url": "https://it.wikipedia.org/wiki?curid=2460760", "title": "Elton John's Greatest Hits 1976-1986", "text": ""}
{"id": "2460778", "revid": "1718925", "url": "https://it.wikipedia.org/wiki?curid=2460778", "title": "Romano Cal\u00f2", "text": "Biografia.\nProveniente da una famiglia di magistrati, viene avviato a studi universitari, per\u00f2 la passione per l'arte prende il sopravvento.\nDurante i primi anni del XX secolo lavora per la compagnia drammatica del teatro moderno con Italy Corsari ed Enzo Gainotti sotto la direzione di Luigi Antonelli\nInsieme a Letizia Bonini fonda, nel 1934, la compagnia degli spettacoli gialli, dirigendola. In essa confluiscono negli anni 30 diversi attori dell'epoca fra cui Nino Crisman Nella Maria Bonora\nIn Italia durante gli anni 1929 e 1931 si doveva eliminare il sonoro nei film, in quell'epoca per superare tale inconveniente si ricorse a molti stratagemmi, fra i tanti l'attore Romano Cal\u00f2 partecip\u00f2 ad uno dei pi\u00f9 curiosi: venivano aggiunte delle scene e gli attori italiani raccontavano ci\u00f2 che gli altri attori americani si erano detti poco prima.\nNel dopoguerra si trasferisce in Svizzera e collabora con Tino Erler alla radio Monteceneri, mette in onda diverse opere di prosa in lingua italiana con la partecipazione di diversi attori italiani, tra cui Liliana Feldmann, Andreina Pagnani, Renato Simoni, Marcello Giorda."}
{"id": "2460781", "revid": "1442080", "url": "https://it.wikipedia.org/wiki?curid=2460781", "title": "ECM Prague Open 2008 - Singolare femminile", "text": "Il singolare dell'ECM Prague Open 2008 \u00e8 stato un torneo di tennis facente parte del WTA Tour 2008.\nAkiko Morigami era la detentrice del titolo, ma quest'anno non ha partecipato.\nVera Zvonar\u00ebva ha vinto in finale 7\u20136(2), 6\u20132, contro Viktoryja Azaranka."}
{"id": "2460784", "revid": "111715279", "url": "https://it.wikipedia.org/wiki?curid=2460784", "title": "Palazzo Pisani Gritti", "text": "Il Palazzo Pisani Gritti \u00e8 un palazzo veneziano ubicato nel sestiere di San Marco, e si affaccia sul Canal Grande, di fronte alla basilica di Santa Maria della Salute.\nIl prospetto laterale di sinistra d\u00e0 su Campo del Traghetto, dove sorge la Chiesa di Santa Maria del Giglio.\nStoria.\nIl palazzo risale al XIV secolo, quando fu progettato come edificio di tre piani. La facciata di Campo del Traghetto \u00e8 frutto di modifiche cinquecentesche, contemporanee agli affreschi commissionati a Giorgione per la facciata sul canale, andati perduti (analogamente a quelli del Fontego dei Tedeschi).\nRifacimenti posteriori.\nNel secondo Ottocento il palazzo fu innalzato di un piano. Nel XX secolo \u00e8 stato adattato per ospitare un albergo di lusso, con l'attuale terrazza anteriore al primo piano costruita sul canale.\nDescrizione.\nPalazzo Pisani \u00e8 un edificio di quattro piani, con un pian terreno molto basso e pi\u00f9 sviluppati i tre piani nobili, tutti in stile gotico, di cui sono caratteristiche la aperture a sesto acuto. I due centrali presentano quattro monofore ben distribuite e simmetriche ai lati e centralmente una elegante pentafora, per un totale di nove finestre per piano. Si differenzia il terzo piano, successivo (1890 circa), il quale, pur ricalcando gli stilemi gotici dei due piani nobili inferiori, \u00e8 visibilmente neogotico: esso inoltre, in luogo della pentafora, ha tre monofore distanziate l'una dall'altra, che evidenziano lo scarto temporale, senza rompere il rapporto armonico tra le parti."}
{"id": "2460796", "revid": "228587", "url": "https://it.wikipedia.org/wiki?curid=2460796", "title": "Margherita di Borgogna (disambigua)", "text": ""}
{"id": "2460797", "revid": "599013", "url": "https://it.wikipedia.org/wiki?curid=2460797", "title": "Fredrik S\u00f6derstr\u00f6m", "text": ""}
{"id": "2460799", "revid": "25270459", "url": "https://it.wikipedia.org/wiki?curid=2460799", "title": "Etnia tedesca", "text": ""}
{"id": "2460803", "revid": "1522738", "url": "https://it.wikipedia.org/wiki?curid=2460803", "title": "Draghkar", "text": ""}
{"id": "2460805", "revid": "1522738", "url": "https://it.wikipedia.org/wiki?curid=2460805", "title": "Segugi Neri", "text": ""}
{"id": "2460806", "revid": "154326", "url": "https://it.wikipedia.org/wiki?curid=2460806", "title": "Sette Sigilli", "text": ""}
{"id": "2460807", "revid": "1272592", "url": "https://it.wikipedia.org/wiki?curid=2460807", "title": "Pietre Portali", "text": ""}
{"id": "2460808", "revid": "486946", "url": "https://it.wikipedia.org/wiki?curid=2460808", "title": "Uomini Grigi", "text": ""}
{"id": "2460809", "revid": "1762097", "url": "https://it.wikipedia.org/wiki?curid=2460809", "title": "Lodo Alfano", "text": "La Legge 23 luglio 2008, n. 124 (nota anche come lodo Alfano) \u00e8 stata una legge della Repubblica Italiana, in vigore dall'agosto 2008 al 7 ottobre 2009.\nVenne cos\u00ec detta dal Ministro della Giustizia Angelino Alfano, che la propose. Il termine \"lodo\" deriva dal gergo giornalistico, in quanto si tratta di una legge ordinaria e non del risultato di un arbitrato. La legge \u00e8 stata oggetto di pronuncia di incostituzionalit\u00e0 con sentenza della Corte costituzionale della Repubblica Italiana del 7 ottobre 2009, n. 262.\nStoria.\nNel giugno 2008 il Governo Berlusconi IV ha espresso la volont\u00e0 di riproporre un nuovo disegno di legge riguardante l'immunit\u00e0 alle alte cariche (stavolta solo le prime quattro, facendo cio\u00e8 rientrare il Presidente del Consiglio ma escludendo quello della Corte Costituzionale): \u00e8 stato denominato \"lodo Alfano\" dal nome del proponente, il Ministro della giustizia Angelino Alfano. A parere del ministro, il nuovo provvedimento si differenzierebbe dal lodo Schifani, che riprende in termini di contenuti, in quanto compatibile con quanto indicato nella sentenza della Corte che aveva in precedenza dichiarato l'illegittimit\u00e0 costituzionale della parte inerente tematiche simili a quelle trattate nella nuova legge. Il lodo Alfano prevede il termine di legislatura per la sospensione dei processi e la possibilit\u00e0 di proseguire con le azioni civili di risarcimento.\nIl disegno di legge \u00e8 stato presentato dal Ministro della giustizia Angelino Alfano e approvato dal Consiglio dei ministri del Governo Berlusconi IV in data 26 giugno 2008 \u00abcon l'obiettivo di tutelare l'esigenza assoluta della continuit\u00e0 e regolarit\u00e0 dell'esercizio delle pi\u00f9 alte funzioni pubbliche\u00bb, prima di essere approvato dalle Camere in virt\u00f9 della votazione conforme del Senato tenutasi in seconda lettura il 22 luglio 2008 con 171 s\u00ec, 128 no e 6 astenuti.\nIl Presidente della Repubblica Giorgio Napolitano, all'atto della promulgazione, ha affidato ad una nota le motivazioni che l'hanno spinto a firmare immediatamente tale legge, nonostante le accese polemiche da essa suscitate e una precedente sentenza della Corte Costituzionale che aveva annullato il precedente lodo Schifani.\nIter di approvazione.\nL'iter di approvazione della legge fu alquanto rapido. Di seguito i vari passaggi:\nIl testo.\nIl lodo Alfano \u00e8 costituito da un solo articolo diviso in otto commi.\nAnalisi.\nLe reazioni.\nLa coincidenza della rapida approvazione di questo disegno legge con l'imminente conclusione del processo a Milano sulla corruzione in atti giudiziari dell'avvocato inglese David Mills (condannato in primo grado a 4 anni e 6 mesi di reclusione) che vedeva come coimputato il Presidente del Consiglio Silvio Berlusconi ha alimentato le proteste dell'opposizione. Il senatore Stefano Ceccanti del PD durante la discussione al Senato prima del voto definitivo ha insistito soprattutto sul fatto che la legge entrerebbe in conflitto con l'art. 1 della Costituzione, che sancisce il diritto degli eletti dal popolo di esercitare la funzione governativa nei limiti previsti dalla costituzione stessa e l'art. 3, che stabilisce l'uguaglianza di tutti i cittadini di fronte alla legge. L'Italia dei Valori ha invece incentrato la propria critica al conflitto che si verrebbe a creare con l'art. 3 della Costituzione, sottolineando in particolare come la legge copra anche reati extrafunzionali, commessi prima dell'assunzione della carica, e in flagranza.\nIl provvedimento \u00e8 stato invece accolto positivamente dalla maggioranza di centrodestra, in particolar modo dal premier Berlusconi che ha definito \"il lodo di cui si parla [...] il minimo che una democrazia possa fare a difesa della propria libert\u00e0\", e inoltre \"necessario in un sistema giudiziario come il nostro, in cui operano alcuni magistrati che, invece di limitarsi ad applicare la legge, attribuiscono a se stessi e al loro ruolo un preteso compito etico\". L'eticit\u00e0 nel suo essere dovrebbe rimodulare la sottrazione di potere alla pi\u00f9 alta carica dello stato.\nNel luglio del 2008 un documento intitolato \"In difesa della Costituzione\" \u00e8 stato sottoscritto da pi\u00f9 di cento studiosi di Diritto costituzionale: tra essi gli ex presidenti della Corte costituzionale Valerio Onida, Gustavo Zagrebelsky e Leopoldo Elia. A coordinare la raccolta di firme \u00e8 stato Alessandro Pace, presidente dell'Associazione Italiana dei Costituzionalisti.\nIl 7 gennaio 2009 sono state depositate presso la Corte di Cassazione a detta degli organizzatori un milione di firme di cui 850.000 certificate per l'indizione di un referendum abrogativo della legge. La raccolta delle firme, che era iniziata il 30 luglio 2008 ad una settimana dall'approvazione della Legge era stata promossa dall'Italia dei Valori con il sostegno di Rifondazione Comunista e Sinistra Democratica. Il testo del quesito referendario depositato in Corte di Cassazione \u00e8 il seguente: \"Volete voi che sia abrogata la legge 23 luglio 2008, n. 124, pubblicata nella Gazzetta Ufficiale n. 173 del 25 luglio 2008, recante \"Disposizioni in materia di sospensione del processo penale nei confronti delle alte cariche dello Stato\"?\". \nIl giudizio di costituzionalit\u00e0.\nIl 26 e il 27 settembre 2008 il pubblico ministero di Milano Fabio De Pasquale ha sollevato il dubbio di costituzionalit\u00e0 della Legge rispettivamente per il processo dei diritti tv di Mediaset ed il processo a David Mills, nei quali \u00e8 imputato il presidente del consiglio Silvio Berlusconi. I giudici di entrambi i processi, il 26 settembre 2008 per il processo Mills e il 4 ottobre per il processo Mediaset, hanno accolto il ricorso del pm e presentato alla Corte costituzionale la richiesta di pronunciamento sulla costituzionalit\u00e0 della legge. Una terza richiesta \u00e8 stata avanzata dal GIP di Roma nell'ambito di un procedimento penale che vede indagato Berlusconi per istigazione alla corruzione nei confronti di alcuni senatori eletti all'estero durante la legislatura precedente.\nNel giugno 2009 due giudici costituzionali, Luigi Mazzella e Paolo Maria Napolitano, sono stati al centro di polemiche per aver partecipato ad una cena, presso casa Mazzella, con Silvio Berlusconi e lo stesso Angelino Alfano, nonostante entrambi sapessero di dover decidere sul lodo Alfano in autunno. Mazzella era stato d'altronde Ministro della Funzione Pubblica nel governo Berlusconi II, e definiva Berlusconi \"un vecchio amico\".\nIn occasione del giudizio, previsto per l'ottobre 2009, l'avvocatura dello Stato ha depositato una memoria di 21 pagine in cui difende la \"ratio\" del lodo Alfano paventando il rischio di \u00abdanni a funzioni elettive, che non potrebbero essere esercitate con l'impegno dovuto, quando non si arrivi addirittura alle dimissioni. In ogni caso con danni in gran parte irreparabili\u00bb, in caso di bocciatura. La norma viene definita \u00abnon solo legittima, ma addirittura dovuta\u00bb, perch\u00e9 in grado di coordinare due interessi: quello \u00abpersonale dell'imputato a difendersi in giudizio\u00bb e \u00abquello generale, oltre che personale, all'esercizio efficiente delle funzioni pubbliche\u00bb delle quattro alte cariche protette. Ricordando l'\u00abeccessiva esposizione\u00bb mediatica dei processi e i tempi della giustizia italiana, spesso pi\u00f9 lunghi di una legislatura, l'avvocatura dello Stato conclude che \u00abse la legge fosse dichiarata costituzionalmente illegittima non sarebbe eliminato il pericolo di danno all'esercizio delle funzioni che, in quanto elettive, trovano una tutela diffusa nella Costituzione\u00bb. A sostegno di questa tesi si schiera anche l'avvocato di Berlusconi Niccol\u00f2 Ghedini secondo cui il lodo non costituisce un'immunit\u00e0 (e quindi come tale in contraddizione con il gi\u00e0 citato articolo 3 della Costituzione) ma solamente una garanzia necessaria a salvaguardare il \u00abdiritto di difesa\u00bb di un \u00abcittadino che si trova ad essere imputato e, contemporaneamente, a rivestire un'alta carica dello Stato\u00bb.\nIl 7 ottobre 2009, con la sentenza 262/2009 la Corte Costituzionale ha dichiarato (con 9 voti contro 6) l'incostituzionalit\u00e0 dell'articolo 1 della legge 124/2008\n, per violazione nel merito e nel metodo rispettivamente degli articoli 3 e 138 della Costituzione Italiana, con la motivazione che sia necessaria una legge costituzionale per introdurre le immunit\u00e0 previste dal lodo Alfano. Essendo la legge composta da un solo articolo, l'intero provvedimento \u00e8 stato cos\u00ec dichiarato incostituzionale. Di seguito il testo della sentenza:\nQuesto giudizio viene accolto dal centrodestra come un affronto al Premier e alla democrazia italiana. Umberto Bossi si attiva subito per una protesta popolare, minacciando di insorgere con le armi; Silvio Berlusconi definisce la stessa Corte \u00abdi sinistra\u00bb. Il centrosinistra si \u00e8 detta favorevole al giudizio della Consulta e scandalizzata dal tono aggressivo e offensivo del Premier. Il Presidente Giorgio Napolitano, si \u00e8 schierato invece a difesa della Costituzione accettando, senza commenti, il giudizio della Corte costituzionale.\nConfronto con la normativa degli altri stati europei.\nIl lodo Alfano, introducendo la sospensione di ogni tipo di procedimento penale a carico del Presidente del Consiglio per tutta la durata del suo mandato, costituisce un \"unicum\" nel panorama legislativo europeo, in cui l'immunit\u00e0 \u00e8 prevista in genere solo per i parlamentari e comunque limitatamente all'esercizio delle loro funzioni: i rappresentanti dell'esecutivo non godono di nessun'agevolazione in questo senso. In alcune nazioni l'immunit\u00e0 per ogni tipo di procedimento \u00e8 garantita ai capi di stato (Grecia, Portogallo, Francia) o ai reali, ma mai alle cariche governative, come \u00e8 stato evidenziato dall'A.I.C. a proposito del Lodo, ritenuto incostituzionale. L'unica eccezione riguarda la Francia, in quanto repubblica semi-presidenziale ove il potere esecutivo \u00e8 esercitato congiuntamente dal Presidente della Repubblica, che gode dell'immunit\u00e0 in quanto tale, e dal Primo Ministro al quale invece non \u00e8 riconosciuto simile beneficio giuridico.\nSviluppi: disegno di legge costituzionale.\nNell'ottobre 2010 la commissione Affari Costituzionali del Senato (XVI Legislatura) licenzia il testo di un disegno di legge costituzionale, presentato da Carlo Vizzini, che attraverso una modifica della Costituzione reintrodurrebbe le immunit\u00e0 previste dal lodo Alfano.\nTale legge costituzionale avrebbe il compito di proteggere Silvio Berlusconi in caso di dichiarazione di incostituzionalit\u00e0 della legge sul legittimo impedimento, su cui la Corte Costituzionale si \u00e8 pronunciata nel gennaio 2011.\nIl disegno di legge costituzionale dovrebbe essere approvato con procedimento legislativo aggravato da doppia votazione delle Camere con intervallo minimo di 3 mesi. La seconda votazione, per l'approvazione, necessita della maggioranza assoluta dei componenti delle Camere. Pu\u00f2 essere proposto un referendum sospensivo (entro termini stabiliti) se non viene raggiunta la maggioranza qualificata dai due terzi della Camera e del Senato.\nNovit\u00e0 del testo del disegno di legge cost. presentato da Vizzini \u00e8 la previsione della irretroattivit\u00e0 del lodo nei soli confronti del Presidente della Repubblica e del Premier ma in ogni caso tale proposta \u00e8 rimasta inattuata."}
{"id": "2460810", "revid": "1522738", "url": "https://it.wikipedia.org/wiki?curid=2460810", "title": "Fanciulle della Lancia", "text": ""}
{"id": "2460812", "revid": "1522738", "url": "https://it.wikipedia.org/wiki?curid=2460812", "title": "Ji'e'toh", "text": ""}
{"id": "2460813", "revid": "1522738", "url": "https://it.wikipedia.org/wiki?curid=2460813", "title": "Via della Foglia", "text": ""}
{"id": "2460819", "revid": "287204", "url": "https://it.wikipedia.org/wiki?curid=2460819", "title": "Still Cruisin'", "text": "Still Cruisin' \u00e8 il 27\u00ba album di studio dei The Beach Boys, ultimo lavoro discografico del decennio. Album contenente per lo pi\u00f9 materiale inciso per diverse colonne sonore, dove trov\u00f2 spazio tra le altre la hit \"Kokomo\" incisa l'anno precedente per il film \"Cocktail\" di Roger Donaldson con Tom Cruise come protagonista. \"Kokomo\" frutto della collaborazione tra Mike Love, John Phillips, Scott McKenzie e il produttore Terry Melcher riporto' i Beach Boys in cima alle classifiche americane e internazionali (Giappone e Australia) dopo circa 22 anni di distanza dalla loro ultima #1 hit \"Good Vibrations\", distribuita nel 1966 nell'epoca d'oro e pi\u00f9 fortunata della loro carriera musicale.\nIl contributo dello storico leader Brian Wilson fu ridotto al minimo, una sola traccia (\"In My Car\"), evidente dimostrazione di quanto Wilson in quel periodo desse pi\u00f9 importanza alla propria carriera da solista avviata di recente.\n\"Still Cruisin\"' raggiunse la 46\u00aa posizione nella classifica di \"Billboard\", permanendo nelle classifiche per 22 settimane."}
{"id": "2460821", "revid": "25270737", "url": "https://it.wikipedia.org/wiki?curid=2460821", "title": "Windows Malicious Software Removal Tool", "text": ""}
{"id": "2460822", "revid": "19580", "url": "https://it.wikipedia.org/wiki?curid=2460822", "title": "Sven \u00c5ke Lundb\u00e4ck", "text": ""}
{"id": "2460823", "revid": "1921140", "url": "https://it.wikipedia.org/wiki?curid=2460823", "title": "Huaca Arco Iris", "text": "La Huaca del Drag\u00f3n, anche chiamata Huaca del Arco Iris, \u00e8 una piramide situata nel Per\u00f9 settentrionale, nelle vicinanze della citt\u00e0 di Trujillo e vicino a Chan Chan. La huaca \u00e8 un grande monumento religioso, centro cerimoniale e amministrativo costruito in adobe, le cui mura sono decorate con fregi e rilievi che rappresentano figure antropomorfe e, in modo stilizzato, l'arcobaleno (in spagnolo \"arco iris\").\nSebbene alcuni archeologi attribuiscano questo monumento alla Civilt\u00e0 Chim\u00fa (anni 1100-1450), altri affermano che questo luogo di adorazione fu costruito tra gli anni 800 e 1000, dalla Civilt\u00e0 Sic\u00e1n.\nNel sito archeologico \u00e8 presente anche un museo.\nDescrizione.\nSi tratta di una piramide formata da una doppia piattaforma, protetta da un'alta muraglia, con un solo ingresso. Le tipiche rampe dell'epoca danno accesso alla Huaca dalla parte superiore.\nQuesta costruzione ha 14 depositi, fatto che indica che non era solo un luogo di culto, ma anche un centro di raccolta e conservazione di beni alimentari che dovevano sopperire ai fabbisogni delle persone che vivevano nei dintorni.\nI muri della piattaforma sono decorati con altorilievi che rappresentano un serpente bicefalo con le bocche aperte che riassume la forma di un arcobaleno che cerca di ingoiare le figure sottostanti. In mezzo c'\u00e8 un personaggio bicefalo posto sopra una piccola piattaforma o altare.\nEntrando nella huaca arco iris vi \u00e8 una rampa che conduce ad un primo livello dove sono presenti figure intagliate nella parete a forma di drago (da cui il suo nome) e sopra queste figure un arcobaleno. Un'altra rampa, pi\u00f9 piccola della prima, conduce al secondo livello, dove sono presenti alcuni pozzi utilizzati molto probabilmente per l'immagazzinamento di alimenti."}
{"id": "2460829", "revid": "287204", "url": "https://it.wikipedia.org/wiki?curid=2460829", "title": "The Heart of Every Girl", "text": "The Heart of Every Girl \u00e8 un brano composto ed interpretato dall'artista britannico Elton John.\nIl brano.\nIl testo \u00e8 di Bernie Taupin, ed \u00e8 stato composto, insieme alla melodia, appositamente per la colonna sonora del film \"Mona Lisa Smile\". Il titolo, alla lettera, significa \"Il Cuore Di Ogni Ragazza\", e parla dell'universo femminile. La melodia mette in evidenza il pianoforte di Elton; l'artista conferma in questo pezzo la rinascita artistica avvenuta due anni prima con l'album \"Songs from the West Coast\", inaugurante un convincente ritorno alle atmosfere pianistiche e melodiche in stile anni Settanta. La critica, infatti, rimase molto ben impressionata dal brano.\n\"The Heart of Every Girl\" \u00e8 uscita nel 2003 come facente parte della colonna sonora del film (subito dopo il fortunato remix di \"Are You Ready for Love\"), e come singolo promozionale \u00e8 riuscita a raggiungere la #24 nella classifica statunitense della musica Adult contemporary. Ha inoltre ricevuto una nomination come miglior canzone ai \"Golden Globe 2003\"."}
{"id": "2460833", "revid": "729019", "url": "https://it.wikipedia.org/wiki?curid=2460833", "title": "De Havilland DH.53 Humming Bird", "text": "Il de Havilland DH.53 Humming Bird fu un monoplano leggero monomotore ad ala bassa realizzato dall'azienda britannica de Havilland negli anni venti.\nStoria del progetto.\nPer via della gara tra aerei leggeri indetta dal Daily Mail nel 1923, de Havilland realizz\u00f2 due DH.53 per la competizione battezzati \"Humming Bird\" e \"Sylvia II\". Il DH.53 fu un monoplano monoposto ad ala bassa caratterizzata da un notevole valore di allungamento, equipaggiato con motore Douglas da 750 cc. I due velivoli volarono a Lympne nell'ottobre del 1923 e, bench\u00e9 non vinsero nessun premio, ebbero delle prestazioni impressionanti per un aereo leggero tanto che l'Air Ministry si interess\u00f2 molto al progetto tanto che ne ordin\u00f2 otto esemplari per la RAF nel 1924 da utilizzare come ricognitori ed addestratori.\nAll'inizio del 1924 furono costruiti altri dodici esemplari chiamati ufficialmente Humming Bird; di questi otto andarono alla Royal Air Force, tre furono esportati in Australia e uno a Praga. Successivamente ne venne realizzato un altro per conto della Russia. Questi mezzi, a differenza dei primi due prototipi, furono equipaggiati con motori a due cilindri Blackburne Tomtit da 26 hp (19 kW).\nImpiego operativo.\nI primi sei esemplari consegnati alla RAF fecero il loro debutto nel 1925 all'aeroporto di Hendon. Gli altri due mezzi consegnati furono utilizzati come aereo parassita sperimentale ospitato a bordo del dirigibile R33. Gli aerei vennero ritirati nel 1927 e venduti a privati.\nVelivoli attualmente esistenti.\nIl prototipo \"G-EBHX\" \u00e8 ancora idoneo al volo ed \u00e8 conservato nella collezione Shuttleworth. La fusoliera del mezzo \"J7326\" \u00e8 visibile al de Havilland Aircraft Heritage Centre.\nBibliografia.\nJackson, A J (1973). British Civil Aircraft Since 1919, Volume 2 (Second Edition ed.). Putnam &amp; Company. ISBN 0-370-10010-7."}
{"id": "2460840", "revid": "54253", "url": "https://it.wikipedia.org/wiki?curid=2460840", "title": "Dimetiltriptammina", "text": "La N,N\"-dimetiltriptammina (N,N\"-DMT o DMT) \u00e8 una triptammina psichedelica endogena, presente in molte piante e nel fluido cerebrospinale degli esseri umani, sintetizzata per la prima volta nel 1931 dal chimico Richard Manske.\nLa DMT \u00e8 presente in alcune variet\u00e0 di mimosa, acacia, \"Anadenanthera\", \"Virola\", \"Desmodium\", graminacee del genere \"Phalaris\" e molte altre piante e funghi. L'estrazione \u00e8 possibile con alcuni solventi quali alcool, gasolio, esano oppure per distillazione. Nel bacino amazzonico alcuni popoli tribali hanno una tradizione di uso di piante contenenti DMT (utilizzando la linfa degli alberi \"Virola\", parente della noce moscata, o i semi macinati e tostati di \"Anadenanthera peregrina\", un enorme albero della famiglia delle Leguminose).\nStrutturalmente la DMT \u00e8 analoga al neurotrasmettitore serotonina, all'ormone melatonina e ad altre triptammine psicoattive come psilocibina, psilocina e bufotenina, avendo rispettivamente formula chimica \"4-fosforilossi-N,N-dimetil-triptammina\" (4-PO-DMT), \"4-\"idrossi\"-N,N-dimetiltriptammina\" (4-HO-DMT) e \"5-idrossi-N,N-dimetiltriptammina\" (5-HO-DMT) e ha un effetto quasi del tutto simile a queste, anche se differente per intensit\u00e0.\nSecondo Rick Strassman, medico specializzato in psichiatria che condusse numerose ricerche sulla DMT, la ghiandola pineale situata nell'encefalo \u00e8 in grado di produrre pi\u00f9 o meno blande quantit\u00e0 di DMT, specialmente intorno alle ore 3, 4 del mattino, durante la fase REM dei sogni.\nPresenza di DMT endogena \u00e8 stata riscontrata in ratti e conigli privati di ghiandola pineale in fase pre-mortem per ischemia dovuta ad arresto cardiaco indotto: specialmente in reni, surreni, polmoni e corteccia cerebrale. \nNeuroni di tipo D vengono accreditati per i ligandi con la molecola del DMT, 5HT-1 e 5HT-2 con precursori simili nel triptofano.\nStoria.\nL'uso di piante contenenti dimetiltriptammina, specialmente fra i popoli indigeni del Brasile e alcune trib\u00f9 del sud America, \u00e8 una pratica antichissima, spesso riservata agli sciamani che la utilizzavano nei rituali per entrare in contatto con gli \"spiriti\" o in pratiche di medicina. \nLa prima testimonianza registrata dell'uso di un preparato a base di DMT si ha da un frate impiegato nella seconda spedizione di Colombo nelle Americhe. Nel 1496, sull'isola di Hispaniola, osserv\u00f2 gli indiani Taino inalare una potente polvere enteogena chiamata 'kohhobba', \"cos\u00ec forte che chi la assumeva perdeva coscienza\".\nDal 1931 era nota come un prodotto di laboratorio dopo che venne sintetizzata per la prima volta dal chimico canadese Richard Manske. La sua scoperta come prodotto naturale \u00e8 da attribuirsi al chimico e microbiologo brasiliano Oswaldo Gon\u00e7alves de Lima (1908-1989) che, nel 1946, la isol\u00f2 dalla corteccia della radice di \"Mimosa tenuiflora\". Dal 1955 la DMT \u00e8 stata trovata in almeno 50 specie di piante appartenenti a 10 famiglie, e in almeno 4 specie di animali, tra cui una gorgonia, e 3 specie di mammiferi.\nNel 1957, oltre un quarto di secolo dopo la sua sintesi iniziale, il farmacologo Stephen Szara ha stabilito che la DMT causa effetti enteogeni in soggetti umani quando iniettato per via intramuscolare: \"Entro cinque minuti dall'iniezione di 50-60 mg della sostanza, i soggetti sentono l'insorgenza dello stato alterato di percezioni. L'effetto di picco si verifica all'interno di un quarto d'ora. Questa fase \u00e8 stata caratterizzata da allucinazioni visive, sia con gli occhi aperti o chiusi. Gli effetti tendono a diminuire fino a svanire totalmente entro 30 minuti/un'ora.\"\nIn epoca recente, con la riscoperta degli psichedelici in medicina, sono ripartiti studi volti a stabilire il potenziale terapeutico del DMT, in particolare nella forma tradizionale nota come ayahuasca, contro la depressione e la dipendenza da droghe pesanti.\nBiosintesi.\nLa dimetiltriptammina \u00e8 un indolo-alcaloide proveniente dal percorso shikimico.\n\u00c8 un derivato del triptofano con due gruppi metili aggiunti all'atomo ammina di azoto (N). La sua biosintesi \u00e8 relativamente semplice, illustrata nello schema accanto. L'amminoacido triptofano nelle piante \u00e8 un prodotto endogeno, mentre negli animali proviene dalla dieta e si trova abbondante nel cioccolato, nell'avena, nelle banane, nei datteri, nelle arachidi, nel latte e nei latticini.\nLa sintesi comincia con la decarbossilazione del triptofano da parte di un enzima amminoacido-aromatico-decarbossilasi (AADC) (fase 1). Il conseguente triptofano decarbossilato \u00e8 triptammina; questa subisce metilazione dall'enzima \"indoletilammina-N-metiltransferasi\" (INMT) che catalizza il trasferimento di un gruppo metilico dal cofattore S-adenosil metionina (SAM), tramite addizione nucleofila, alla triptammina. (fase 2). Questa reazione trasforma SAM in \"S-adenosilomocisteina\" (ESA), generando il prodotto intermedio \"N-metiltriptammina\" (NMT). NMT \u00e8 a sua volta rimetilata tramite il medesimo procedimento (fase 3) formando il prodotto finale \"N,N-dimetiltriptammina\".\nEndogena.\nNel 1961, Julius Axelrod trov\u00f2 nel polmone di coniglio un enzima \"N-metiltransferasi\" in grado di mediare la biotrasformazione della triptammina in DMT. Da allora numerosi studi sono partiti alla ricerca di sottoprodotti della DMT endogena nei fluidi corporei e tessuti in esseri umani e altri mammiferi. Successive ricerche (l'ultima nel 2005) da parte di numerosi studiosi hanno permesso di rilevare tracce di NMT, bufotenina e di DMT nelle urine, nel sangue, in alcuni tessuti e nelle feci. Negli esseri umani un gene che codifica l'enzima INMT \u00e8 stato mappato sul cromosoma 7 in posizione 15.2bp-15.3bp. Tracce di DMT sono state rinvenute in: plasma sanguigno (1.000 e 10.600 ng/L), sangue (50-790\u00a0ng/L), feci (50\u00a0ng/kg), urine (100\u00a0ng/L), rene (15\u00a0ng/kg), rachicentesi (2.330-7.210\u00a0ng/L).\nFarmacologia.\nFacendo parte del metabolismo del 5-HTP la DMT si trova spesso legata a:\nGli effetti psichedelici della DMT si possono probabilmente attribuire in gran parte alla attivazione del recettore serotoinergico \"5-HT2A\", anche se non si pu\u00f2 escludere che recettori come \"5-HT2C\", sigma-1, e altri, possano giocare un ruolo importante.\nMeccanismo d'azione.\nQuando la DMT arriva al sistema nervoso centrale (oltre a legarsi al recettore sigma-1) va a legarsi ai recettori adrenergici (in particolare su \u03b11 e \u03b12) causando un aumento della pressione e una diminuzione della produzione di noradrenalina e di acetilcolina. Successivamente entra in competizione con la serotonina sui recettori \"5-HT2A\" e \"5-HT2C\" e con la dopamina sui recettori della dopamina (D1) \nAssunzione.\nSi pu\u00f2 assumere respirandone i vapori, iniettando la sostanza per via endovenosa, inalando direttamente la sostanza per via nasale o ingerirla sotto forma della bevanda ayahuasca.\nLa DMT diventa attiva oralmente solo se associata a MAO inibitori delle \"\u03b2\"-carboline: armina, armalina e tetraidroarmina; questi 3 principi attivi sono presenti nei rami di \"Banisteriopsis caapi\", pianta principale della bevanda chiamata Ayahuasca, e in altre piante del globo come la ruta siriana (\"Peganum harmala\"). Grazie a queste sostanze la degradazione periferica della DMT nello stomaco viene evitata e il principio attivo riesce ad agire. Fumata, invece, la DMT non ha bisogno di essere associata ad alcuna sostanza, gli effetti si possono riscontrare dopo pochissimi secondi dall'assunzione dei vapori. A seconda del tipo di assunzione \u00e8 differente la durata dell'effetto: fumata svanisce dopo 15-20-30 minuti (a seconda della dose), ingerita la DMT, pu\u00f2 durare anche 2-3 ore.\nDosaggi.\nIl dosaggio medio per una persona di 60-70 kg, \u00e8 di circa 50-60 milligrammi. Una volta estratta, generalmente viene assunto in tre modi:\nAnalisi sull'ayahuasca hanno stabilito che il dosaggio medio del MAO inibitore armina \u00e8 di circa 0,1-0,12 grammi associato a 0,03-0,05 grammi di DMT. Altri esperimenti evincevano l'attivit\u00e0 del composto con 0,1 grammi di Armalina idrocloridrico associati a 0,1 grammi di DMT.\nEffetti (inalazione dei vapori).\nSono stati fatti degli esperimenti e degli studi sulla DMT da parte di un importante esponente della rivoluzione psichedelica: Terence McKenna. In molte interviste da lui rilasciate o in conferenze parla di un viaggio breve di 20-30 minuti che porta la mente in una dimensione di trascendenza quasi totale e sembra che esseri provenienti da altri mondi facciano comparsa nella nostra realt\u00e0 parlando e interagendo con noi.\nMc Kenna parla di un suo viaggio ricorrente in cui delle palle da basket ingioiellate si autodribblano parlando in greco demotico.\nPochissimi secondi dopo l'assunzione dei vapori si riscontrano i primi effetti: allucinazioni visive vivide, maggiore nitidezza e brillantezza dei colori, alterazione di ci\u00f2 che l'utilizzatore vede e in generale di tutti gli organi di senso, presenza di un ronzio/fischio ad alte frequenze, ricorrente in tutte le esperienze. Dopo questo primo stato di \"semi-coscienza\" si passa a uno stato nel quale il corpo \"dorme\", caratterizzato dalla percezione / visione di figure geometriche perfette come un caleidoscopio nel quale si muovono dei frattali coloratissimi e fluorescenti. Questa fase potrebbe essere descritta da alcuni come \u00abl'esperienza di divenire uno \"spazio obiettivo\" di \"almeno\" tre dimensioni nel quale oggetti non terrestri ed entit\u00e0 possono verificarsi e interagire con noi. Esperienza in apparenza estremamente energetica, rapida e confusa le prime volte\u00bb.\nNel giro di una decina di minuti le allucinazioni perdono vividezza, si ripassa alla fase di \"semi-coscienza\" per poi tornare nel giro di altri 10-20 minuti alla normalit\u00e0.\nMc Kenna descrive alcune sue esperienze in questo modo:\n\"Un livello sonoro che diviene pi\u00f9 denso e si materializza in piccole creature simili a gnomi fatti di un materiale simile all'ossidiana, emesso dal corpo, dalla bocca e dagli organi sessuali, per tutta la durata del suono. \u00c8 effervescente, fosforescente e indescrivibile. Le metafore linguistiche diventano inutili, perch\u00e9 questa materia \u00e8 al di l\u00e0 del linguaggio, non un linguaggio fatto di parole, un linguaggio che diviene le cose che descrive\".\nTerence McKenna sostiene inoltre che non sia una molecola pericolosa per la salute, a meno che uno non muoia dallo stupore. Effettivamente, non ci sono a oggi prove di danni fisici causati da questa sostanza, ma \u00e8 possibile che un utilizzo continuato possa indurre psicosi e altre disfunzioni difficilmente prevedibili data la sua bassa diffusione; c'\u00e8 per\u00f2 da sottolineare che casi simili non si sono mai presentati nella storia. L'unica famiglia di psichedelici notoriamente dannosa per l'uomo \u00e8 la famiglia 25I-NBOMe, facile ed economica da produrre e spacciata spessissimo per LSD, altra sostanza notoriamente atossica.\nStato legale.\nAttualmente \u00e8 un composto classificato nella categoria 1 negli Stati Uniti. In altri paesi del mondo come Canada, Francia, Regno Unito, Italia (Tabella 1) \u00e8 illegale il possesso della molecola, ma non della pianta che la contiene. In Brasile recentemente \u00e8 stata resa legale per culti e cerimonie religiose.\nPiante e funghi contenenti DMT.\nAcanthaceae\nAgaricaceae\nAizoaceae\nPoaceae\nLeguminosae\nMalpighiaceae\nMyristicaceae\nOchnaceae\nPolygonaceae\nRubiaceae\nRutaceae\nFilm.\nEnter the void, 2009 di Gaspar No\u00e8\n, 2010 di Mitch Schultz"}
{"id": "2460841", "revid": "28592", "url": "https://it.wikipedia.org/wiki?curid=2460841", "title": "Agroalimentare", "text": ""}
{"id": "2460843", "revid": "102220469", "url": "https://it.wikipedia.org/wiki?curid=2460843", "title": "Actus (unit\u00e0 di misura)", "text": "Con il termine actus (pl. \"actus\") si indicava un insieme di unit\u00e0 di misura romane utilizzate per definire superfici. \nDescrizione.\nIn particolare si avevano:\nQueste misure erano utilizzate soprattutto nell'ambito delle centuriazioni.\nUn esempio \u00e8 il tessuto urbanistico del centro storico di Corigliano d'Otranto in provincia di Lecce nel quale, fra via Capiterra e via Cavour, \u00e8 individuabile un rettangolo abitativo strutturato su lotti corrispondenti a multipli o sottomultipli dell'actus romano."}
{"id": "2460846", "revid": "1934238", "url": "https://it.wikipedia.org/wiki?curid=2460846", "title": "Football Club Internazionale Milano", "text": "Il Football Club Internazionale Milano, meglio conosciuto come Internazionale o pi\u00f9 semplicemente come Inter, \u00e8 una societ\u00e0 calcistica italiana con sede nella citt\u00e0 di Milano.\nFondato il 9 marzo 1908 da un gruppo di soci dissidenti del , il club ha sempre militato nella massima serie del campionato nazionale a partire dalla propria prima partita ufficiale, nel 1909, ed \u00e8 l'unico ad aver partecipato a tutte le edizioni della Serie A, istituita nella stagione 1929-30. Fin dalla fondazione, indossa una divisa a strisce verticali nerazzurre, a parte una breve parentesi nel 1928 quando adott\u00f2 una maglia bianca rossocrociata.\nNel suo palmar\u00e8s annovera 32 titoli nazionali \u2013 19 scudetti, 7 Coppe Italia e 6 Supercoppe italiane \u2013 che ne fanno il secondo club pi\u00f9 titolato alle spalle della (59). A livello internazionale vanta invece 3 Coppe dei Campioni/Champions League, 3 Coppe UEFA, 2 Coppe Intercontinentali e una Coppa del mondo per club FIFA, per un totale di 9 trofei ufficiali che pongono l'Inter dietro il Milan (18) e la Juventus (11) nella classifica dei club italiani per numero di vittorie in competizioni internazionali. Nel 2010 \u00e8 diventata la prima e unica squadra italiana ad essersi aggiudicata le tre competizioni principali disputate nel corso della stagione: la Champions League, il campionato e la Coppa Italia; coi successivi trionfi in Supercoppa italiana e Coppa del mondo per club FIFA \u00e8 diventata anche la prima e, finora, unica squadra del Paese a vincere cinque trofei nell'arco di un anno solare.\nIl club pu\u00f2 contare su un sostegno numeroso sia a livello nazionale che internazionale. Nel 1998 e nel 2010 l'Inter fu nominata \"Squadra mondiale dell'anno\" dall'IFFHS; nel 2009 si piazz\u00f2 al sesto posto nella lista secolare sui migliori club europei redatta dalla stessa federazione di storia e statistica, e nel 2011 al quinto posto (prima italiana) nella classifica europea delle migliori squadre del decennio 2001-2010.\nStoria.\nIl Football Club Internazionale Milano nacque il 9 marzo 1908 presso il ristorante \"Orologio\" in Piazza del Duomo a Milano per iniziativa di un gruppo di soci dissidenti del Milan Football and Cricket Club, contrari al divieto imposto dal club rossonero di arruolare calciatori di nazionalit\u00e0 straniera. Giorgio Muggiani, artista futurista tra i 44 fondatori del nuovo club, scelse i colori che ne avrebbero caratterizzato il logo societario, ed apr\u00ec lo statuto della nuova squadra scrivendo: \u00abQuesta notte splendida dar\u00e0 i colori al nostro stemma: il nero e l\u2019azzurro sullo sfondo d\u2019oro delle stelle. Si chiamer\u00e0 Internazionale, perch\u00e9 noi siamo fratelli del mondo\u00bb. I nuovi colori rappresentavano anche simbolicamente la rottura rispetto al passato. Muggiani disegn\u00f2 anche il primo logo: il monogramma in stile liberty con le lettere \u201cFCIM\u201d intrecciate tra loro. Giovanni Paramithiotti, un altro dei soci fondatori, fu scelto come presidente, lo svizzero Hernst Marktl pass\u00f2 invece alla storia come il primo capitano dei nerazzurri. Gi\u00e0 due anni dopo la fondazione, nella stagione 1909-10, arriv\u00f2 il primo titolo nazionale, conquistato sotto la guida di Virgilio Fossati \u2014 nella doppia veste di giocatore e allenatore \u2014 e la presidenza di Carlo De Medici. A questo successo seguirono risultati deludenti, fino allo scoppio della prima guerra mondiale che costrinse il campionato italiano a fermarsi.\nAlla ripresa del torneo dopo la fine del conflitto, nella stagione 1919-20, la squadra allenata da Francesco Mauro e Nino Resegotti centr\u00f2 il suo secondo titolo nazionale. Nel 1928, per venire incontro alle direttive del regime fascista, la societ\u00e0 nerazzurra fu costretta a fondersi con l'Unione Sportiva Milanese e cambiare denominazione in Societ\u00e0 Sportiva Ambrosiana per ragioni politiche. Due anni dopo, nella stagione 1929-30, l'Ambrosiana vinse il primo campionato italiano disputato a \"girone unico\", conquistato sotto la guida dell'ungherese \u00c1rp\u00e1d Weisz, che a 34 anni divenne il tecnico pi\u00f9 giovane a laurearsi campione. Intanto nel 1932, su iniziativa del presidente Ferdinando Pozzani, il club cambi\u00f2 nuovamente denominazione e divenne noto come Ambrosiana-Inter. Il quarto tricolore venne conquistato nella stagione 1937-38 con Armando Castellazzi in panchina, mentre la successiva gestione dell'austriaco Tony Cargnelli port\u00f2 in bacheca la prima Coppa Italia della storia interista, nell'annata 1938-39, e il quinto scudetto in quella 1939-40. Nel 1942, mentre la seconda guerra mondiale era ancora in corso, fu nominato presidente Carlo Masseroni, il quale nel 1945 annunci\u00f2 il ritorno all'antica denominazione di Internazionale.\nLa squadra dovette attendere fino alla prima met\u00e0 degli anni 1950 per tornare a primeggiare in Italia: guidata in panchina da Alfredo Foni, l'Inter vinse lo scudetto sia nella stagione 1952-1953 che in quella 1953-1954, centrando un'inedita doppietta tricolore. Nel 1955 la societ\u00e0 fu acquistata dal petroliere Angelo Moratti che, dopo i primi risultati non all'altezza delle aspettative, nella stagione 1960-61 scelse di affidare la panchina all'argentino Helenio Herrera: fu l'inizio dell'epopea della \"Grande Inter\", una formazione leggendaria che nel giro di quattro anni vinse tre scudetti \u2014 compreso quello della stella nel 1965-66 \u2014 due Coppe dei Campioni e due Coppe Intercontinentali. La prima Coppa dei Campioni fu conquistata nel 1963-64, superando nella finale di Vienna il Real Madrid, la seconda arriv\u00f2 invece l'anno dopo sconfiggendo a San Siro il Benfica. I due successi continentali furono seguiti in entrambi i casi dall'affermazione mondiale, con l'Inter capace di vincere la Coppa Intercontinentale sia nel 1964 (diventando cos\u00ec la prima squadra italiana a riuscirci) che nel 1965, superando in ambedue le occasioni l'Independiente.\nIl 1968 segn\u00f2 la fine di un ciclo, con Moratti che decise di passare la mano ad Ivanoe Fraizzoli. Sotto la sua presidenza, l'Inter torn\u00f2 a vincere lo scudetto nella stagione 1970-71, guidata in panchina da Giovanni Invernizzi che divenne il primo tecnico nerazzurro a conquistare il titolo nazionale da subentrante. Nel 1977 fu ingaggiato Eugenio Bersellini, che rimase sulla panchina interista per cinque stagioni vincendo due Coppe Italia nel 1977-78 e nel 1981-82 e uno scudetto nel 1979-80.\nNel 1984 la societ\u00e0 fu acquistata da Ernesto Pellegrini, che rester\u00e0 in carica per poco pi\u00f9 di un decennio. La squadra dovette per\u00f2 attendere ben nove anni prima di vincere nuovamente il campionato, nella stagione 1988-89, sotto la guida di Giovanni Trapattoni. Durante la gestione di Trapattoni, arrivarono pure una Supercoppa italiana nel 1989 e una Coppa UEFA nel 1990-91, quest'ultima vinta contro la Roma. Negli anni successivi seguirono campionati deludenti, a cui fece da contraltare solo un altro successo in Coppa UEFA nel 1993-94, questa volta sugli austriaci del Salisburgo.\nNel 1995 si verific\u00f2 una svolta epocale per la storia dell'Inter, quando Massimo Moratti decise di rilevare il club da Pellegrini, riportando \u2014 a distanza di 27 anni dal padre Angelo \u2014 un membro della famiglia Moratti al timone della societ\u00e0. Tuttavia, nonostante gli ingenti investimenti, i primi anni di presidenza Moratti regalarono poche soddisfazioni, se si eccettua il terzo successo in Coppa UEFA nella stagione 1997-98 contro la Lazio. Il club dovette attendere fino al 2004 per tornare a primeggiare in Italia, con l'arrivo in panchina di Roberto Mancini che apr\u00ec un nuovo ciclo di vittorie: risalgono infatti alla sua gestione la conquista di due Coppe Italia, nel 2004-05 e nel 2005-06, due Supercoppe italiane, nel 2005 e nel 2006, e tre scudetti \u2014 di cui il primo a tavolino per le vicende di Calciopoli \u2014 dal 2005-06 al 2007-08.\nChiusa l'esperienza di Mancini, Moratti ingaggi\u00f2 il portoghese Jos\u00e9 Mourinho, che condusse la squadra alla vittoria in Supercoppa italiana nel 2008 e in campionato nel 2008-09. La stagione 2009-10 fu una tra le pi\u00f9 gloriose nella storia del club: vincendo scudetto, Coppa Italia e Champions League, quest'ultima nella finale di Madrid contro il Bayern Monaco, i nerazzurri divennero la prima squadra italiana e tuttora unica a realizzare il \"treble\". Nella stagione 2010-11, nella quale sedettero in panchina prima Rafael Ben\u00edtez e poi Leonardo, il club vinse la Supercoppa italiana, la Coppa del mondo per club FIFA \u2014 centrando un inedito \"quintuple\" per il calcio italiano nel corso del 2010 \u2014 e la Coppa Italia (2010-2011).\nNel 2013, dopo diciotto anni di gestione Moratti, la societ\u00e0 fu acquistata dall'imprenditore indonesiano Erick Thohir, che divenne cos\u00ec il primo presidente non italiano della storia nerazzurra. Tuttavia la nuova propriet\u00e0 non fu in grado di risollevare la societ\u00e0 da una crisi di risultati nata al tramonto della precedente gestione e sostanzialmente proseguita nelle stagioni successive. Nel 2016 lo stesso Thohir cedette il controllo del club al Suning Holdings Group, di propriet\u00e0 dell'imprenditore cinese Zhang Jindong. Due anni dopo, la presidenza della squadra venne assunta dal figlio di Zhang, Steven.\nNel 2019 venne ingaggiato per il ruolo di allenatore Antonio Conte, che \u2014 dopo una prima stagione conclusa al secondo posto in campionato e con la sconfitta in finale di Europa League contro il Siviglia \u2014 guid\u00f2 la squadra alla vittoria del diciannovesimo scudetto nella stagione 2020-21, undici anni dopo l'ultima affermazione.\nColori e simboli.\nColori.\nLa tradizionale divisa da gioco dell'Inter \u00e8 rappresentata da una maglia a strisce verticali nerazzurre, abbinata a pantaloncini e calzettoni neri. Nel 1928, in seguito alla fusione con l'Unione Sportiva Milanese, la societ\u00e0 fu costretta ad adottare una maglia bianca rossocrociata, che riprendeva la bandiera di Milano. Tuttavia, gi\u00e0 dalla stagione successiva si torn\u00f2 a vestire le pi\u00f9 consuete righe verticali nerazzurre.\nLa seconda divisa \u00e8 tradizionalmente bianca con inserti di vario tipo azzurroneri. Nella stagione 2007-08, in occasione delle celebrazioni per il centenario della societ\u00e0, la maglia da trasferta riprendeva la divisa storica dell'Ambrosiana: croce rossa su fondo bianco, in abbinamento a pantaloncini e calzettoni neri.\nSimboli ufficiali.\nStemma.\nIl simbolo originario dell'Inter fu disegnato dall'illustratore Giorgio Muggiani, che scegliendo il nero e l'azzurro intendeva opporsi anche simbolicamente ai colori del Milan. Ispirato a quello dei club inglesi, lo stemma riportava le lettere \"FCIM\" sovrapposte in bianco su uno sfondo costituito da un cerchio dorato, circondato da un cerchio nero, che a sua volta era circondato da un cerchio azzurro.\nIl monogramma di Muggiani fu abbandonato nel 1928 dopo la fusione con la Milanese e il cambio di denominazione in Ambrosiana: venne quindi adottato uno stemma formato da un cerchio blu con al centro un fascio littorio, sulla sinistra un biscione e sulla destra il simbolo di Milano. Tale emblema fu utilizzato solo nella stagione 1928-29, prima di lasciare il posto ad altri simboli di pari passo con i vari cambi di denominazione. Solo nel 1945, a seguito della caduta del regime fascista, l'Ambrosiana-Inter pot\u00e9 tornare a chiamarsi Inter e riadottare il suo stemma originario. Quest'ultimo rimase in uso fino alla stagione 1959-60.\nNel corso degli anni seguirono altre variazioni, pi\u00f9 o meno importanti, fino al 1979 quando al posto del classico cerchio fu adottato uno scudo che riportava al suo interno un biscione, declinato in una forma pi\u00f9 vicina a quella di un serpente. Tale simbolo rimase in adozione fino al 1990 quando venne ripristinato nuovamente il monogramma di Muggiani, in uso fino al 2021 seppur con due restyling, l'ultimo risalente al 2014 che ripristin\u00f2 alcune linee pi\u00f9 classiche rispetto a una versione un po' pi\u00f9 moderna dei primi anni 2000.\nL'attuale logo, svelato il 30 marzo 2021, \u00e8 una versione rivisitata di quello realizzato da Muggiani: del monogramma permangono solo le lettere \"I\" e \"M\", mentre a livello cromatico l'oro viene accantonato e l'azzurro viene sostituito da un blu intenso.\nInno.\nL'inno dell'Inter, composto da Elio e interpretato da Graziano Romani, si intitola \"C'\u00e8 solo l'Inter\" ed \u00e8 stato pubblicato nel 2002.\n\"Pazza Inter\" \u00e8 invece una canzone risalente al 2003 e incisa dagli allora giocatori della squadra nerazzurra; visto il suo notevole successo di pubblico, \u00e8 stata riprodotta, fino all'agosto del 2019, prima di ogni partita casalinga dell'Inter dopo l'inno ufficiale.\nNel 2021, per celebrare la vittoria del diciannovesimo scudetto, \u00e8 stata pubblicata la canzone \"I M INTER (Yes I M)\", composta da Max Pezzali con Claudio Cecchetto e Mirko Mengozzi, e cantata dallo stesso Mengozzi con Caterina Mastaglio.\nStrutture.\nStadio.\nIl primo campo di gioco utilizzato dall'Inter fu il campo sportivo situato al numero 115 di Ripa Ticinese, nella zona sud-ovest di Milano; uno dei lati minori del prato verde era fiancheggiato dal Naviglio Grande ed \u00e8 per questo che, tutte le volte che si disputavano delle partite, una persona con una barca stazionava nel fiume per recuperare i palloni che andavano a finirci dentro. Dal 1913 venne utilizzato il Campo Goldoni situato in via Goldoni 61, corrispondente all'attuale Piazza Novelli; nel 1928 venne intitolato a Virgilio Fossati.\nDopo il crollo della tribuna nel 1930, il campo venne chiuso e l'Inter si trasfer\u00ec all'Arena Civica, dove disput\u00f2 i suoi incontri casalinghi fino al 1947. Per un breve periodo, dall'ottobre del 1941 al giugno del 1945, l'Inter dovette condividere l'Arena con l'altra squadra milanese, il Milan; durante la seconda guerra mondiale infatti, San Siro era difficilmente raggiungibile dai tifosi a causa della penuria di energia elettrica, indispensabile a far funzionare i tram che portavano gli spettatori all'impianto sportivo.\nA partire dal 1947, l'Inter si trasfer\u00ec stabilmente a San Siro, chiamato cos\u00ec dal nome del quartiere in cui sorge. L'impianto era stato ufficialmente inaugurato il 19 settembre 1926 con una partita tra Inter e Milan (terminata 6-3 in favore dei nerazzurri). La capienza originaria era di persone, ma fu portata a dopo i lavori di ampliamento che si svolsero tra il 1954 e il 1955 con la costruzione del secondo livello di spalti, raggiungibili attraverso le rampe. Nel 1990, in occasione dei mondiali di calcio, si decise di realizzare anche un terzo anello di spettatori, che port\u00f2 la capienza a posti (in seguito ridotti fino agli attuali ). Dal 1980 \u00e8 intitolato a Giuseppe Meazza, attaccante tra gli anni 1930 e 1940 sia dell'Inter sia del Milan.\nCentro di allenamento.\nI primi campi di allenamento utilizzati dall'Inter furono quelli dell'Aeronautica all'Idroscalo e della storica Arena Civica.\nNel 1962 venne inaugurato il nuovo centro d'allenamento di Appiano Gentile, in provincia di Como. Noto in precedenza come Centro Sportivo Angelo Moratti, dal 2016 ha assunto l'attuale denominazione Centro Sportivo Suning in memoria di Angelo Moratti in seguito ad un accordo di sponsorizzazione con il gruppo Suning. Il Centro sportivo Suning dispone di cinque campi da gioco, di cui due di dimensione ridotta; uno di questi \u00e8 coperto da una tensostruttura mobile ed \u00e8 utilizzato soprattutto in caso di freddo eccessivo e di maltempo. Inoltre, \u00e8 dotato di una piscina, due palestre, una sala medica, cinque spogliatoi e due magazzini. All'interno della struttura \u00e8 situata la clubhouse che ospita le camere da letto dei calciatori della prima squadra e ulteriori spazi a disposizione di staff e dirigenza. Il centro ospita anche gli studi televisivi di Inter TV e la sala stampa utilizzata per le conferenze stampa.\nIl Centro di Formazione Suning in memoria di Giacinto Facchetti, che si trova a Milano, \u00e8 invece il centro sportivo delle giovanili e della prima squadra femminile. Oltre ad ospitare il college, il centro dispone di un campo da gara in erba naturale, due campi da gara e allenamento in erba artificiale, due campi artificiali d'allenamento, un campo artificiale a 7 d'allenamento, un campo erba naturale a 9 d'allenamento, una palestra attrezzata, una sala medica, dieci spogliatoi, una clubhouse, magazzini e uffici.\nSociet\u00e0.\nDal giugno 2016 l'azionista di maggioranza della societ\u00e0 \u00e8 Suning Holdings Group, societ\u00e0 privata cinese di propriet\u00e0 di Zhang Jindong, che possiede il 68,55% delle quote. L'azionariato della societ\u00e0 \u00e8 completato da LionRock Capital, che ha una quota del 31,05%, e dagli azionisti di minoranza, che detengono in tutto lo 0,40%. Al di sotto di F.C. Internazionale Milano S.p.A. ci sono le societ\u00e0 controllate dal club nerazzurro: Inter Media and Communication S.r.l., controllata al 55,6% da F.C. Internazionale e al 44,4% da Inter Brand, la stessa Inter Brand S.r.l. e Inter Futura S.r.l., controllate al 100,0%, oltre a MI Stadio S.r.l., in compropriet\u00e0 con il Milan, che si occupa della gestione dello stadio.\nIn base a quanto emerge dal Deloitte Football Money League 2019, rapporto stilato dalla societ\u00e0 di revisione e consulenza aziendale statunitense Deloitte Touche Tohmatsu, l'Inter risulta essere il quattordicesimo club a livello mondiale in termini di fatturato (280,8 milioni di euro a tutto il 30 giugno 2018); inoltre, \u00e8 stata inserita al diciottesimo posto in ambito internazionale, in termini di valore borsistico, nella classifica annuale stilata dalla rivista statunitense \"Forbes\" (606 milioni di dollari a giugno 2018).\nOrganigramma societario.\nDal sito ufficiale della societ\u00e0.\nImpegno nel sociale.\nL'Inter si \u00e8 distinta per il suo costante impegno sociale. Nel febbraio 1996 nacque \"Inter Campus\", progetto benefico creato con lo scopo di promuovere la cultura dello sport anche in realt\u00e0 periferiche tramite la fornitura di attrezzature da gioco e competenze tecniche a societ\u00e0 calcistiche giovanili minori. Un anno dopo venne inaugurato anche \"Inter Campus Estero\", finalizzato a promuovere lo sport in numerose zone del mondo, specialmente in quelle teatro di conflitti bellici o in gravi difficolt\u00e0 economiche, come le \"favelas\" di Rio de Janeiro, con l'obiettivo di restituire il Diritto al Gioco a bambine e bambini bisognosi. A dieci anni dalla nascita Inter Campus coinvolgeva circa ragazzini dai 6 ai 13 anni in Italia e nel mondo, con una squadra di circa 300 tra allenatori-educatori e volontari. Il primo decennio di vita del progetto Inter Campus \u00e8 culminato con un film documentario diretto da Gabriele Salvatores e presentato nel 2008 al Locarno Festival, mentre nel 2012, in occasione delle celebrazioni per i quindici anni del progetto, \u00e8 stata inaugurata una partnership tra Inter Campus e l'Organizzazione delle Nazioni Unite (ONU).\nAltre organizzazioni che hanno ricevuto sostegno dalla societ\u00e0 nerazzurra sono state \"Emergency\", \"Fondazione I Bindun\" e \"Fundaci\u00f3n Pupi\".\nUn'altra iniziativa degna di nota \u00e8 il \"gemellaggio\", istituito nel 1998, tra l'Inter e il gruppo teatrale e culturale milanese \"Comuna Baires\", che organizza periodicamente incontri con i giocatori, serate culturali sui loro paesi d'origine, dibattiti, spettacoli.\nDal 2012 \u00e8 infine attiva \"Inter Forever\" (a sua volta erede del progetto \"Glorie Nerazzurre\" nato nella seconda met\u00e0 degli anni 1990), una selezione \"master\" formata da ex calciatori interisti e dedicata al sostegno di cause benefico-sociali attraverso la disputa di amichevoli in giro per il mondo.\nSettore giovanile.\nIl settore giovanile dell'Inter \u00e8 composto da varie squadre che gareggiano a livello nazionale e internazionale nei vari tornei di categoria. Il centro di allenamento del settore giovanile \u00e8 il Centro di Formazione Suning in memoria di Giacinto Facchetti, situato a Milano. L'Inter ha istituito una rete di scuole calcio diffusa su tutto il territorio nazionale e presenta anche delle scuole estive distribuite in Lombardia: presso il Centro Sportivo Giacinto Facchetti (riservata ai giovani dagli 8 ai 14 anni), in varie scuole nella zona di Milano (dagli 8 ai 16 anni) e ad Asiago (dai 15 ai 17 anni).\nLa societ\u00e0 meneghina ha una rete di osservatori che ne comprende 20 in Lombardia e altri 10 nel resto d'Italia. Tra i calciatori che hanno iniziato nell'Inter si annoverano nella prima parte del XX secolo Piero Campelli, Ermanno Aebi, Armando Castellazzi \u2013 tutti convocati in nazionale maggiore \u2013 e Giuseppe Meazza, uno dei giocatori pi\u00f9 forti del calcio italiano e per due volte campione del mondo; nella seconda parte del Novecento si segnalano Giacinto Facchetti, Sandro Mazzola \u2013 bandiere della squadra negli anni 1960 \u2013, Roberto Boninsegna, Gabriele Oriali, Giuseppe Bergomi, Riccardo Ferri e Walter Zenga, questi ultimi tre colonne dell'Inter e della nazionale tra gli anni 1980 e 1990.\nAll'inizio del III millennio sono da menzionare Leonardo Bonucci e Mario Balotelli, giocatori cresciuti nel settore giovanile interista ma affermatisi altrove.\nDiffusione nella cultura di massa.\nIl primo film in cui l'Inter \u00e8 trattata come argomento cinematografico \u00e8 \"Milano miliardaria\" (1951) di Marcello Marchesi e Vittorio Metz. Altri riferimenti al club si possono cogliere in una serie di commedie degli anni 1980 incentrate sul calcio e il tifo, come \"Eccezzziunale... veramente\" (1982), \"Paulo Roberto Cotechi\u00f1o centravanti di sfondamento\" (1983), \"L'allenatore nel pallone\" (1984) e \"Mi faccia causa\" (1984). Agli anni 1990 e 2000 risalgono film come \"Tre uomini e una gamba\" (1997), \"Radiofreccia\" (1998), \"Tifosi\" (1999), \"Tu la conosci Claudia?\" (2004), \"Il cosmo sul com\u00f2\" (2008) ed \"Eccezzziunale veramente - Capitolo secondo... me\", tutti contenenti citazioni di vario genere all'Inter. Inoltre, nella serie tv americana Billions, il personaggio del giudice interpretato da Rob Morrow \u00e8 interista, e in una scena viene mostrato mentre guarda una partita con una maglia della squadra.\nIn ambito teatrale, l'Inter \u00e8 menzionata nella \"pi\u00e8ce\" di Paolo Rossi \"Lode a Evaristo Beccalossi\" (1992), nella quale \u00e8 ironicamente omaggiato l'omonimo giocatore nerazzurro, mentre nel contesto televisivo la squadra interista \u00e8 citata in alcuni sketch proposti negli anni 1990 a \"Mai dire Gol\" da Aldo, Giovanni e Giacomo e negli anni 2000 da Ficarra e Picone a \"Zelig\", oltre che in due sit-com sempre degli anni 2000 come \"Il mammo\" e \"Love Bugs\".\nPer quanto concerne le opere letterarie, l'Inter \u00e8 l'argomento principale di una serie di libri scritti da Beppe Severgnini negli anni 2000 e 2010. Riferimenti all'Inter e ai suoi giocatori si possono cogliere anche in diverse copertine del fumetto \"Topolino\" (la prima nel 1976), e in due sequel del \"manga\" giapponese \"Capitan Tsubasa\", oltre che negli \"anime\" derivati.\nIn ambito musicale, sono presenti riferimenti ai nerazzurri in brani come \"Eravamo in 100.000\" (1968) di Adriano Celentano, \"Quelli che...\" (1975), di Enzo Jannacci, \"Hai un momento, Dio?\" (1995) di Luciano Ligabue e \"Fuori dall'hype\" dei Pinguini Tattici Nucleari (2019). \"Luci a San Siro\" (1971) di Roberto Vecchioni, pur non citando direttamente l'Inter, rappresenta un ideale omaggio alla squadra.\nIn occasione delle celebrazioni per i 110 anni dell'Inter, il 19 marzo 2018 \u00e8 stato svelato ufficialmente \"InterWall\", un murale che raffigura alcuni dei giocatori e dei momenti pi\u00f9 rappresentativi della storia nerazzurra. L'opera \u00e8 stata realizzata dal club in collaborazione con Mediaset Premium sulla facciata di un palazzo milanese nel quartiere Isola.\nAllenatori e presidenti.\nAllenatori.\nSono 73 gli allenatori che hanno assunto la guida tecnica dell'Inter, cinque dei quali con la funzione specifica di consulente (ed eventualmente la qualifica di direttore tecnico o sportivo) e due che hanno ricoperto sia l'incarico esclusivo di allenatore che quello supplementare di consulente.\nIl primo a svolgere compiti assimilabili a quelli di un allenatore fu Virgilio Fossati, in virt\u00f9 del ruolo di capitano del club, mentre il primo allenatore professionista ingaggiato dal club fu il britannico Bob Spottiswood, che guid\u00f2 i nerazzurri dal 1922 al 1924.\nIl tecnico che \u00e8 stato in carica pi\u00f9 a lungo \u00e8 Helenio Herrera, rimasto alla guida della squadra per nove anni, di cui otto consecutivi dal 1960 al 1968 (record per un allenatore straniero nella storia del calcio italiano). Herrera fu richiamato in panchina nel 1973 e detiene anche il primato di partite come allenatore (366) e di trofei vinti con il club (tre scudetti, due Coppe dei Campioni e due Coppe Intercontinentali, per un totale di 7 titoli). A pari merito con l'argentino come allenatore pi\u00f9 vincente nella storia del club c'\u00e8 Roberto Mancini, che \u00e8 stato anche l'unico a vincere tre scudetti consecutivi con l'Inter (oltre a due Coppe Italia e due Supercoppe italiane).\nEntra di diritto nella storia della societ\u00e0 anche Jos\u00e9 Mourinho, che in due anni ha conquistato due scudetti, una Coppa Italia, una Supercoppa Italiana e soprattutto la Champions League, realizzando cos\u00ec, nella stagione 2009-2010, il cosiddetto \"treble\" (vittoria contemporanea di scudetto, coppa nazionale e Champions League).\nPresidenti.\nIn pi\u00f9 di 100 anni di storia societaria alla guida dell'Inter si sono avvicendati 21 presidenti.\nIl primo presidente della societ\u00e0 nerazzurra fu Giovanni Paramithiotti, che faceva parte anche dei 44 soci fondatori. Massimo Moratti \u00e8 invece il presidente pi\u00f9 longevo della storia nerazzurra, avendo guidato il club dal 1995 al 2013, eccetto la parentesi di Giacinto Facchetti dal 2004 al 2006. La gestione di Massimo Moratti \u00e8 anche la pi\u00f9 vincente della storia interista con 16 trofei in 18 anni, di cui 11 sotto la sua presidenza diretta.\nDa segnalare anche Angelo Moratti, che contribu\u00ec in maniera determinante alla costruzione della \"Grande Inter\", la squadra che centr\u00f2 due Coppe dei Campioni e due Coppe Intercontinentali consecutive.\nNel 2013 l'indonesiano Erick Thohir \u00e8 diventato il primo straniero a ricoprire la massima carica dirigenziale in oltre un secolo di storia. Nel 2018 Thohir ha lasciato il posto a Steven Zhang, che a 26 anni \u00e8 diventato il pi\u00f9 giovane presidente nella storia della societ\u00e0 interista.\nCalciatori.\nIn oltre un secolo di storia hanno vestito la maglia dell'Inter oltre 900 calciatori, in gran parte italiani, e alcuni di questi hanno militato nella nazionale italiana.\nTra i calciatori italiani di rilievo che hanno militato nell'Inter sono annoverati Virgilio Fossati, uno dei primi idoli della tifoseria nerazzurra, Giuseppe Meazza, giocatore simbolo degli anni 1930 e trascinatore della nazionale vincitrice di due campionati mondiali nel 1934 e nel 1938, Giacinto Facchetti, uno dei giocatori pi\u00f9 rappresentativi dell'intera storia interista, Tarcisio Burgnich, Sandro Mazzola \u2013 tutti vincitori del campionato europeo 1968 \u2013, Alessandro Altobelli, Giuseppe Bergomi, \u2013 campioni del mondo nel 1982 \u2013 e il plurivincitore del premio Portiere dell'anno IFFHS Walter Zenga; nel III millennio sono da menzionare Christian Vieri e Marco Materazzi, quest'ultimo campione del mondo nel 2006.\nTra i giocatori non italiani ad aver vestito la maglia dell'Inter si segnalano negli anni 1950 e 1960 l'ungherese Istv\u00e1n Nyers, il miglior marcatore straniero della storia interista, l'argentino Antonio Valent\u00edn Angelillo e lo spagnolo Luis Su\u00e1rez, uno dei registi pi\u00f9 forti nella storia del calcio; tra gli anni 1980 e 1990 sono da citare il Pallone d'oro 1990 Lothar Matth\u00e4us, Andreas Brehme e J\u00fcrgen Klinsmann, tutti vincitori del campionato mondiale 1990; dagli anni 1990 in avanti vanno infine menzionati il Pallone d'oro 1997 Ronaldo, campione del mondo nel 2002, l'argentino Javier Zanetti, detentore assoluto del record di presenze nella storia nerazzurra, il francese Youri Djorkaeff, campione del mondo nel 1998, e il colombiano Iv\u00e1n C\u00f3rdoba.\nHall of Fame.\nIl 2 dicembre 2017 \u00e8 stata presentata la \"Hall of Fame dell'Inter\", nata allo scopo di celebrare e ricordare i migliori giocatori nella storia del club. Per ogni ruolo (portiere, difensore, centrocampista e attaccante) sono stati selezionati tutti i calciatori con un passato nell'Inter che avessero determinati requisiti (almeno 60 presenze in gare ufficiali, almeno un titolo vinto, almeno 3 anni dal ritiro); in seguito sono stati annunciati tre candidati finali per ogni categoria. Al voto hanno partecipato tifosi e giornalisti, oltre a dipendenti e calciatori del mondo Inter.\nI primi quattro giocatori ad entrare nella Hall of Fame nerazzurra, rivelati in occasione delle celebrazioni per il 110\u00ba anniversario di fondazione del club, sono stati Walter Zenga, Javier Zanetti, Lothar Matth\u00e4us e Ronaldo. Inoltre \u00e8 stato assegnato un Premio Speciale alla famiglia Moratti.\nSuccessivamente, ogni anno, viene votato ed inserito un nuovo giocatore per ognuno dei quattro ruoli. Nel 2019 ad entrare nella Hall of Fame sono stati Francesco Toldo, Giacinto Facchetti, Dejan Stankovi\u0107 e Giuseppe Meazza. Contestualmente, \u00e8 stato assegnato il \"Premio BUU \u2013 Brothers Universally United\" ad Astutillo Malgioglio. Nel 2020 ad entrare sono stati J\u00falio C\u00e9sar, Giuseppe Bergomi, Esteban Cambiasso e Diego Milito, mentre il Premio Speciale \u00e8 andato a Ernesto Pellegrini.\nMaglie ritirate.\nL'Inter, su proposta di Massimo Moratti, ha ritirato la maglia numero 3 in seguito alla morte del presidente ed ex bandiera interista Giacinto Facchetti, scomparso il 4 settembre 2006. Il 3 era, infatti, il numero che l'aveva caratterizzato durante tutta la carriera. L'ultimo possessore di tale numero \u00e8 stato Nicol\u00e1s Burdisso, che in seguito ha vestito la maglia numero 16.\nIl 26 aprile 2015 il presidente Erick Thohir ha annunciato la decisione di voler ritirare la maglia numero 4 appartenuta a Javier Zanetti, che l'ha indossata per diciannove anni consecutivi. La cerimonia di ritiro si \u00e8 svolta il 4 maggio a San Siro in occasione del \"Match for Expo\".\nContributo alle nazionali di calcio.\nAl 4 ottobre 2021 l'Inter \u00e8 il secondo club che ha fornito il maggior numero di giocatori alla nazionale italiana: a tale data, infatti, 116 elementi hanno vestito la maglia azzurra all'epoca della loro militanza interista (meglio ha fatto solo la Juventus con 147). Il contributo maggiore dell'Inter in termini di elementi prestati alla nazionale italiana risale ai mondiali del 1954, del 1970 e del 1986, edizioni in cui furono schierati sei uomini dell'Inter ciascuna: Ghezzi, Vincenzi, Giacomazzi, Neri, Nesti e Lorenzi nel 1954; Burgnich, Facchetti, Mazzola, Bertini, Vieri e Boninsegna nel 1970; Bergomi, Collovati, Baresi, Tardelli, Altobelli e Zenga nel 1986.\nSono 14 in totale i giocatori dell'Inter militanti nelle selezioni nazionali italiane campioni del mondo; fra questi Meazza lo \u00e8 stato per ben due volte: i convocati nerazzurri sono stati quattro nel 1934 (Allemandi, Castellazzi, Demar\u00eda e Meazza), cinque nel 1938 (Ferrari, Ferraris II, Locatelli, Olmi e Meazza), cinque nel 1982 (Altobelli, Bergomi, Bordon, Marini e Oriali) e uno nel 2006 (Materazzi). Solo la , con 22 calciatori italiani, e il , con 21 tedeschi, hanno saputo fare meglio. Sei sono, invece, i calciatori dell'Inter laureatisi campioni d'Europa con la nazionale, quattro nel 1968 (Burgnich, Domenghini, Facchetti e Mazzola) e due nel 2021 (Barella e Bastoni).\nL'Inter \u00e8 al terzo posto anche nella classifica assoluta dei club che vantano giocatori campioni del mondo con la propria nazionale, 19: ai 14 citati vanno aggiunti Andreas Brehme, J\u00fcrgen Klinsmann e Lothar Matth\u00e4us, campioni nel 1990 con la , Youri Djorkaeff, campione nel 1998 con la e Ronaldo campione nel 2002 con il . L'Inter \u00e8 preceduta in tale graduatoria sempre dalla Juventus (25) e dal Bayern Monaco (24). Quanto al campionato d'Europa, oltre ai sei italiani citati, altri tre giocatori sono vincitori del torneo con nazionali diverse da quella italiana: Luis Su\u00e1rez (, 1964), Laurent Blanc (, 2000) e Gi\u014drgos Karagkoun\u012bs (, 2004).\nIn totale, al mondiale 2018, l'Inter \u00e8 la terza squadra che pu\u00f2 vantare il maggior numero di giocatori convocati dalle rispettive nazionali al campionato del mondo, 121 (la Juventus e il sono prima e seconda a quota 126 e 125), ed \u00e8 il terzo club per numero di reti nella manifestazione, 71 (dietro al Bayern Monaco e al a quota 76 e 74). Inoltre, al mondiale 2010, i calciatori nerazzurri sono secondi per quantit\u00e0 di partite disputate, 361 (la Juventus \u00e8 prima a quota 362). L'Inter, infine, detiene il primato di marcatori e reti segnate nelle finali mondiali, rispettivamente 7 e 8, e vanta col Bayern Monaco la striscia record che vede la presenza di almeno un giocatore nerazzurro nelle rose delle finaliste nonch\u00e9 in campo durante la finale stessa nelle ultime 10 edizioni del torneo, dal 1982 al 2018.\nPalmar\u00e8s.\nCompetizioni nazionali.\n32 trofei\nCompetizioni internazionali.\n9 trofei\nCompetizioni giovanili.\nIl settore giovanile dell'Inter \u00e8 uno dei pi\u00f9 vittoriosi della sua categoria sia in ambito nazionale, avendo conquistato 34 titoli di campione d'Italia (a cui vanno aggiunti 9 scudetti vinti dalle disciolte squadre riserve) e 6 Coppe Italia, sia a livello internazionale, con numerosi trofei ufficiali tra i quali alcuni relativi alle competizioni pi\u00f9 importanti al mondo nella categoria, come per esempio il Torneo di Viareggio (vinto 8 volte) e la Blue Stars/FIFA Youth Cup (vinta una volta).\nFra i primati assoluti conquistati dalle squadre giovanili dell'Inter, si segnalano la vittoria contemporanea di tre dei quattro titoli italiani nel 2012 (Primavera, Juniores-Berretti e Giovanissimi) e di tre scudetti su cinque nel 2017 (Primavera, Juniores-Berretti e Allievi) e 2018 (Primavera, Under-16 e Giovanissimi), nonch\u00e9 il raggiungimento simultaneo di quattro finali su cinque dei campionati nel 2017 e nel 2019.\nStatistiche e record.\nStatistiche di squadra.\nIn 108 stagioni di partecipazione al campionato italiano di calcio a partire dall'esordio ufficiale, risalente al 10 gennaio 1909, l'Inter ha disputato 106 tornei di primo livello nazionale (90 campionati di Serie A, 7 di Prima Categoria, 5 di Prima Divisione e 4 di Divisione Nazionale), mentre per 2 volte non ha superato le eliminatorie regionali di massima serie (1909 e 1912-13). Dal 1929, anno dell'istituzione del torneo a girone unico, con 90 partecipazioni l'Inter \u00e8 l'unica squadra italiana ad aver sempre militato in Serie A, campionato di cui peraltro ha vinto la prima edizione del 1929-30. L'Inter \u00e8 anche la vincitrice dell'unico altro campionato precedente giocato a girone unico, quello del 1909-10.\nI nerazzurri hanno terminato il campionato 19 volte primi, 15 volte secondi e 14 volte terzi, mentre dall'avvio del girone unico l'Inter \u00e8 stata 17 volte \"campione d'inverno\" (1933-34, 1937-38, 1950-51, 1952-53, 1953-54, 1960-61, 1961-62, 1965-66, 1966-67, 1979-80, 1988-89, 1990-91, 2006-07, 2007-08, 2008-09, 2009-10 e 2021-22). La miglior vittoria dell'Inter \u00e8 il 16-0 del 10 gennaio 1915 contro il (Prima Categoria 1914-15) mentre la peggiore sconfitta \u00e8 il 9-1 subito contro la il 10 giugno 1961 (Serie A 1960-61).\nAl termine della stagione 1988-89 l'Inter ha totalizzato la percentuale pi\u00f9 alta dei punti disponibili in un campionato di Serie A: l'85,29% (58 punti su 68 disponibili), con media inglese +7 (record poi battuto dalla Juventus nel 2013-14 con l'89,47% dei punti conquistati). Nella stessa annata l'Inter ha stabilito il record di punti in un campionato a 18 squadre con due punti per vittoria (58).\nAl termine della stagione 2006-07, l'Inter ha stabilito il record di punti (97), di vittorie consecutive (17), di vittorie complessive (30 su 38 partite) e di successi esterni (15 su 19 incontri disputati). In seguito, i record di punti e di vittorie complessive in una stagione sono stati battuti dalla Juventus nell'annata 2013-14, mentre quelle di vittorie esterne \u00e8 stato superato dal nella stagione 2020-21. Nel 2007 l'Inter ha stabilito il primato di punti in campionato in un anno solare (92 in 37 partite), raggiungendo una media di 2,48 punti a partita (record poi battuto dalla Juventus nel 2012).\nNella stagione 2020-2021 i nerazzurri hanno conseguito il primato del maggior numero di vittorie consecutive dall'inizio del girone di ritorno (11), e hanno eguagliato il record, precedentemente ottenuto dalla Juventus nelle stagioni dal 2013-2014 al 2017-2018, del maggior numero di squadre avversarie battute in campionato (19 su 19). Nel 2021 i meneghini hanno stabilito il nuovo primato di punti totalizzati nel campionato italiano in un anno solare (104), battendo il precedente record stabilito dalla Juventus nel 2018.\nA livello di coppe nazionali l'Inter \u00e8 al secondo posto per numero di finali disputate: 13 di Coppa Italia (con 7 vittorie, delle quali 2 consecutivamente per due volte) e 10 di Supercoppa italiana (con 6 successi, di cui 2 consecutivamente) per un totale di 23 finali, che la pongono dietro alla Juventus con 37 finali e a pari merito con Milan e (sono esclusi dal conteggio i gironi finali di Coppa Italia).\nIl record di finali consecutive in Supercoppa italiana \u00e8 stato stabilito dall'Inter con 7 edizioni disputate consecutivamente (dal 2005 al 2011), prima di essere battuto dalla Juventus con 9 edizioni (dal 2012 al 2020). In precedenza il primato apparteneva al Milan, che aveva giocato 3 edizioni consecutive: nel 1992, 1993 e 1994. \nNella stagione 2005-06, l'Inter \u00e8 stata la prima squadra italiana a realizzare il \"treble\" nazionale, vincendo campionato, Coppa nazionale e Supercoppa di Lega.\nIn ambito internazionale, l'Inter \u00e8 la prima e unica squadra italiana, nonch\u00e9 la sesta in Europa, ad aver realizzato il \"treble\", ovvero la conquista nella stessa stagione di campionato, Coppa nazionale e Champions League, traguardo raggiunto nel 2009-10. Nel 1964 l'Inter \u00e8 stata la prima compagine italiana a vincere la Coppa Intercontinentale, divenendo anche l'unica italiana ad aver vinto campionato, Coppa dei Campioni e Coppa Intercontinentale nello stesso anno, il 1965.\nL'Inter \u00e8 la squadra italiana che vanta il maggior numero di partecipazioni alla Coppa UEFA/Europa League. Escludendo le edizioni della Coppa delle Fiere, in quanto tale manifestazione non viene riconosciuta dall'UEFA, la societ\u00e0 ha disputato 28 volte la manifestazione. Nella medesima competizione, l'Inter ha giocato pi\u00f9 partite di qualsiasi altra squadra (191), ha centrato il maggior numero di vittorie (96) e di pareggi (44), ed \u00e8 la squadra che ha conquistato pi\u00f9 punti di tutti nella competizione (236).\nL'avversario affrontato pi\u00f9 volte dall'Inter in gare ufficiali \u00e8 la Juventus (239 volte), seguita dal Milan (227 volte), dalla Roma (208 volte) e dal (195 volte). In campo internazionale, gli avversari pi\u00f9 frequenti sono il (19 incontri), il (14 incontri), il (10 incontri), e il (7 incontri).\nStatistiche individuali.\nIl giocatore con il maggior numero di presenze in nerazzurro \u00e8 Javier Zanetti, con 858 presenze in 19 stagioni. Seguono Giuseppe Bergomi (756 partite in 20 stagioni), Giacinto Facchetti (634 presenze in 18 stagioni), Sandro Mazzola (565 presenze in 17 stagioni) e Giuseppe Baresi (559 presenze in 15 stagioni).\nJavier Zanetti, con 615 presenze in Serie A, \u00e8 il primo giocatore con presenze nell'Inter, ed \u00e8 anche primo fra i giocatori non nati in Italia.\nIl capocannoniere di tutti i tempi \u00e8 Giuseppe Meazza, con 288 gol segnati in 14 stagioni. Alle sue spalle Alessandro Altobelli (209 gol in 11 stagioni), Roberto Boninsegna (171 in 7 stagioni), Sandro Mazzola (160 in 17 stagioni) e Luigi Cevenini III (158 in 10 stagioni).\nIl miglior marcatore dell'Inter in un campionato a girone unico \u00e8 Antonio Valent\u00edn Angelillo, che nel 1958-59 realizz\u00f2 33 reti; inoltre, i 33 gol in 33 partite di Angelillo rappresentano anche il miglior risultato conseguito in un campionato a 18 squadre. Christian Vieri, con 24 gol in 23 partite nel 2002-03 (media per partita: 1,043), \u00e8 stato il secondo calciatore, dopo Felice Borel nel 1932-33, ad aver vinto la classifica marcatori della serie A con un numero di reti superiore a quello delle presenze.\nTifoseria.\nSecondo il sondaggio condotto dalla societ\u00e0 \"Demos &amp; Pi\" e pubblicato nel settembre 2016 su \"la Repubblica\", l'Inter risulta essere il secondo club pi\u00f9 sostenuto in Italia \u2013 a pari merito con il e dietro la \u2013, con il 14% di preferenze da parte del campione esaminato.\nInoltre, da un rapporto della societ\u00e0 tedesca di indagini sul mercato sportivo \"Sport+Markt\" relativo al 2010, emerge come il club possa contare su un bacino potenziale di circa 17,5 milioni di sostenitori in Europa e di 9,3 milioni di simpatizzanti in Sudamerica (secondo un altro rapporto della stessa societ\u00e0 del 2009).\nAttualmente un buon numero di sostenitori si organizza in \"fan club\" e associazione di tifosi. Il principale \u00e8 il \"Centro Coordinamento Inter Club\" (CCIC), che ha pi\u00f9 di 1065 club riconosciuti ufficialmente dall'Inter. La societ\u00e0 nerazzurra vanta numerosi club sparsi in tutte le regioni d'Italia e in trenta paesi nel resto del mondo.\nStoria.\nLa cultura popolare voleva che a tifare per l'Inter fosse soprattutto la borghesia, a differenza della sua rivale cittadina, il Milan, sostenuta invece dalle classi popolari e dagli immigrati. Infatti, i tifosi dell'Inter soprannominavano quelli del Milan \"casciav\u00ect\", che in milanese significa \"cacciaviti\", per indicare l'origine operaia dei sostenitori rossoneri. A loro volta, i milanisti chiamavano i nerazzurri \"ba\u00f9scia\", termine milanese che significa \"gradasso\", per indicare uno degli stereotipi cittadini, essendo allora i nerazzurri appartenenti perlopi\u00f9 alle classi medie e altolocate, di origine prettamente meneghina.\nGemellaggi e rivalit\u00e0.\nLe tifoserie gemellate storicamente con quella dell'Inter sono quelle del (per la rivalit\u00e0 con i tifosi comaschi, gemellati col Milan), e soprattutto della . Il gemellaggio con i laziali affonda le proprie radici intorno alla met\u00e0 degli anni 1980 in risposta all'antico gemellaggio (poi rotto) fra Roma e Milan. Il legame \u00e8 stato rinsaldato nella finale di Coppa UEFA 1997-1998 a Parigi, nonch\u00e9 il 5 maggio 2002 e il 2 maggio 2010 all'Olimpico, quando i tifosi laziali augurarono agli interisti la conquista del tricolore contro i comuni rivali della Roma. All'estero, esiste un rapporto di amicizia con le tifoserie del e del .\nLe rivalit\u00e0 pi\u00f9 accese sono soprattutto con le tifoserie del Milan, con cui i nerazzurri disputano il \"derby\" di Milano, noto anche come \"derby della Madonnina\", e della Juventus, con cui fin dagli anni 1960 l'Inter d\u00e0 vita al \"derby d'Italia\". \u00c8 in questi due match che le presenze allo stadio arrivano di solito all'apice, fino quasi all'esaurimento dei posti. Altre forti rivalit\u00e0 sussistono con le tifoserie del , dell' e della .\nOrganico.\nRosa 2021-2022.\nRosa e numerazione aggiornate al 29 gennaio 2022.\nStaff tecnico.\nStaff tecnico aggiornato al 31 agosto 2021.\nAttivit\u00e0 polisportiva.\nPer un breve periodo della sua storia, durante gli anni venti del XX secolo, l'Inter fu una polisportiva che, oltre alla squadra di calcio, schierava nelle divisioni nazionali anche quelle di pallacanestro e di rugby.\nLa sezione cestistica del club partecip\u00f2 ai primi campionati organizzati dalla Federazione Italiana Pallacanestro e, capitanata dal presidente e fondatore della federazione Arrigo Muggiani, vinse uno scudetto nel 1923; verso la fine del decennio la squadra si sciolse.\nNel 1927, a seguito della fusione dello Sport Club Italia con l'Unione Sportiva Milanese, nacque una squadra di rugby in seno all'Ambrosiana-Inter che, con tale nome, fu tra le compagini che disputarono nella stagione 1928-29 il primo campionato italiano di rugby.\nI milanesi giunsero in finale e si imposero 3-0 nell'incontro di spareggio a Bologna contro la anche se, a fine torneo, l'Ambrosiana estromise la squadra di rugby, che si trasfer\u00ec al Dopolavoro Pirelli e divenne famosa con il nome di Amatori Rugby Milano.\nUn'altra disciplina inglobata nella propria attivit\u00e0 sportiva fu l'hockey su ghiaccio con l'incorporazione, nel 1949, dell'Hockey Club Milano, all'epoca gi\u00e0 10 volte campione nazionale, ribattezzato H.C. Milano-Inter.\nLa squadra si laure\u00f2 campione d'Italia nel 1950, 1951, 1952 e 1954 e vinse la Coppa Spengler, il pi\u00f9 antico torneo europeo per squadre di club, nel 1953 e 1954, prima di sparire nel 1956 per problemi economici e fondersi con l'altra squadra di Milano, i Diavoli Rossoneri.\nNella stagione 2018-19 l'Inter ha costituito la sua prima squadra calcistica femminile. Il club era attivo gi\u00e0 da alcuni anni con una sezione giovanile femminile.\nDal 2020 l'Inter \u00e8 attiva negli eSports."}
{"id": "2460848", "revid": "1605525", "url": "https://it.wikipedia.org/wiki?curid=2460848", "title": "Gaetano Cappelli", "text": "Biografia.\nGaetano Cappelli si \u00e8 laureato in filosofia alla Sapienza di Roma con una tesi sull'estasi e il misticismo nella nuova letteratura nord-americana.\nNel 1982 pubblica per Fastproducts \"Brian Eno, il suo doppio, le musiche possibili\" e, con il fratello Tomangelo, il libro di culto \"Minimal trance music ed elettronica incolta\" (Sconcerto).\nInnamorato da sempre del Romanticismo tedesco, nel 1982 cura l'edizione critica della \"Storia meravigliosa di Peter Schelmihl\" di Adalbert von Chamisso e nel 1984 \"Vita di Maria Wuz, il maestrino contento di Auenthal\" di Jean Paul.\nPubblica il suo primo romanzo nel 1988.\nCollabora con il \"Corriere della Sera\", \"Panorama\", \"Il Messaggero\" e \"Class\".\nCuriosit\u00e0.\nDopo la traduzione in Francia di \"Storia controversa dell'inarrestabile fortuna del vino Aglianico nel mondo\" diviene \"Chevalier de la Confr\u00e9rie du Tastevin\" di Borgogna, onore riservato a pochi eletti beoni, tra cui Norman Rockwell e Winston Churchill."}
{"id": "2460849", "revid": "599013", "url": "https://it.wikipedia.org/wiki?curid=2460849", "title": "Ji\u0159\u00ed Novotn\u00fd (calciatore)", "text": "Carriera.\nNazionale.\nHa giocato per la Cecoslovacchia e quindi per la Repubblica Ceca; in totale, ha giocato 33 partite con le nazionali segnando 2 gol.\nHa partecipato ad Euro 2000."}
{"id": "2460852", "revid": "76963", "url": "https://it.wikipedia.org/wiki?curid=2460852", "title": "Meisa Kuroki", "text": "Biografia.\nNata ad Okinawa, da madre nipponica e da padre nippo-brasiliano, Meisa Kuroki debutt\u00f2 come attrice teatrale nel 2004, all'et\u00e0 di sedici anni, con la compagnia Kitaku Tsukakouhei. Nello stesso anno debutt\u00f2 come modella, posando per la rivista \"JJ\" e firmando un contratto con l'agenzia Sweet Power, e fu nel cast della serie televisiva \"Medaka\".\nNel 2005 recit\u00f2 nel film drammatico \"Who's Camus Anyway\" e in \"Under the Same Moon\", diretto da Kenta Fukasaku. Nel 2006 ebbe il ruolo di co-protagonista nel J-Horror \"\". L'anno successivo fu la doppiatrice della protagonista del film d'animazione cel-shaded \"Vexille\", e fu diretta da Takashi Miike in \"Crows Zero\", per il quale cur\u00f2 la colonna sonora cantando alcune canzoni del film con lo pseudonimo Ruka, ovvero il nome del personaggio interpretato.\nNel luglio 2008 gir\u00f2 uno spot pubblicitario per un telefono cellulare della Toshiba e cant\u00f2 anche la canzone che accompagnava lo spot, intitolata \"Like This\". Successivamente firm\u00f2 un contratto per la Sony Music, che fece uscire il singolo \"Like This\" nel giugno 2008, in digitale. L'8 aprile 2009 la Kuroki incise il suo primo mini album, intitolato \"hellcat\", seguito il 22 luglio dal singolo \"SHOCK-Unmei\". \nAttualmente in Giappone \u00e8 testimonial del marchio Giorgio Armani.\nDal febbraio 2012 \u00e8 sposata con Jin Akanishi, ex-cantante dei KAT-TUN ed attore di dorama."}
{"id": "2460854", "revid": "115233", "url": "https://it.wikipedia.org/wiki?curid=2460854", "title": "Dnapl", "text": ""}
{"id": "2460858", "revid": "767487", "url": "https://it.wikipedia.org/wiki?curid=2460858", "title": "ZZ Top's First Album", "text": "ZZ Top's First Album \u00e8 il primo album discografico della band rock texana ZZ Top, pubblicato dall'etichetta discografica London Records nel gennaio del 1971."}
{"id": "2460864", "revid": "767487", "url": "https://it.wikipedia.org/wiki?curid=2460864", "title": "Marina Pagano", "text": "Biografia.\nNata nel rione Stella di Napoli da una famiglia composta da otto figli, a diciannove anni Marina Pagano si trasferisce a Roma dove lavorer\u00e0 con Eduardo De Filippo. Si segnala come interprete nello spettacolo \"Napoli notte e giorno\" di Raffaele Viviani, diretto da Giuseppe Patroni Griffi, e incomincia a guadagnarsi fama nel \"Socrate immaginario\" di Ferdinando Galiani, con Gianna Giachetti e Nino Taranto.\nNel 1970 arriva lo spettacolo che le decreter\u00e0 un grande successo \"Io, Raffaele Viviani\" di Antonio Ghirelli e del marito Achille Millo, con lo stesso Millo alla regia e in veste d'attore insieme ad Antonio Casagrande e Franco Acampora. Spettacolo questo ripreso varie volte fino al giugno 1979, anno in cui viene portato a New York ed \u00e8 acclamato dal pubblico e dalla critica americana.\nNel 1971 la televisione italiana le dedica un programma dal titolo \"Incontro con Marina Pagano\", al suo fianco Vittorio De Sica. L'attrice \u00e8 poi protagonista dell'originale televisivo \"Le Farfalle\" di Dante Guardamagna e, a teatro, dello spettacolo di Alessandro Fersen \"Le diavolerie\".\nNel 1972, nello spettacolo di Achille Millo \"Amatevi gli uni sugli altri\", tratto dall'opera di Jacques Pr\u00e9vert, Marina Pagano si rivela oltre che sensibile attrice, struggente interprete delle canzoni che furono successi di grandi cantanti come \u00c9dith Piaf, Juliette Gr\u00e9co, Gilda Mignonette e la Oswald. Nel 1979 fa parte del cast de \"I misteri di Napoli\" di Mastriani con la regia televisiva di Ugo Gregoretti.\nNel giugno del 1980 invece \u00e8 protagonista, per la televisione, della trasmissione in quattro puntate \"Una voce... una donna\" in onda sulla Rete 2, interpretando grandi donne dello spettacolo come Edith Piaf, Judy Garland, Gilda Mignonette e Anna Fougez.\nTra le varie apparizioni cinematografiche, quella del 1981 nel primo film di Massimo Troisi \"Ricomincio da tre\", in cui riveste il ruolo della zia Antonia. Del 1986 \u00e8 \"Le farse cavaiole\" adattamento di Giuseppe Rocca da Vincenzo Braca.\nMuore il 19 gennaio 1990 a causa di un tumore all'et\u00e0 di 50 anni. Le sue ceneri e quelle del marito Achille Millo, morto nel 2006, riposano al cimitero romano di Prima Porta. Il drammaturgo Aniello Nigro le ha dedicato lo spettacolo di prosa \"Mani nel fuoco\".\nCarriera musicale.\nNel 1973 incide il suo primo disco, \"Jesce sole\", curato da Roberto De Simone e Achille Millo. Nello stesso anno partecipa alla . Nel 1974 partecipa, con la canzone Michelemm\u00e0, a \"Canzonissima\".\nIl suo secondo LP, dal titolo \"Io vi racconter\u00f2\", \u00e8 composto da dieci canzoni d'amore di autori italiani e stranieri. Con lo stesso titolo, Marina Pagano presenta un recital nei maggiori teatri italiani. Dopo il successo ottenuto da questo, nel 1975 segue il recital \"A modo mio...\". Sono gli anni in cui, per l'interprete, scrivono canzoni autori come Enrico Medail, Fiorenzo Carpi, Giorgio Gaslini e Bruno Nicolai.\nMarina Pagano \u00e8 stata invitata a rappresentare l'Italia nell'ex URSS, a Baku (Azerbaijan), quale interprete del suo paese."}
{"id": "2460866", "revid": "84184", "url": "https://it.wikipedia.org/wiki?curid=2460866", "title": "Bozzi", "text": ""}
{"id": "2460875", "revid": "767487", "url": "https://it.wikipedia.org/wiki?curid=2460875", "title": "Pavel Horv\u00e1th", "text": "Durante la carriera ha giocato soprattutto in patria, vestendo le maglie di Sparta Praga, Jablonec, Slavia Praga, Teplice e Viktoria Pilsen, societ\u00e0 con la quale ha fatto la storia recente del calcio ceco. Tra il 2000 e il 2002 ha giocato con Sporting Lisbona e Galatasaray, tentando anche l'avventura nipponica col Vissel Kobe nel biennio 2004-2006 prima di tornare in patria. Vanta 10 titoli nel palmar\u00e8s, divisi fra tre campionati nazionali e 7 Coppe della Repubblica Ceca conquistate con 4 squadre diverse, ovvero Slavia Praga, Teplice, Sparta Praga e Viktoria Pilsen: la prima Coppa la vince nel 1997, l'ultima nel 2010. A livello individuale, la federazione calcistica della Repubblica Ceca gli ha assegnato per 4 anni di fila tra il 2011 e il 2014 il premio come \"personalit\u00e0 dell'anno del calcio ceco\".\nHa totalizzato 88 presenze e 14 gol nelle competizioni UEFA per club, 16 delle quali nelle fasi finali della UEFA Champions League.\nInoltre, \u00e8 il settimo calciatore per numero di reti realizzate nella prima divisione ceca (78).\nCaratteristiche tecniche.\nPavel Horvath pu\u00f2 giocare sia da centrocampista centrale che da mediano.\nCarriera.\nHa giocato per la Nazionale di calcio della Repubblica Ceca in 19 partite. Ha partecipato ad Euro 2000\nNel settembre 2007 fu multato per 200,000 corone ceche dopo aver apparentemente eseguito il saluto nazista durante un match contro il Viktoria \u017di\u017ekov. Horv\u00e1th si scus\u00f2 per l'incidente dichiarando che il suo gesto fu malinterpretato, e che voleva solamente calmare il pubblico con il suo gesto.\nAl termine della stagione 2014-15, a 40 anni compiuti, annuncia la sua decisione di lasciare il calcio."}
{"id": "2460878", "revid": "729019", "url": "https://it.wikipedia.org/wiki?curid=2460878", "title": "Focke-Wulf Fw 187", "text": "Il Focke-Wulf Fw 187 \"Falke\" (\"Falcone\") era un caccia bimotore multiruolo ad ala bassa prodotto in piccola serie dall'azienda tedesca Focke-Wulf Flugzeugbau alla fine degli anni trenta.\nBench\u00e9 il Reichsluftfahrtministerium (RLM) non avesse mai espresso l'esigenza di dotarsi di un simile velivolo, venne sviluppato su iniziativa personale di Kurt Tank per offrire alla Luftwaffe un caccia ad alte prestazioni. I prototipi vennero in seguito adattati in una versione biposto per competere con il Messerschmitt Bf 110 nel ruolo di \"Zerst\u00f6rer\", finalizzato cio\u00e8 alla distruzione dei bombardieri nemici, ma solo nove velivoli furono costruiti.\nStoria del progetto.\nOrigine.\nAll'inizio degli anni trenta, lo sviluppo dei progetti delle cellule super\u00f2 quello dei motori aeronautici, consentendo la costruzione di grossi aerei che i motori esistenti non riuscivano a potenziare adeguatamente. Questo port\u00f2 ad un periodo in cui i le prestazioni dei progetti plurimotori superarono quelle dei monomotori. Nelle gare aeree in Europa, il Dornier Do 17 sorpassava ogni caccia monomotore suo avversario. In Germania, questo port\u00f2 all'idea dello \"schnellbomber\", bombardiere veloce, che avrebbe dovuto superare in prestazioni i caccia di difesa. Questo periodo, alla fine, si dimostr\u00f2 piuttosto breve, ma port\u00f2 la maggior parte delle aviazioni a costruire caccia bimotori, come il P-38 Lightning, Grumman G-34, Westland P.9 e, appunto, l'Fw 187.\nNel 1935, Kurt Tank sugger\u00ec di creare un caccia monoposto a lungo raggio. L'idea non era quella di produrre un caccia pesante o un distruttore di bombardieri come il Bf 110, ma un caccia a lungo raggio che avesse le prestazioni di un monoposto. Alimentato dai nuovi Daimler-Benz DB 600 da 736\u00a0kW, avrebbe avuto una velocit\u00e0 di 560\u00a0km/h. Il progetto fu rivelato nel 1936 ad un'esibizione di proiettili, prototipi e progetti tenutasi alla fabbrica Henschel a Berlino-Sch\u00f6nefeld, dove fu visto da un grande numero di gerarchi nazisti, tra cui Hitler. Comunque il Reichsluftfahrtministerium (RLM) rigett\u00f2 il progetto perch\u00e9 il monomotore Messerschmitt Bf 109 avrebbe avuto le stesse prestazioni, costando all'incirca la met\u00e0. Un caccia a lungo raggio non era considerato un'opzione importante, a quel tempo si credeva che la scorta ai bombardieri fosse semplicemente non necessaria.\nTank allora port\u00f2 il progetto direttamente da Wolfram von Richthofen, capo del \"Technischen Amt\", reparto di ricerca e sviluppo dell'RLM. Richtofen non era sicuro che le prestazioni dei bombardieri sarebbero rimaste a lungo superiori a quelle dei caccia. Diede il nulla osta per la costruzione di tre prototipi ma alla condizione che si sostituissero i DB 600, che erano di estrema scarsit\u00e0, con i meno potenti Junkers Jumo 210 da 700\u00a0CV (515\u00a0kW). Il progetto dettagliato fu assegnato a R. Blaser.\nI primi prototipi.\nIl primo prototipo, l'Fw 187 V1 (D-AANA) vol\u00f2 per la prima volta nel maggio 1937, con Hans Sander, il capo pilota collaudatore dell'azienda, ai comandi. Nei test raggiunse 523\u00a0km/h malgrado l'uso dei motori Jumo a bassa potenza. Era di 80\u00a0km/h pi\u00f9 veloce del contemporaneo Messerschmitt Bf 109B (sempre a propulsione Jumo), bench\u00e9 avesse il doppio del peso. I membri dell'RLM sospettarono che ci\u00f2 fosse dovuto a strumenti di volo difettosi, ma ulteriori test esclusero quest'ipotesi. La velocit\u00e0 di salita dell'Fw 187 e quella di picchiata erano pari, se non superiori, ai monoposto.\nDiverse modifiche furono apportate al progetto dopo i test, incluse le nuove eliche DVL in luogo delle originali Junkers-Hamiltons. Vi fu pure una versione sperimentale a ruote doppie abbandonata dopo i test. Blaser era preoccupato circa i fenomeni di flutter nel timone ad alta velocit\u00e0; un peso fu aggiunto per tentare di ridurlo. La soluzione si rivel\u00f2 inefficiente.\nSegu\u00ec un secondo prototipo (V2), che si differenziava dal precedente per il radiatore fisso, un ruotino di coda semiretraibile, modifiche al timone di profondit\u00e0 e una deriva con minore corda. Il motore fu aggiornato alla versione 210G dello Jumo. L'Fw 187 V2 cominci\u00f2 i test nell'estate del 1937, ma si schiant\u00f2 in atterraggio quando uno dei suoi carrelli cedette.\nIl V1, invece, fu distrutto il 14 maggio 1938 dopo un passaggio ad alta velocit\u00e0 sopra Brema, quando il pilota, Paul Bauer fece stallare il velivolo che precipit\u00f2.\nI prototipi biposto.\nAncora prima che il V1 volasse, fu ordinato a Tank di convertire il suo progetto in un biposto con il ruolo di distruttore di bombardieri, sebbene la necessit\u00e0 di un secondo membro dell'equipaggio fosse marginale. I primi due prototipi erano gi\u00e0 molto avanzati nella costruzione a quel punto, cos\u00ec le modifiche furono effettuate sul terzo prototipo, la cui costruzione era appena agli inizi.\nBlaser adatt\u00f2 il progetto allungando la fusoliera. Questo ebbe l'effetto di spostare il centro di gravit\u00e0 e richiese la modifica delle gondole del motore per far ritornare il bilanciamento corretto in relazione alle ali. Fu rinnovata la cabina di pilotaggio per un equipaggio di due membri, ma non vi era spazio per armamenti difensivi, cos\u00ec il secondo membro dell'equipaggio fu relegato a operatore radio.\nL'armamento offensivo fu migliorato rimpiazzando le due mitragliatrici MG 17 da 7,92\u00a0mm con i cannoni MG FF da 20\u00a0mm. Questi per\u00f2 non furono per\u00f2 mai montati.\nL'Fw 187 V3 (D-ORHP) vol\u00f2 nella primavera del 1938, ma ebbe un incendio al motore durante uno dei primi test, e i carrelli furono danneggiati durante l'atterraggio d'emergenza che segu\u00ec. Fu tuttavia velocemente riparato e torn\u00f2 in servizio. Due altri prototipi biposto, il V4 (D-OSNP) e il V5 (D-OTGN), seguirono, rispettivamente, nell'estate e nell'autunno del 1938. Questi aerei, sempre propulsi dagli Jumo 210, dimostrarono prestazioni minori delle aspettative.\nIl prototipo finale, l'Fw 187 V6 (D-CINY), fu modificato pi\u00f9 pesantemente; fu dotato dei motori DB-600 da 736\u00a0kW. Vol\u00f2 per la prima volta all'inizio del 1939. Malgrado diversi problemi nei test, dovuti perlopi\u00f9 all'innovativo impianto di raffreddamento, L'Fw 187 V6 raggiunse 634\u00a0km/h in volo livellato, stabilendo il record tedesco.\nProduzione.\nAppena tre Fw 187 A-0 furono prodotti nell'estate 1939, basandosi sui V3 con motori Jumo 210G. La Luftwaffe, comunque, precis\u00f2 che senza armamento difensivo il velivolo non avrebbe potuto ricoprire il ruolo di \"Zerst\u00f6rer\" e rimase disinteressata al progetto. I tre prototipi biposto furono restituiti alla Focke-Wulf dopo i test svolti presso il centro sperimentale di Rechlin. Vi fu uno studio nell'inverno 1942-1943 per adattare l'aereo a caccia notturno, ma la mancanza di spazio per il radar fece fallire anche quest'ipotesi.\nTank comunque diresse studi su un'ampia variet\u00e0 di nuove versioni dell'aereo, come bombardiere in picchiata, cacciabombardiere, intercettore ad alta quota (con apertura alare maggiorata) e altri. Questi sfoggiarono una gamma di motori che includeva il Daimler-Benz DB 601, il DB 605 e anche il radiale BMW 801. Il Ta 154 \"Moskito\" risult\u00f2 dalla richiesta della Luftwaffe di un caccia pesante bimotore (come l'Fw 187) ma Kurt Tank non pot\u00e9 riutilizzare il lavoro svolto per l'Fw 187 a causa della specifica richiesta di utilizzare legno in luogo delle leghe leggere. Sembra che gli Fw 187 sopravvissuti siano stati utilizzati come banchi di prova durante questo programma.\nTecnica.\nPer migliorare le prestazioni rispetto al Bf 110, la fusoliera fu pensata pi\u00f9 compatta possibile, cos\u00ec piccola che non vi erano sul cruscotto i comandi per tutte le impostazioni del motore, che erano invece impostate nella parte interna delle gondole dei motori, come in certe versioni del Bf 110. Le gondole erano relativamente convenzionali e includevano sia i motori che i carrelli d'atterraggio, ma il radiatore, montato sulla parte frontale del velivolo era retraibile per raggiungere velocit\u00e0 pi\u00f9 elevate. Le ruote principali erano interamente retraibili.\nCome molti progetti anteguerra la vista diretta del retro era impedita. Nonostante la cabina di pilotaggio fosse posta molto avanti, una piccola finestra era presente sotto i piedi del pilota per migliorare la visuale in fase d'atterraggio.\nImpiego operativo.\nUn Industrie-Schutzstaffel (squadrone di difesa per gli impianti industriali) comprese i tre Fw 187 A-0 ed i piloti furono i collaudatori della Focke-Wulf, a difesa dello stabilimento di Brema\nVi furono rivendicazioni di abbattimenti ma furono probabilmente frutto di propaganda. I tre A-0 furono persino inviati in Norvegia per dimostrare che essi stessero entrando in servizio al posto dei Bf 110.\nI piloti trovavano generalmente l'Fw 187 superiore al Bf 110, ciononostante l'RLM li ritir\u00f2 quasi subito dal servizio. Essi ritornarono alla Focke-Wulf, dove furono usati ancora per la difesa degli stabilimenti. Un Fw 187 fu inviato alla scuola di tiro aereo a V\u00e6rl\u00f8se, in Danimarca nel 1942."}
{"id": "2460886", "revid": "1165513", "url": "https://it.wikipedia.org/wiki?curid=2460886", "title": "Il padrino - Parte III (colonna sonora)", "text": "Il padrino - parte III (\"The Godfather Part III\") \u00e8 la colonna sonora dell'omonimo film, composta e diretta da Carmine Coppola."}
{"id": "2460889", "revid": "110157", "url": "https://it.wikipedia.org/wiki?curid=2460889", "title": "Chiesa della Madonna delle Grazie (Santa Maria Coghinas)", "text": "La chiesa parrocchiale della Madonna delle Grazie \u00e8 un edificio religioso del comune di Santa Maria Coghinas, della provincia di Sassari.\nVenne costruita in pietra arenaria nella seconda met\u00e0 del XII secolo. Nel XIV secolo venne rifatta la facciata e nel corso dei tempi venne restaurata pi\u00f9 volte fino a mostrarsi come \u00e8 ora.\nHa un'unica navata con facciata a spioventi piene di decorazioni."}
{"id": "2460892", "revid": "154639", "url": "https://it.wikipedia.org/wiki?curid=2460892", "title": "Libro di Elcasai", "text": "Il Libro di Elcasai fu il libro sacro degli Elcasaiti, un gruppo di Ebioniti gnostici fiorito nel III secolo. Del libro si conservano alcuni frammenti grazie alle citazioni di autori cristiani.\nSarebbe stato scritto da Elcasai tra il 101, anno in cui Elcasai inizi\u00f2 il proprio insegnamento, e la fine del regno di Traiano (117): un frammento, infatti, riporta una profezia non avveratasi, secondo la quale tre anni dopo la campagna partica di Traiano (114-116) sarebbe dovuto scoppiare un conflitto globale.\nFu probabilmente composto in lingua aramaica, o quanto meno destinato a lettori che la conoscessero. Il Frammento 9, infatti, contiene un gioco di parole comprensibile solo in aramaico.\nIl libro recava la dedica ai \"Sobiai\"; Ippolito di Roma assunse erratamente che questo fosse il nome di una persona, ma si tratta di una parola aramaica che significa \"battezzato\", nome col quale gli Elcasiti facevano riferimento a s\u00e9 stessi.\nOltre che tra gli Elcasiti, il \"Libro di Elcasai\" si diffuse anche tra gli ebrei e gli giudeo-cristiani; attorno al 220 Alcibiade di Apamea ne port\u00f2 una versione greca a Roma, presso la congregazione di Callisto.\nFrammenti.\nDel \"Libro di Elcasai\" sono conservati dieci frammenti:"}
{"id": "2460894", "revid": "838137", "url": "https://it.wikipedia.org/wiki?curid=2460894", "title": "ECM Prague Open 2008 - Doppio femminile", "text": "Il doppio femminile dell'ECM Prague Open 2008 \u00e8 stato un torneo di tennis facente parte del WTA Tour 2008.\nPetra Cetkovsk\u00e1 e Andrea Hlav\u00e1\u010dkov\u00e1 erano le detentrici del titolo, ma la Cetkovska ha deciso di non partecipare quest'anno.\nSolo la Hlav\u00e1\u010dkov\u00e1 ha partecipato facendo coppia con Lucie Hradeck\u00e1 e ha vinto in finale 1\u20136, 6\u20133, 10\u20136, contro Jill Craybas e Micha\u00eblla Krajicek."}
{"id": "2460897", "revid": "339392", "url": "https://it.wikipedia.org/wiki?curid=2460897", "title": "Besan\u00e7on RC", "text": ""}
{"id": "2460899", "revid": "287204", "url": "https://it.wikipedia.org/wiki?curid=2460899", "title": "William Quan Judge", "text": "Mistico, esoterista e occultista teosofo, fu uno dei fondatori della prima Societ\u00e0 Teosofica. \nVita.\nWilliam Quan Judge nacque a Dublino, in Irlanda, da H. Frederic, di professione giudice, e Mary Alice Quan. All'et\u00e0 di 13 anni, dopo la morte della madre, la sua famiglia emigr\u00f2 negli Stati Uniti. William fu naturalizzato cittadino americano a 21 anni. Studi\u00f2 diritto e pass\u00f2 l'esame di stato come avvocato specializzato in legislazione commerciale, professione che gli assicur\u00f2 un modesto reddito. Nel 1874 spos\u00f2 l'insegnante Ella M. Smith, devota Metodista che inizialmente respinse la Teosofia, ma poi dopo la morte del marito nel 1896 ader\u00ec alla Societ\u00e0 Teosofica.\nW.Q. Judge fu affetto dalla malattia di Chagas (tripanosomiasi americana), che si aggrav\u00f2 a causa dello stress dovuto alle vicende della Societ\u00e0 Teosofica. Mor\u00ec il 21 marzo 1896, e il suo corpo fu cremato il 23 marzo.\nFondazione della Societ\u00e0 Teosofica.\nGrazie ad una educazione liberale e alla frequentazione dei Massoni amici del padre, William crebbe in un ambiente illuminato e ricco di interessi. Era interessato a diverse religioni, ed anche il pensiero esoterico suscitava la sua curiosit\u00e0. Nel 1874 lesse uno degli scritti di Henry Steel Olcott, \"People from the Other World\", e contatt\u00f2 l'autore e Madame Blavatsky. Judge per primo ebbe l'idea di fondare una societ\u00e0 per lo studio scientifico dei misteri, cosa che trov\u00f2 d'accordo Olcott e Blavatsky. Nonostante la sua giovane et\u00e0 - nel 1875 Judge aveva solo 24 anni - fu quindi fra i diciassette fondatori della Societ\u00e0 Teosofica. Nel 1884 divenne Segretario Generale della Sezione Americana della Societ\u00e0 Teosofica, con Abner Doubleday come Presidente. Assieme a Blavatsky e Olcott, Judge rimase nell'organizzazione quando molti altri l'abbandonarono. Quando Olcott e Blavatsky lasciarono gli Stati Uniti per l'India, Judge rimase per portare avanti il lavoro della Societ\u00e0, proseguendo nel contempo la sua professione di avvocato.\nDopo la morte della Blavatsky nel 1891, Judge fu coinvolto in una disputa fra Olcott e Annie Besant sulla presunta falsificazione delle lettere dai Mahatma, cio\u00e8 i Maestri spirituali ispiratori della Societ\u00e0. Come risultato, nel 1895 egli pose fine alla sua associazione con Olcott e Besant, portando con s\u00e9 gran parte della Sezione Americana della Societ\u00e0. Judge gest\u00ec la sua nuova organizzazione per circa un anno fino alla sua morte a New York, dopo di che gli subentr\u00f2 Katherine Tingley. L'organizzazione originata dalla fazione Olcott-Besant oggigiorno ha sede in India ed \u00e8 nominata \"Theosophical Society - Adyar\", mentre l'organizzazione di Judge \u00e8 oggi nota semplicemente come \"Theosophical Society\", spesso con la specificazione \u00ab\"International Headquarters Pasadena, California\"\u00bb.\nJudge scrisse articoli teosofici per diverse riviste, e anche il volume introduttivo \"The Ocean of Theosophy\", nel 1893 (pubblicato anche in italiano col titolo \"L'Oceano della Teosofia\")."}
{"id": "2460900", "revid": "287204", "url": "https://it.wikipedia.org/wiki?curid=2460900", "title": "Arne Domnerus", "text": ""}
{"id": "2460901", "revid": "1522738", "url": "https://it.wikipedia.org/wiki?curid=2460901", "title": "Deserto Aiel", "text": ""}
{"id": "2460903", "revid": "486946", "url": "https://it.wikipedia.org/wiki?curid=2460903", "title": "Lugard", "text": ""}
{"id": "2460905", "revid": "1522738", "url": "https://it.wikipedia.org/wiki?curid=2460905", "title": "Tremalking", "text": ""}
{"id": "2460907", "revid": "1522738", "url": "https://it.wikipedia.org/wiki?curid=2460907", "title": "Car'a'Carn", "text": ""}
{"id": "2460909", "revid": "84184", "url": "https://it.wikipedia.org/wiki?curid=2460909", "title": "Wells (Nevada)", "text": "Wells \u00e8 una citt\u00e0 degli Stati Uniti, situata nella Contea di Elko nello stato del Nevada. Nel censimento del 2000 la popolazione era di 1.346 abitanti. Appartiene all'area micropolitana di Elko.\nStoria.\nIl sito di Wells nacque con il nome di \"Humboldt Wells\", lungo la strada che portava fino in California. L'insediamento conobbe un notevole sviluppo grazie al passaggio della First Transcontinental Railroad, della quale era una fermata per passeggeri. Il fiume Humboldt ha la propria sorgente non molto lontano da Wells, in una localit\u00e0 chiamata oggi \"Humboldt Wells\". Nel tardo Ottocento l'intera citt\u00e0 di Humboldt Wells fu distrutta da un incendio, e come richiesta di aiuto alle citt\u00e0 vicine venne inviato: \"Wells sta bruciando\". Da allora in poi la citt\u00e0 prese il nome semplicemente di 'Wells'.\nIl 21 febbraio 2008, un terremoto di magnitudo 6,0 ha colpito le vicinanze di Wells alle 6:16 di mattina. Poich\u00e9 l'epicentro era a soli 9\u00a0km dal centro abitato, molte costruzioni sono rimaste danneggiate.\nGeografia fisica.\nSecondo i rilevamenti dell'United States Census Bureau, la localit\u00e0 di Wells si estende su una superficie di 17,8 km\u00b2, tutti occupati da terre.\nPopolazione.\nSecondo il censimento del 2000, a Wells vivevano 1.346 persone, ed erano presenti 352 gruppi familiari. La densit\u00e0 di popolazione era di 75,5 ab./km\u00b2. Nel territorio comunale si trovavano 633 unit\u00e0 edificate. Per quanto riguarda la composizione etnica degli abitanti, l'80,24% era bianco, il 6,76% era nativo, lo 0,30% era asiatico e lo 0,15% proveniva dall'Oceano Pacifico. Il 9,06% della popolazione apparteneva ad altre razze e il 3,49% a pi\u00f9 di una. La popolazione di ogni razza ispanica corrispondeva al 19,47% degli abitanti.\nPer quanto riguarda la suddivisione della popolazione in fasce d'et\u00e0, il 29,3% era al di sotto dei 18, il 7,6% fra i 18 e i 24, il 27,9% fra i 25 e i 44, il 25,0% fra i 45 e i 64, mentre infine il 10,3% era al di sopra dei 65 anni di et\u00e0. L'et\u00e0 media della popolazione era di 36 anni. Per ogni 100 donne residenti vivevano 107,7 maschi."}
{"id": "2460910", "revid": "767487", "url": "https://it.wikipedia.org/wiki?curid=2460910", "title": "Rio Grande Mud", "text": "Rio Grande Mud \u00e8 il secondo album discografico della band rock texana ZZ Top, pubblicato dall'etichetta discografica London Records nell'aprile del 1972.\nL'album raggiunse la posizione #104 della Chart statunitense Billboard 200.\nIl brano contenuto nell'album e pubblicato anche in formato singolo, \"Francene\", fu al sessantanovesimo posto della classifica Billboard The Hot 100."}
{"id": "2460912", "revid": "4175", "url": "https://it.wikipedia.org/wiki?curid=2460912", "title": "Sei Nazioni femminile 2003", "text": "Il Sei Nazioni 2003 fu l'ottava edizione assoluta del torneo rugbistico femminile del Sei Nazioni.\nIl torneo fu vinto dall', che realizz\u00f2 il Grande Slam, mentre la , sconfitta in tutti gli incontri, and\u00f2 incontro al \"Whitewash\"."}
{"id": "2460913", "revid": "486946", "url": "https://it.wikipedia.org/wiki?curid=2460913", "title": "Tel'Aran'Riodh", "text": ""}
{"id": "2460916", "revid": "287204", "url": "https://it.wikipedia.org/wiki?curid=2460916", "title": "Haarlemsche Football Club Haarlem", "text": "L'Haarlemsche Football Club Haarlem, meglio noto come HFC Haarlem, \u00e8 stata una societ\u00e0 calcistica olandese con sede nella citt\u00e0 di Haarlem, sciolta nel 2010.\nStoria.\nIl club fu fondato il 1\u00ba ottobre 1889. L'Haarlem vinse il titolo nel 1946 e ha raggiunto cinque finali di KNVB Cup, vincendone due (1902 e 1912) e perdendone tre (1911, 1914 e 1950). L'Haarlem vinse il titolo di Eerste Divisie nel 1972, 1976 e 1981. Nel 1982 l'Haarlem, con in rosa un giovane Ruud Gullit, riusc\u00ec a qualificarsi per la Coppa UEFA, nella quale fu eliminato dallo nel secondo turno (il match ospitato dallo Spartak \u00e8 conosciuto per il Disastro del Lu\u017eniki che occorse dopo la gara). Nel 1990, l'Haarlem retrocesse in Eerste Divisie e da quel momento non sono pi\u00f9 riusciti a tornare in Eredivisie.\nIl 25 gennaio 2010 il club viene dichiarato fallito per bancarotta. I diritti sportivi del club, compresi quelli riguardanti il logo e il nome, sono stati successivamente acquisiti da una nuova societ\u00e0 appositamente fondata con l'iscrizione ad una delle divisioni dilettanti olandesi come obiettivo a breve termine. Tale squadra si chiama Haarlem Kennemerland, e milita nella nona divisione del calcio olandese."}
{"id": "2460926", "revid": "729019", "url": "https://it.wikipedia.org/wiki?curid=2460926", "title": "Arteria pancreaticoduodenale superiore", "text": "L'arteria pancreaticoduodenale superiore \u00e8 l'arteria che irrora parte del duodeno, del coledoco e la testa del pancreas.\nAnatomia.\nNella maggior parte degli individui l'arteria pancreaticoduodenale superiore \u00e8 composta da due rami, anteriore e posteriore che possono originare da un tronco comune o nascere separatamente dall'arteria gastroduodenale.\nIl ramo anteriore discende lungo il solco compreso tra la superficie laterale della testa del pancreas e la superficie mediale della porzione discendente del duodeno, fornendo numerosi rami a questi organi. Si anastomizza a pieno canale con il ramo anteriore dell'arteria pancreaticoduodenale inferiore.\nIl ramo posteriore decorre al davanti del coledoco e della vena porta anastomizzandosi a pieno canale con il ramo posteriore dell'arteria pancreaticoduodenale inferiore lungo la superficie posteriore della testa del pancreas, fornendo rami alle porzioni posteriori di questi organi."}
{"id": "2460929", "revid": "767487", "url": "https://it.wikipedia.org/wiki?curid=2460929", "title": "Power Station (gruppo musicale taiwanese)", "text": "I Power Station () sono un gruppo musicale rock taiwanese, formata da due fratelli di nome Yu Chiu-hsin e Yen Chih-lin. La loro musica \u00e8 caratterizzata da ballate rock veloci, come anche dai loro elettrizzanti inni rock. Il loro aspetto e i capelli lunghi si differenziano dagli standard della scena mandopop cinese, a causa della somiglianza con i musicisti heavy metal occidentali. Nel 2001, i Power Station hanno pubblicato il loro unico album, intitolato \"Walking along Jhonghsiao East Street nine times\" con l'etichetta discografica \"Grand Music\" (che pi\u00f9 ha tardi \u00e8 diventata HIM International Music). La traccia che d\u00e0 il nome all'album (la versione cinese della canzone del 1997 \"Takie tango\" di Budka Suflera) ha vinto il secondo premio come \"Miglior Canzone Mandarina\" ai ventiquattresimi \"RTHK Top Ten Golden Song Awards\"."}
{"id": "2460934", "revid": "228446", "url": "https://it.wikipedia.org/wiki?curid=2460934", "title": "Conferenza di Parigi (1856)", "text": ""}
{"id": "2460938", "revid": "767487", "url": "https://it.wikipedia.org/wiki?curid=2460938", "title": "Palazzo Belloni Battagia", "text": "Palazzo Belloni Battagia (talvolta Palazzo Belloni Battaglia) \u00e8 un palazzo di Venezia, situato nel sestiere di Santa Croce e affacciato sul Canal Grande, tra il Fontego del Megio e Ca' Tron, a pochi passi da San Stae.\nStoria.\nIl palazzo \u00e8 stato edificato sui resti di una preesistente costruzione gotica verso la met\u00e0 Seicento, su progetto di Baldassare Longhena, per essere la dimora della famiglia Belloni, che in quel periodo era proprietaria di ricchi fondi rurali nella citt\u00e0 di Valenza -collegata a Venezia tramite la Via del Po- e l\u00ec dedita ad un fiorente commercio di tere bianche insieme alle famiglie Cagnoli e Aribaldi.\nIn realt\u00e0, non esiste alcuna documentazione che attesti tale progetto al celebre architetto, la cui paternit\u00e0 \u00e8 provata solo dalle forme architettoniche. I lavori non furono facili: i committenti dovettero dare fondo a tutte le loro ricchezze per completare il cantiere, che procedette per questo a rilento e termin\u00f2 solo nel 1663. La costruzione pass\u00f2 poi alla famiglia Battaglia o Battagia, non veneziana ma aggregata al patriziato. Nel 1804 la dimora pass\u00f2 ad Antonio Capovilla, ricco mercante, che la ristruttur\u00f2 in modo profondo ed invasivo: tale operazione non fu risparmiata dalla critica dei suoi contemporanei. Attualmente il primo piano ospita l'Istituto Commercio Estero, mentre il secondo \u00e8 privato.\nArchitettura.\nEsterni.\nPalazzo di due piani pi\u00f9 l'ammezzato, esso presenta una facciata tipicamente barocca, per la ricchezza di decori scultorei.Il piano terra, sovrastato da una balaustra, ha in centro un grande portale a tutto sesto timpanato.Il grande piano nobile presenta sette monofore rettangolari inserite in un ampio gioco di decori, comprendente delle lesene, due grandi stemmi e, sopra ciascuna monofora, un frontone spezzato.Al di sopra di un marcapiano sei piccole finestre quadrate caratterizzano l'ammezzato; il sottotetto \u00e8 percorso, sotto una cornice dentellata, da un lungo fregio, contenente lo stemma della famiglia Belloni.Sul tetto svettano, in posizione simmetrica, due alti pinnacoli a forma di obelisco, peculiarit\u00e0 ritrovabile solo in pochi altri palazzi della citt\u00e0, come Palazzo Giustinian Lolin, anch'esso progetto del Longhena, o Palazzo Papadopoli.Sul lato destro, dalla calle \u00e8 possibile distinguere, sotto la sagoma del camino del secondo piano, la sporgenza creata dalla cappella votiva del piano nobile.\nInterni.\nInternamente, il piano nobile di palazzo Belloni va ricordato per due motivi: vi si conserva in buono stato un ciclo di affreschi del XIX secolo; vi \u00e8 ospitato la citata cappella gentilizia, costituita da un piccolo oratorio. Tale struttura votiva contiene un altare e, sulle pareti e sul soffitto, delle decorazioni a tempera."}
{"id": "2460939", "revid": "131358", "url": "https://it.wikipedia.org/wiki?curid=2460939", "title": "The Strongest", "text": ""}
