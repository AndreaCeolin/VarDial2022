{"id": "2604188", "revid": "2039709", "url": "https://it.wikipedia.org/wiki?curid=2604188", "title": "Etruschi", "text": "Gli Etruschi (in etrusco: \ud800\udf13\ud800\udf00\ud800\udf14\ud800\udf0d\ud800\udf00, \"Rasna\" o \ud800\udf13\ud800\udf00\ud800\udf11\ud800\udf0d\ud800\udf00, \"Ra\u015bna\") sono stati un popolo dell'Italia antica vissuto tra il IX secolo a.C. e il I secolo a.C. in un'area denominata Etruria, corrispondente all'incirca alla Toscana, all'Umbria occidentale e al Lazio settentrionale e centrale, con propaggini anche a nord nella zona padana, nelle attuali Emilia-Romagna, Lombardia sud-orientale e Veneto meridionale, all'isola della Corsica, e a sud, in alcune aree della Campania.\nLa fase pi\u00f9 antica della civilt\u00e0 etrusca \u00e8 la cultura villanoviana, attestata a partire dal IX secolo a.C., che deriva, a sua volta, dalla cultura protovillanoviana (XII - X secolo a.C.). La civilt\u00e0 etrusca ebbe una profonda influenza sulla civilt\u00e0 romana, fondendosi successivamente con essa al termine del I secolo a.C. Questo lungo processo di assimilazione culturale ebbe inizio con la data tradizionale della conquista della citt\u00e0 etrusca di Veio da parte dei Romani nel 396 a.C. e termin\u00f2 nel 27 a.C., primo anno del principato di Ottaviano, con il conferimento del titolo di Augusto.\nEtnonimo.\nNella loro lingua chiamavano se stessi \"Rasenna\" o \"Rasna\", in etrusco \ud800\udf00\ud800\udf0d\ud800\udf0d\ud800\udf04\ud800\udf14\ud800\udf00\ud800\udf13 e \ud800\udf00\ud800\udf0d\ud800\udf14\ud800\udf00\ud800\udf13, in greco \u03a1\u03b1\u03c3\u03ad\u03bd\u03bd\u03b1\u03c2, che si \u00e8 ritenuto essere un etnico derivato da un eponimo, cos\u00ec come riportato da Dionigi di Alicarnasso. Alla fine degli anni '70 Massimo Pallottino ipotizza che \"Rasna\" equivalga piuttosto al latino \"populus\". Successivamente, in sintonia con Pallottino, Helmut Rix dimostra come \"Rasna\" corrisponda proprio a \"populus\", sia nel senso originale di \"esercito\" che nel senso politico successivo di \"popolo\".\nIn greco gli Etruschi vengono chiamati Tirreni, \"Tyrsenoi\" (ionico e attico antico: \u03a4\u03c5\u03c1\u03c3\u03b7\u03bd\u03bf\u03af, \"T\u00fcrsen\u00f2i\", in dorico: \u03a4\u03c5\u03c1\u03c3\u03b1\u03bd\u03bf\u03af, \"T\u00fcrsan\u00f2i\", abitanti della \u03a4\u03c5\u03c1\u03c3\u03b7\u03bd\u03af\u03b7, \"T\u00fcrsen\u00ece\", entrambi col significato di \"Tirreni\"), mentre in latino Tusci o Etrusci da cui \"Etruschi\" ed \"Etruria\".\nLa pi\u00f9 antica menzione degli Etruschi rimasta \u00e8 quella dello scrittore Esiodo, scritta nel suo poema \"Teogonia\", in cui, al verso 1016, menziona \u00abtutti i popoli illustri della Tirrenia\u00bb volutamente al plurale, poich\u00e9 intendeva comprendere le genti non greche d'Italia. Esiodo scriveva i suoi versi alla fine dell\u2019VIII secolo a.C.: a questo periodo (circa 700 a.C.) risalgono le pi\u00f9 antiche iscrizioni etrusche conosciute, scritte nell'alfabeto euboico che i commercianti etruschi avevano appreso durante i loro contatti con i Greci all'emporio di Cuma nell'Italia meridionale, almeno settant'anni prima.\nStoria.\nOrigini.\nSull'origine e la provenienza degli Etruschi \u00e8 fiorita una notevole letteratura, non solo storica e archeologica. Le notizie che ci provengono da fonti storiche, a partire dal V secolo a.C., ovvero cinquecento anni dopo le prime manifestazioni in Italia della civilt\u00e0 etrusca, sono infatti piuttosto discordanti, che dimostra come sull'argomento non vi era tra i Greci un'identit\u00e0 di visioni. Considerate le strette relazioni commerciali e culturali tra Greci ed Etruschi \u00e8 verosimile ritenere che gli stessi Etruschi non possedessero una propria tradizione su un'eventuale provenienza da altre aree del Mediterraneo o d'Europa; se tale tradizione fosse esistita, gli storici greci e latini l'avrebbero certamente riferita.\nNell'antichit\u00e0 furono elaborate diverse tesi, riassumibili in tre filoni principali: il primo che sostiene la provenienza orientale dal Mar Egeo, Tessaglia in Grecia o Lidia in Anatolia, riportata da Ellanico di Lesbo ed Erodoto, storici greci vissuti nel V secolo a.C.; il secondo che sostiene l'autoctonia degli Etruschi elaborata dallo storico greco Dionigi di Alicarnasso vissuto nel I secolo a.C., e il terzo che sostiene la provenienza settentrionale elaborata sulla base di un passo di Tito Livio che mette in collegamento gli Etruschi con le popolazioni alpine, in particolare i Reti. \nTutte le evidenze fino a oggi raccolte dall'archeologia preistorica e protostorica, dall'antropologia, dall'etruscologia, e dalla genetica, sono favorevoli a un'origine autoctona degli Etruschi. Studi recenti di linguistica hanno dimostrato una consistente affinit\u00e0 della lingua etrusca con la lingua retica parlata nelle Alpi.\nGli studi genetici dell'Universit\u00e0 di Ferrara e Firenze, pubblicati nel 2013 e nel 2018, sul DNA mitocondriale di una trentina di campioni etruschi vissuti tra l'VIII secolo a.C. e il III secolo a.C., condotti grazie a tecnologie di nuova generazione di sequenziamento del DNA (NGS), danno ragione alla versione di Dionigi di Alicarnasso: gli Etruschi erano autoctoni.\nStudi recenti del 2019 e 2021 di archeogenetica, basati sull'analisi del DNA autosomico, del cromosoma Y e del DNA mitocondriale di campioni di oltre 50 individui provenienti dalla Toscana e Lazio settentrionale vissuti tra il 900 a.C. e il 1 a.C., hanno concluso che gli Etruschi erano autoctoni e privi di tracce genetiche riconducibili all'Anatolia dell'et\u00e0 del Bronzo e del Ferro, aggiungendo che gli Etruschi erano simili geneticamente ai Latini del Latium vetus e che entrambi si posizionavano nel cluster europeo, a occidente della popolazione odierna dell'Italia settentrionale. Negli Etruschi, come nei Latini, erano presenti percentuali significative della componente ancestrale che deriva dalle popolazioni dell'Eneolitico delle steppe pontico-caspiche di Russia e Ucraina, considerate progenitori dei popoli di lingua indoeuropea (cultura di Jamna), ma secondo i linguisti gli Etruschi parlavano una lingua non indoeuropea, considerata preindoeuropea e paleoeuropea. Il 75% dei campioni di individui maschi etruschi \u00e8 risultato appartenere all'aplogruppo R1b, soprattutto R1b-P312 e il suo derivato R1b-L2 il cui antenato diretto \u00e8 R1b-U152, arrivati in Etruria dall'Europa centrale nell'et\u00e0 del Bronzo, mentre il resto dei campioni etruschi apparteneva a sub-cladi di G2a (G-P15) (G2a2b2a, G2a2b2b), che hanno fatto la loro comparsa in Europa nel neolitico con la diffusione dell'agricoltura. Per quanto riguarda gli aplogruppi del DNA mitocondriale, il pi\u00f9 diffuso tra gli Etruschi era largamente H, seguito da J e T.\nFormazione e provenienza.\nL'archeologo Massimo Pallottino, nell'introduzione del suo manuale \"Etruscologia\", ha sottolineato come il problema dell'origine della civilt\u00e0 etrusca non vada incentrato sulla provenienza, quanto piuttosto sulla formazione. Pallottino evidenzi\u00f2 come, per la maggior parte dei popoli, non solo dell'antichit\u00e0 ma anche del mondo moderno, si parli sempre di formazione, mentre per gli Etruschi ci si \u00e8 posti il problema della provenienza. Secondo Pallottino, la civilt\u00e0 etrusca si \u00e8 formata in un luogo che non pu\u00f2 che essere quello dell'antica Etruria; alla sua formazione hanno indubbiamente contribuito elementi autoctoni ed elementi orientali e greci, per via dei contatti di scambio commerciale intrattenuti dagli Etruschi con gli altri popoli del Mediterraneo. Nella civilt\u00e0 etrusca che andava sviluppandosi, lasciarono quindi la propria impronta i commercianti orientali (si pensi al periodo artistico cosiddetto \"orientalizzante\") e i coloni greci che approdano nel Meridione d'Italia nell'VIII secolo a.C. (l'alfabeto stesso adottato dagli Etruschi \u00e8 chiaramente un alfabeto di matrice greca, e l'arte etrusca \u00e8 influenzata dai modelli artistici dell'arte greca).\nEt\u00e0 villanoviana.\nLa civilt\u00e0 villanoviana \u00e8 la fase pi\u00f9 antica della civilt\u00e0 etrusca. Il termine \u00abvillanoviano\u00bb deriva dal nome di un piccolo paese nella periferia di Bologna dove, nel 1853, il conte Giovanni Gozzadini, appassionato archeologo, rinvenne un sepolcreto che aveva delle caratteristiche molto particolari. L'elemento che distingueva le sepolture era il vaso ossuario (cio\u00e8 contenente i resti del defunto) a forma biconica, con una piccola scodella per coperchio, deposto in un vano protetto da lastroni di pietra.\nGli studiosi ritengono che ci sia stata una fase \u00abpreparatoria\u00bb di questa cultura, detta protovillanoviana riferita all'Et\u00e0 del Bronzo finale (XII-X secolo a.C.); cultura diffusa nel Mantovano, nell'Umbria, in Toscana, nel Lazio, in Campania, in Sicilia e nell'isola di Lipari. Ci sono gi\u00e0 tutte le premesse che poi condurranno al periodo villanoviano vero e proprio; esse non ebbero ulteriore sviluppo nei paesi meridionali per l'apparire precoce di quegli influssi che portarono alla colonizzazione greca (VIII secolo a.C.) Uno degli elementi che pi\u00f9 spesso si notano \u2013 proprio perch\u00e9 legato alla sepoltura delle ceneri dei defunti (incinerazione) \u2013 \u00e8 l'ossuario. Ne esistono molti tipi, spesso lavorati con finissima arte: l'effetto artistico \u00e8 dato da rette, segmenti, depressioni e disegni geometrici; eppure, spesso la pasta di argilla, che veniva chiamata \u00abceramica d'impasto\u00bb, \u00e8 piuttosto rozza.\nIn qualche caso, evidentemente si tratta di sepolture di guerrieri; il vaso biconico \u00e8 ricoperto da un elmo di bronzo. Quando quest'usanza giunse nel Lazio, le ceneri del defunto potevano essere poste in un'urna in terracotta che richiamava la forma di capanne.\nNella penisola italica, per\u00f2, emergono e si rafforzano culture regionali, che sono spesso legate alla natura del territorio in cui si affermano: continua la vita nomade e pastorale nelle Marche settentrionali, in Abruzzo, nel Lazio settentrionale, in Irpinia, nel Sannio e in Calabria, mentre nel Lazio settentrionale, nella Toscana costiera e nell'arcipelago toscano approdano naviganti provenienti dal Mediterraneo orientale alla ricerca di metalli, il ferro all'epoca uno dei minerali pi\u00f9 preziosi. Si continua a lavorare anche il bronzo, ma questo materiale non \u00e8 d'uso comune come il precedente; serve per piccoli oggetti decorativi, per statuette votive o per recipienti legati al culto. Anche se le differenziazioni regionali sono enormi, sembra che in questo periodo si faccia sentire la necessit\u00e0 di una vita in comune, di qualche forma di associazione fra le varie trib\u00f9 del territorio italico: si cominciano a formare i primi agglomerati urbani con relativi sepolcreti.\nI sepolcreti, infatti, testimoniano la presenza di un antico stanziamento. Isolati, se mai, sembrano rimanere gli ambiti dell'Etruria interna, nelle regioni pi\u00f9 inospitali, mentre i villaggi in vicinanza del mare o di vie di comunicazione fluviale si rivelano molto attive. Le principali citt\u00e0 costiere sorgono a pochi chilometri dalla costa, l'unica citt\u00e0 stato etrusca sul mare \u00e8 stata probabilmente Populonia (in lingua etrusca \"Pupluna\" o \"Fufluna\"), mentre le altre citt\u00e0 costiere sembrano di solito dotate di insediamenti marittimi come Regisvilla per Vulci, l'insediamento etrusco presso la colonia romana di Gravisca e lo scalo di Pyrgi per Cerveteri. Ci\u00f2 significa che qualcuno, seguendo le rotte percorse dai Cretesi e dai Micenei, continuava a visitare le coste italiane in cerca del ferro, di cui erano ricche le terre tirreniche.\nCi sono comunque, localit\u00e0 come Populonia, situata sul mare, di fronte all'Isola d'Elba, di cui abbiamo buone testimonianze. Essa fu, forse, nel periodo villanoviano uno dei principali porti per l'imbarco del rame o dell'argento lavorato; solo pi\u00f9 tardi, nel periodo etrusco, divenne \u00abporto del ferro\u00bb. Uno scrittore antico, di cui ignoriamo il nome e che gli studiosi chiamano \"Pseudo Aristotele\", afferma che a Populonia si estraeva il rame: lo provano, infatti, scorie della lavorazione di questo minerale e resti di fornaci che venivano impiegate a questo scopo. Pi\u00f9 tardi Populonia divenne tanto importante che nel suo territorio si lavorava il ferro estratto all'Isola d'Elba.\nIntorno al porto, situato nell'attuale arco del Golfo di Baratti, vi erano due villaggi, come dimostrano le due distinte necropoli: una detta San Cerbone e l'altra chiamata Poggio delle Granate. Vi sono tombe a pozzo di cremate e tombe a fossa pi\u00f9 recenti. Sia in queste ultime, sia in quelle a camera, la suppellettile funebre \u00e8 identica.\nQuindi gli Etruschi di fase villanoviana si dedicarono per lungo tempo all'estrazione di minerali e di materiali da costruzione. Ne sono riprova i resti di miniere in Toscana e nell'alto Lazio. Nelle colline, dette appunto Metallifere, e nella zona di Campiglia si estraeva rame, piombo argentifero e cassiterite; nella Val di Cecina rame, piombo e argento; nel massiccio del Monte Amiata c'erano rocce mercurifere; nei Monti della Tolfa minerali ferrosi, piombo, zinco e mercurio; ferro nell'Isola d'Elba; tufi vulcanici, arenarie e calcari nell'alto Lazio; travertino e alabastro nell'Etruria settentrionale.\nSecondo le pi\u00f9 recenti indagini, sembra che i Protoetruschi durante la fase protovillanoviana si fossero concentrati in tre grandi centri: uno \u00e8 quello che comprende la regione dei Monti della Tolfa, fra Tarquinia e Cerveteri nel Lazio settentrionale; un secondo \u00e8 quello situato nella media valle del fiume Fiora, al confine tra Toscana e Lazio, fra la zona archeologica di Vulci e la selva del Lamone a ovest del Lago di Bolsena; il terzo \u00e8 costituito dalle fasce collinari attorno alla Cetona fra Radicofani, Chiusi e Citt\u00e0 della Pieve nella Toscana sud-orientale. Probabilmente i tre stanziamenti, dei quali i due meridionali si differenziano maggiormente rispetto al centro di Cetona, si riferivano a economie distinte e autosufficienti, alla cui base c'erano, comunque, l'estrazione e la lavorazione dei minerali, come attivit\u00e0 caratteristica, che venivano portati alla costa per l'imbarco.\nGli Etruschi, dunque, al momento culminante della loro espansione durante il periodo villanoviano, dovevano essere diffusi su un'area molto vasta, che va dall'Emilia-Romagna all'Italia meridionale nel sito di Pontecagnano in Campania. Ci sono varie ipotesi sulla loro origine ma potrebbero essere i diretti discendenti dei popoli della civilt\u00e0 appenninica che discende lungo tutta l'Et\u00e0 del Bronzo finale e che ha i suoi maggiori centri di ritrovamento lungo la dorsale montuosa dell'Italia centrale. Si trattava di genti dedite a un'economia pastorale, da cui gli Etruschi appresero l'amore per la terra e per gli animali.\nEcco quindi che ben si comprende come le civilt\u00e0 italiche abbiano caratteri propri e antichi, legati a tradizioni peculiari del paese in cui si svilupparono; solo con il commercio marittimo che esplose dall'VIII secolo a.C. si apriranno i traffici e gli scambi soprattutto con l'Oriente greco e l'ambiente fenicio cartaginese.\nI primi insediamenti etruschi.\nNel IX secolo a.C. nelle aree caratterizzate dalla civilt\u00e0 villanoviana si registra la marcata tendenza delle popolazioni ad abbandonare gli altopiani, sui quali si erano stanziate nel periodo protovillanoviano (XII secolo-X secolo a.C.), per spostarsi su pianori e colline sui quali sorgeranno le principali citt\u00e0 etrusche, dando vita a centri di maggiori dimensioni. Tale radicale cambiamento risponde a esigenze prettamente economiche legate al pi\u00f9 razionale sfruttamento delle risorse agricole e minerarie e alla scelta di collocarsi in prossimit\u00e0 di vie di comunicazione naturali e di approdi fluviali, lacustri e marittimi per ragioni di natura commerciale.\nDagli scavi effettuati, il territorio appare diviso in vasti comprensori articolati in gruppi di villaggi ravvicinati tra di loro, ma con necropoli distinte (ne hanno fatto oggetto di studio Gilda Bartoloni e Giovanni Colonna).\nPer la ricostruzione delle abitazioni, realizzate con materiali deperibili (legno e argilla), ci si pu\u00f2 avvalere di un numero piuttosto limitato di rinvenimenti di superficie (come fondamenta, fori per i pali di sostegno e canalette di fondazione) e dei modellini rappresentati dalle urne conformate a capanna. Le capanne avevano pianta ellittica, circolare, rettangolare o quadrata, di dimensioni molto varie a prescindere dalla forma. Le abitazioni erano di solito sostenute da pali inseriti all'interno del perimetro per il sostegno del tetto e all'esterno per le pareti. Vi erano anche abitazioni molto incassate nel terreno e il cui tetto poggiava su un argine di terra e sassi. Alcune capanne mostrano una ripartizione interna. Il focolare di solito era collocato al centro. Il tetto poteva essere a quattro falde o a doppio spiovente. Le abitazioni avevano una porta sul lato pi\u00f9 corto, abbaini sul tetto per l'uscita del fumo e talvolta anche finestre.\nPer quanto riguarda l'organizzazione interna dei villaggi, si \u00e8 osservato che le capanne sono distanziate le une dalle altre da spazi vuoti in misura variabile, probabilmente utilizzati per le attivit\u00e0 agricole. Si \u00e8 poi ipotizzato che le capanne quadrangolari avessero funzione abitativa, mentre quelle di forma rettangolare od ovale venissero utilizzate come stalle e magazzini. Peraltro l'impossibilit\u00e0 di accertare la contemporaneit\u00e0 dell'uso delle varie strutture non consente di confermare o smentire l'ipotesi. Si pu\u00f2 semmai affermare che le strutture che non presentano il focolare potrebbero essere interpretate come aventi funzione diversa da quella abitativa.\nGli scavi non hanno portato alla luce segni che consentano di individuare fortificazioni. Infine, le necropoli sono state rinvenute in aree limitrofe a quelle dei singoli villaggi.\nLa societ\u00e0 villanoviana.\nLa struttura sociale delle comunit\u00e0 villanoviane pu\u00f2 essere desunta dalla documentazione archeologica e in particolare dai corredi funerari. I corredi del villanoviano pi\u00f9 antico (IX secolo a.C.) sono piuttosto poveri. La tipologia degli oggetti consente comunque l'identificazione del sesso del defunto. Le deposizioni maschili si caratterizzano per la presenza di rasoi a forma rettangolare o semilunata, fibule ad arco serpeggiante, spilloni e, seppur raramente, armi. Talvolta la copertura dell'ossuario \u00e8 costituita da un elmo fittile a evidenziare la qualit\u00e0 di guerriero del defunto. Il corredo funebre femminile \u00e8 costituito da cinturoni, fermatrecce, fibule ad arco semplice o ingrossato, fusaiole, rocchetti, conocchie. Le urne a capanna (rinvenute in Etruria meridionale, a Vetulonia e forse a Populonia), diversamente da quanto accade nella cultura laziale, non sono di esclusiva prerogativa maschile ma riguardano anche le donne. In ogni caso i corredi delle urne conformate a capanna non risultano pi\u00f9 cospicui di quelli relativi a vasi biconici.\nNei corredi di questo periodo \u00e8 poco diffuso il vasellame, rappresentato quasi esclusivamente dall'ossuario biconico e dalla ciotola di copertura. Le sepolture, contraddistinte dall'uso quasi esclusivo del rito incineratorio, presentano di massima una struttura a pozzetto od a fossa seppur con varianti locali.\nLa documentazione archeologica della prima fase del villanoviano farebbe quindi pensare a una societ\u00e0 tendenzialmente egualitaria. Peraltro la semplicit\u00e0 dei corredi potrebbe anche non rispecchiare fedelmente la societ\u00e0 ma essere determinata da ideologie religioso-funerarie. In ogni caso, anche per il villanoviano pi\u00f9 antico, non mancano rinvenimenti dai quali emergono segni di differenziazioni sociali. A Tarquinia, ad esempio, nella necropoli di Poggio Selciatello, si evidenziano alcune deposizioni, maschili e femminili, con corredi particolarmente significativi per la qualit\u00e0 e/o quantit\u00e0 degli elementi. Inoltre, in alcune deposizioni maschili del IX secolo a.C. (a Bologna, Tarquinia, Cerveteri, Veio) sono state rinvenute delle verghe di bronzo o d'osso interpretate come \"scettri\" (in questo senso Gilda Bartoloni) e quindi come attributi del prestigio e della funzione del defunto. Sotto un diverso profilo \u00e8 stato osservato (Jean-Paul Thuillier) che le forme di insediamento del villanoviano, caratterizzate dallo spostamento verso pianori e colline e dall'accentramento degli individui nell'ambito di villaggi pi\u00f9 grandi rispetto al periodo precedente, sembrano corrispondere a un vero e proprio disegno politico e fanno quindi ritenere l'esistenza di capi nell'ambito di tali comunit\u00e0.\nA partire dagli inizi dell'VIII secolo a.C. si colgono gradualmente i segni di una differenziazione sociale che porteranno alla nascita delle aristocrazie. Si rinvengono deposizioni, sia a incinerazione sia a inumazione (rito, quest'ultimo, che, specialmente nell'Etruria meridionale, va sempre pi\u00f9 affermandosi accanto a quello crematorio, mentre in Etruria settentrionale rimarr\u00e0 pi\u00f9 a lungo predominante quello crematorio), che si distinguono per la ricchezza dei corredi maschili e femminili. Alcune deposizioni si segnalano, infatti, per l'aumento degli ornamenti personali e per la qualit\u00e0 e/o per le cospicue quantit\u00e0 di vasellame fittile e bronzeo. Gli oggetti in argomento inoltre comprovano scambi tra comunit\u00e0 etrusche e anche tra Etruschi e comunit\u00e0 di diversa cultura. Oltre a oggetti di provenienza laziale, daunia, enotria e sarda si distinguono attestazioni greche e orientali (Siria, Fenicia, Egitto). I corredi delle tombe a inumazione, di solito, sono pi\u00f9 cospicui di quelli delle deposizioni a incinerazione. Aumentano in misura rilevante le urne conformate a capanna.\nLe deposizioni maschili pi\u00f9 prestigiose presentano morsi di cavalli, carretti miniaturistici, elmi, scudi, spade, lance e asce. I carretti miniaturistici si ritrovano anche nelle deposizioni femminili di rango, che, per il resto, si caratterizzano per quantit\u00e0 e qualit\u00e0 degli strumenti per la filatura e delle \"parures\". Anche la tipologia delle tombe e i rituali, seppur nello stesso contesto di tempo e di luogo, risultano fortemente differenziati. Le tombe a camera con pluralit\u00e0 di deposizioni (Populonia) e le tombe a circolo di pietre (Vetulonia), inoltre, sembrano mettere in rilievo, accanto ai singoli individui, la famiglia e i gruppi familiari, che si identificano appunto per l'occupazione di determinati settori delle necropoli e per la comunanza dei corredi e dei rituali (Gilda Bartoloni).\nGli Etruschi e la civilt\u00e0 nuragica.\nNel suo testo \"Etruscologia\", Pallottino sottolinea come siano stati importanti i rapporti tra l'Etruria e la Sardegna nuragica.\nGli Etruschi e i Greci.\nL'influenza degli antichi Greci sugli Etruschi determin\u00f2 una fase storico-culturale definita \"orientalizzante\" (VIII secolo a.C.), seguita da quelle dette - in analogia con le fasi della storia greca - \"Arcaica\", \"Classica\" ed \"Ellenistica\". I contatti avvennero soprattutto attraverso la Magna Grecia e la Sicilia, cio\u00e8 le colonie greche nell'odierna Italia meridionale e Sicilia, ma non mancarono anche i contatti diretti tra l'Etruria e la Grecia.\nLa ceramica fu oggetto sia di scambi diretti di vasellame tra Etruschi e Greci, sia di esportazioni di tecniche produttive e artistiche, con un miglioramento della tecnologia etrusca nei torni e nei forni. Gli scambi culturali interessarono anche la religione, con forme di reinterpretazione delle divinit\u00e0 tradizionali etrusche in modo da farle corrispondere a presunte equivalenti greche (Tinia/Zeus, Uni/Era, Aita/Ade, ecc.)\nEspansione.\nL'apogeo dell'espansione etrusca fu toccato a met\u00e0 del VI secolo a.C.; nella battaglia di Alalia del 540 a.C. sconfissero, assieme ai Cartaginesi, i Focei di Marsiglia. In quest'occasione, secondo quanto riportato da Erodoto, i prigionieri focesi vennero lapidati dagli Etruschi di Caere.\nIn questo periodo, gli Etruschi riuscirono a stabilire la loro egemonia su tutta la penisola italica, sul Mar Tirreno e, grazie all'alleanza con Cartagine, sul Mediterraneo Occidentale, tanto che Tito Livio scrisse:\nDurante tutto il V secolo a.C., l'espansionismo etrusco nel basso Tirreno trov\u00f2 un insormontabile ostacolo nella potenza dello Stato siceliota di Siracusa. Re Gerone I sconfisse pesantemente la flotta etrusca nella Battaglia di Cuma del 474 a.C.. Nel corso del secolo successivo, Dionisio I, erose sensibilmente il predominio degli Etruschi, mettendo in serio pericolo i loro interessi nell'Italia nord-orientale grazie ad una espansione coloniale nell'Alto Adriatico.\nEspansione a nord e a sud.\nDal litorale e dall'entroterra toscano, dove praticavano l'agricoltura anche grazie alle opere di bonifica di zone paludose, gli Etruschi si espansero in seguito sia a nord, nella Pianura Padana (fine VI secolo a.C.), sia a sud, nell'attuale Lazio. In campo economico svilupparono l'estrazione e la lavorazione dei metalli grazie alle miniere, soprattutto di ferro, presenti sul loro territorio; l'artigianato etrusco fu nell'antichit\u00e0 particolarmente apprezzato e questo favor\u00ec la crescita dei commerci via mare, praticati soprattutto dalle citt\u00e0 di Cerveteri, Vulci e Tarquinia che giunsero a controllare gli scambi nel Mar Tirreno. Se \u00e8 valida l'affermazione di Tito Livio che i Reti stanziati nell'attuale Trentino-Alto Adige fossero di derivazione etnica etrusca, pu\u00f2 essere che gli Etruschi controllassero anche le vie di scambio verso il Nord Europa.\nNon va per\u00f2 del tutto esclusa l'ipotesi, avanzata tra gli altri da Mario Torelli, che gli Etruschi popolassero praticamente dalle origini la Valle Padana e soprattutto l'Emilia e certe zone della Romagna, dove era presente un cospicuo nucleo villanoviano (soprattutto tra Bologna e Rimini). Secondo questo scenario, nel corso del VI secolo nuove migrazioni di Etruschi, pi\u00f9 ricchi, organizzati e \"civilizzati\", si sovrapposero a un nucleo pi\u00f9 povero e \"primitivo\" di abitanti, pure Etruschi, ma ancora legati a una civilizzazione in villaggi contadini poco o per nulla differenziati socialmente e con una scarsa divisione del lavoro.\nGli Etruschi e i Romani.\nLe origini di Roma.\nSui colli lungo il basso corso del Tevere, sorgevano alcuni villaggi di pastori del popolo dei Latini.\nNell'VIII secolo a.C., essi s'ingrandirono e si unirono, trasformandosi in un'unica citt\u00e0: Roma. Nei secoli seguenti, Roma estese il suo dominio dapprima sull'intera Italia, poi in tutto il bacino del Mediterraneo.\nVestigia etrusche a Roma: i Tarquini (616-509 a.C.).\nSotto la dinastia etrusca dei Tarquini (ultimi re di Roma) furono intraprese grandi opere pubbliche, tra cui acquedotti, mura cittadine, sistemi fognari e immensi templi, come quello dedicato a Giove, Giunone e Minerva sul Campidoglio.\nTarquinio Prisco era un ricchissimo e noto abitante della citt\u00e0 etrusca di Tarquinia, emigrato a Roma divenne il quinto re di Roma. Secondo la tradizione fece erigere il Circo Massimo destinandolo come sede permanente delle corse dei cavalli; prima di allora gli spettatori assistevano alle gare che qui si svolgevano seduti da postazioni di fortuna. In seguito a forti alluvioni, che interessarono specialmente le zone dove sarebbe sorto il futuro Foro Romano, fece poi cominciare la costruzione della Cloaca Massima, che da due millenni mantiene bonificata l'area originariamente paludosa alla base dei colli di Roma. A lui si deve poi l'inizio dei lavori per la costruzione del Tempio di Giove Capitolino sul colle del Campidoglio.\nServio Tullio fu il successivo re di Roma di origini etrusche, fece costruire sull'Aventino il tempio a Diana, trasferendo a Roma il culto latino di Diana Nemorensis. A Servio si ascrive anche la decisione di costruire il Tempio di Mater Matuta e il Tempio della Dea Fortuna, entrambi al Foro Boario. A lui \u00e8 attribuita la costruzione delle Mura Serviane, le prime difese unitarie di Roma, che erano rappresentate da un massiccio terrapieno costruito nelle zone pi\u00f9 esposte della citt\u00e0 e dall'unione delle difese individuali dei colli.\nL'ultimo re di Roma di origini etrusche fu Tarquinio il Superbo, secondo la tradizione sotto il suo regno furono portati a termine la Cloaca Massima e il Tempio di Giove Capitolino. La bonifica dell'area dell'antico Foro Romano dovuta alla Cloaca Massima, rese possibile la formazione di un antichissimo borgo ai piedi del colle Palatino detto Vicus Tuscus perch\u00e9 in origine fu abitato da mercanti etruschi.\nGuerre contro i Romani.\nLa battaglia del Cremera.\nGli Etruschi cominciarono a far credere di essere ancora pi\u00f9 deboli di quanto non fossero. Rendevano deserto parte del territorio per simulare una maggiore paura dei loro contadini. Lasciarono libero del bestiame per far credere che fosse stato abbandonato in una fuga precipitosa. Fecero arretrare le truppe mandate a contrastare le incursioni. I continui successi resero i Fabii supponenti e imprudenti. La conquista della cima restitu\u00ec il vantaggio ai veienti. I Fabii furono sopraffatti e massacrati. Di tutta la gens Fabia rimase un solo componente: Quinto, figlio di Marco. Livio riporta che era stato lasciato a Roma perch\u00e9 troppo giovane ma l'informazione sembrerebbe errata dato che solo dieci anni dopo Quinto Fabio Vibulano divenne console.\nLe guerre tra Roma e Veio.\nLe guerre fra Roma e Veio furono una costante della storia del Lazio a partire quantomeno dall'VIII secolo a.C. Fin dalla sua mitica fondazione, opera di Romolo, Roma ebbe un nemico temibile e determinato nella citt\u00e0 etrusca. Le motivazioni dell'inimicizia secolare fra l'Urbe e Veio sono di tipo economico. Che Roma si sia formata da una specie di \"federazione\" di villaggi posti sui sette colli, o sia sorta come ci riporta la tradizione e il racconto degli storici antichi, lo scontro fra le due citt\u00e0 era inevitabile perch\u00e9 la ricchezza di una avrebbe significato la povert\u00e0 dell'altra, data la vicinanza tra loro (16\u00a0km, allora corrispondenti a cinque ore di cammino a piedi).\nDeclino.\nLe citt\u00e0-stato erano autonome, cio\u00e8 indipendenti. Ma c'erano anche cose che le accomunavano: la lingua e la religione. Fu proprio la loro mancanza di unit\u00e0 la causa della loro decadenza: le citt\u00e0 del Nord furono conquistate dai Celti; quelle del Sud furono conquistate dai coloni della Magna Grecia e dai Sanniti e quelle del centro caddero una dopo l'altra sotto il dominio di una nuova potenza che stava cominciando ad affermarsi nel Lazio: Roma.\nIl declino degli Etruschi ebbe inizio nel V secolo a.C., con il progressivo distaccarsi dalla loro influenza prima di Roma, poi dei Latini, quindi della Campania con la perdita di Capua per opera degli Osci e delle aree settentrionali a opera dei Galli.\nL'indebolimento dei commerci marittimi si fece drammatico quando nel 473 a.C. il Re siceliota Gerone I occup\u00f2 la ricca Isola d'Elba provocando di fatto un blocco dei porti, con l'eccezione di Populonia. Sull'Adriatico le citt\u00e0 etrusche vennero contemporaneamente attaccate dai Celti e dai sicelioti siracusani, in piena espansione, dopo la vittoria di questi ultimi contro la flotta ateniese nel 412 a.C. \nConquistata la vicina Veio nel 396 a.C. dopo una guerra durata quasi un secolo, Roma si espanse nell'Etruria meridionale, spesso ricorrendo a rotture dei patti, come nel caso dell'attacco a Volsini (Orvieto), quando interruppero un pluridecennale trattato di pace dopo pochi anni dalla sua stipula. Dopo la decisiva battaglia di Sentino (295 a.C.) nel giro di qualche decennio furono assoggettate a Roma le citt\u00e0 dell'attuale Lazio, divenute alleate quando Roma sub\u00ec l'attacco de parte dei cartaginesi di Annibale. Anche se le citt\u00e0 entrarono nel territorio romano prima dell'inizio del I secolo a.C., ebbero uno \"status\" particolare (cittadinanza latina, con minori diritti rispetto a quella romana), finch\u00e9 la Guerra Sociale del 90 a.C., ponendo fine alla loro autonomia, riconobbe loro la cittadinanza romana mediante la \"lex Julia\" dell'89 a.C.\nLa scomparsa graduale della civilt\u00e0 etrusca.\nNel 396 a.C. Veio fu conquistata dai romani; le altre citt\u00e0 etrusche non intervennero immediatamente, ma combatterono contro Roma che continu\u00f2 comunque la sua politica di conquista. Nel 294 a.C. cadde la seconda citt\u00e0 etrusca, Roselle, e di seguito tutte le citt\u00e0 dell'Etruria meridionale persero la loro indipendenza (alcune delle quali scomparvero definitivamente - Vulci, Veio, Volsinii, Sovana e Populonia) mentre nel nord le incursioni continue dei celti, iniziatesi prima del VI secolo a.C. distrussero i centri della pianura padana (Felsina, Melpum, Marzabotto, Spina).\nL'indipendenza amministrativa dei centri etruschi termin\u00f2 con la \"Lex Iulia\" dell'89 a.C., anche se scritti in etrusco sono documentati fino alla met\u00e0 del I secolo d.C.\nEredit\u00e0.\nI Romani si avvalsero della cultura etrusca soprattutto per gli aruspici, i sacerdoti capaci di interpretare il destino attraverso la lettura delle viscere degli animali, del volo degli uccelli, e dei fulmini.\nI giochi gladiatori, l'arco, l'uso dell'arco trionfale, alcuni simboli religiosi come il pastorale (ancora oggi usato dalle chiese cristiane), il culto della Triade Capitolina, il culto dei Lari e dei Penati, il simbolo del fascio littorio, il tempio tradizionale romano, lo stile architettonico detto \"tuscanico\" sono solo alcuni esempi di contributi della civilt\u00e0 etrusca a quella romana.\nProfondo studioso degli Etruschi, l'imperatore Claudio compose in greco un trattato in venti libri della loro storia, \"Tyrrenik\u00e0\", andato perduto.\nSociet\u00e0.\nLe citt\u00e0-stato etrusche.\nGli Etruschi erano organizzati in citt\u00e0-stato e si riconoscevano in una federazione di 12 popoli, che secondo la tradizione tramandataci da Strabone, nacque fin dal fondatore Tirreno. Corrispondeva agli insediamenti di dodici citt\u00e0: \"Caisra\" (Cerveteri), \"Clevsi\" (Chiusi), \"Tarchuna\" (Tarquinia), \"Vei(s)\" (Veio), \"Velch\" (Vulci), \"Vetluna\" (Vetulonia), \"Pupluna\" (Populonia), \"Velathri\" (Volterra), \"Velzna\" (Volsinii), \"Curtun\" (Cortona), \"Perusna\" (Perugia), \"Aritim\" (Arezzo).\nI primi villaggi etruschi erano costruiti da capanne a pianta quadrata, rettangolare o tonda con un tetto molto spiovente (generalmente in paglia o argilla). Le citt\u00e0 etrusche si differenziavano dagli altri insediamenti italici perch\u00e9 non erano disposte a caso, ma seguivano una logica economica o strategica ben precisa. Ad esempio, alcune citt\u00e0 erano poste in cima a delle alture, cosa che rendeva possibile il controllo di vaste aree sottostanti, sia terrestri sia marittime. Altre citt\u00e0, come Veio e Tarquinia, sorgono in un territorio particolarmente fertile e adatto all'agricoltura.\nLa citt\u00e0 etrusca veniva fondata dapprima tracciando con un aratro due assi principali fra loro perpendicolari, detti cardo (nord-sud) e decumano (est-ovest), in seguito dividendo i quattro settori cos\u00ec ottenuti in \"insulae\" (dal latino, isole), tramite un reticolo di strade parallele al cardo e al decumano. Questa precisa disposizione urbanistica \u00e8 visibile ancora oggi in alcune citt\u00e0 dell'antica Etruria, corrispondente grossomodo all'attuale Toscana, Umbria e parte del Lazio. L'idea di fondare le citt\u00e0 partendo da due strade perpendicolari rappresenta un primato degli Etruschi rispetto ai Greci, anticipando di quasi due secoli gli interventi di Ippodamo di Mileto. Successivamente questo sviluppo urbano venne ripreso in epoche successive anche dai Romani per fondare accampamenti e citt\u00e0 (come ad esempio Augusta Praetoria e Augusta Taurinorum, le attuali Aosta e Torino).\nLe citt\u00e0 sono spesso cinte da mura, molto spesso ciclopiche. I materiali usati erano l'argilla, il tufo e la pietra calcarea; il marmo invece era pressoch\u00e9 sconosciuto. L'ingresso alla citt\u00e0 avviene attraverso le porte, che erano solitamente sette o quattro (ma si hanno testimonianze di alcune citt\u00e0 a cinque e sei entrate), le pi\u00f9 importanti in corrispondenza delle estremit\u00e0 del cardo e del decumano. Inizialmente erano delle semplici architravi, ma a partire dal V secolo a.C. le porte assunsero caratteristiche imponenti a forma di arco, costruite incastrando a secco tra loro enormi blocchi di tufo, a loro volta inseriti nelle mura. Le porte di epoca tardo-etrusca, come ad esempio la Porta all'Arco di Volterra, erano inoltre decorate con fregi e bassorilievi nelle loro parti principali (la chiave di volta e il piano d'imposta).\nFondazione di Perugia.\nI primi insediamenti di cui siamo a conoscenza nel territorio risalgono ai secoli XI e X a.C., con la presenza di villaggi nei pressi delle falde dell'altura perugina e a partire dall'VIII secolo a.C. anche sulla sommit\u00e0 del colle dove sorger\u00e0 la citt\u00e0. Il rapido sviluppo di Perugia \u00e8 favorito dalla posizione dominante rispetto all'arteria del fiume Tevere e dalla posizione di confine tra le popolazioni etrusche e umbre. Gli Umbri devono cedere all'affermarsi del popolo etrusco, attestandosi definitivamente a est del Tevere. Il vero e proprio nucleo di Perugia si forma intorno alla seconda met\u00e0 del VI secolo a.C., ma vi erano anteriormente insediamenti villanoviani nell'area del colle perugino e dalla disposizione delle necropoli etrusche abbiamo una testimonianza indiretta dell'espansione del primo tessuto urbano. Perugia diventa in breve una delle 12 lucumonie della confederazione etrusca. Nel 310-309 a.C. forma una Lega insieme alle altre citt\u00e0 etrusche scontrandosi con le truppe romane guidate da Quinto Fabio Massimo Rulliano; al termine della battaglia viene siglata una tregua, che non verr\u00e0 rispettata, di 30 anni. Tito Livio IX 37.12, dal resoconto di Quinto Fabio Pittore.\nLa cinta muraria etrusca originaria oggi ancora visibile, viene edificata tra il IV e il III secolo a.C.: con una lunghezza di tre chilometri, racchiude il Colle Landone e il Colle del Sole sui quali si erge la citt\u00e0.\nGli eserciti e l'organizzazione militare.\nConsiderata la loro organizzazione federale di citt\u00e0-stato, in caso di guerra gli eserciti erano reclutati su base cittadina e richiamando alle armi i cittadini secondo ricchezza e posizione sociale: di conseguenza composizione, equipaggiamento e aspetto degli eserciti doveva quindi variare molto. Le formazioni armate comprendevano corpi di opliti, di truppe leggere e di cavalleria, ognuno con i propri equipaggiamenti e con i propri compiti.\nAbitazioni etrusche.\nLe prime case degli Etruschi erano fatte in legno e fango; non ci sono quindi molti resti delle loro citt\u00e0 di epoca villanoviana e orientalizzante. La maggior parte delle informazioni su questo popolo deriva dalle tombe, costruite in pietra: esse contenevano molti oggetti e spesso sulle loro pareti erano dipinte scene di vita quotidiana. Questi reperti ci dicono che la civilt\u00e0 etrusca era ricca e raffinata.\nLe abitazioni erano generalmente a pianta rettangolare, ripartite in pi\u00f9 vani da muri portanti che poggiavano su fondazioni a secco in tufo, alberese o galestro a seconda delle disponibilit\u00e0 locali. I pavimenti erano generalmente in terra battuta e le murature a graticcio o in mattoni, con travi e pilastri portanti in legno. I tetti, a loro volta sostenuti da travi lignee, erano ricoperti da tegole in terracotta; in alternativa era praticata la tecnica del \"pis\u00e8\", pressando argilla all'interno di casseri; tali muri erano pi\u00f9 robusti e potevano essere portanti senza bisogno di aggiungere travi e pilastri.\nNel corso del periodo arcaico si assiste alla nascita di fondazioni abitative pi\u00f9 stabili, che hanno lasciato evidente traccia di s\u00e9 nelle citt\u00e0 di Kainua a Marzabotto e a Gonfienti a Prato. Si tratta di edifici a pianta centrale, strutturati attorno a un portico aperto con impluvium e ambienti che spesso sul lato della strada principale venivano destinati a fondaci o attivit\u00e0 commerciali.\nIl modello su cui esse si strutturavano era quello a oggi definito come \"domus pompeiana\", non solo nella sua dislocazione ma anche nel suo effettivo funzionamento: le acque piovane venivano convogliate verso un pozzo nel cortile centrale o attraverso canalette alle zone esterne all'edificio.\nI tetti erano realizzati con tegole e coppi, in maniera molto simile a come si pu\u00f2 trovare attualmente in Toscana, ed erano dipinti e decorati da maschere con motivi \"a palmetta\" e antefisse. Sulla sommit\u00e0 venivano anche poste statue. Un gruppo di edifici arcaici che ha restituito simile decorazione architettonica \u00e8 visibile in localit\u00e0 Poggio Civitate (Murlo) e risale alla met\u00e0 del VII secolo a.C.: in esso possiamo notare un lunghissimo fregio in terracotta e sculture acroteriali di alto pregio.\nStazioni termali.\nA Castelnuovo di Val di Cecina (localit\u00e0 Il Bagno), al centro di un territorio ricco di sorgenti naturali normalmente sfruttato per la geotermia, \u00e8 stato costruito dagli Etruschi, nell'epoca tardo-ellenica, il complesso di Sasso Pisano, che rappresenta l'unico esempio di terme etrusche giunte fino a noi.\nAlla fase pi\u00f9 antica (III secolo a.C.) risalgono i resti di un portico quadrangolare costituito da grandi blocchi regolari di calcare del posto e, un secolo dopo, vennero aggiunti due impianti termali ricoperti da un tetto in tegole. C'erano anche alcuni vani quadrangolari, forse destinati ai visitatori.\nMolto importante \u00e8 anche il sistema idraulico, costruito per sfruttare l'acqua calda delle sorgenti vicine: avevano costruito dei piccoli canali per condurre l'acqua calda alle vasche e per alimentare la fontana aperta che era posta di lato.\nAbbandonato per quasi un secolo per i danni provocati da un terremoto dopo il 50 a.C., il complesso, in parte ristrutturato, rimase in uso fino alla fine del III secolo d.C., come confermano le 64 monete di bronzo di quell'epoca, recuperate in una delle vasche.\nIl bollo con l'iscrizione etrusca (letteralmente \"della citt\u00e0\") rinvenuto sulle tegole del tetto dovrebbe testimoniare la destinazione pubblica delle terme: il complesso \u00e8 forse da identificare con le o le rappresentate nella , copia del Medioevo di una carta dell'et\u00e0 romana conservata presso la Biblioteca Nazionale di Vienna.\n\u00c8 attualmente in corso un progetto rivolto alla costruzione, nell'area di ritrovamento, di un parco archeologico aperto ai visitatori, ai pellegrini e ai turisti.\nIl ruolo della donna.\nLa donna nella societ\u00e0 etrusca, diversamente dalla donna greca e in parte anche dalla donna romana, non si occupava solo delle attivit\u00e0 domestiche. La rilevanza sociale della donna etrusca trova significative conferme nella documentazione archeologica e nelle storiografie latina e greca.\nNelle iscrizioni, la donna etrusca, al pari dell'uomo, appare fornita di formula onomastica bimembre - nome individuale o prenome + nome di famiglia o gentilizio - a partire dal VII secolo a.C. (ad esempio su un'olla di bucchero da Montalto di Castro, della fine del VII secolo a.C. si legge \"mi ramunthas kansinaia\" = \"io (sono) di Ramuntha Kansinai\", mentre su un vaso da Capua del V secolo a.C. si trova scritto \"mi culixna v(e)lthura(s) venelus\" = \"io (sono) il vaso di Velthura Venel\"). Come noto le donne romane erano invece individuate col solo nome gentilizio.\nNell'epigrafia etrusca, inoltre, relativamente ai figli, si registra accanto alla menzione del patronimico, anche quella del matronimico (ad esempio a Tarquinia sul sarcofago della Tomba dei Partunu, datata al III secolo a.C., si legge \"Velthur, Larisal clan, Cucinial Thanxvilus, lupu aviils XXV\" = \"Velthur, di Laris figlio, (e) di Cuclnei Thanchvil, morto di anni 25\"). Questa tradizione viene mantenuta in terra d'Etruria anche durante la prima et\u00e0 imperiale, come attestato da numerose iscrizioni latine (prevalentemente a Chiusi, Perugia e Volsinii).\nLa donna, inoltre, continuava a portare il proprio patronimico o il proprio nome anche da sposata (ad es. su un sarcofago da Tarquinia del V-I secolo a.C. si legge \"Larthi Spantui, figlia di Larc Spantu, moglie di Arnth Partunu\"). Per quanto si desume dalle iscrizioni di possesso su oggetti (vasi anche da simposio, statuette, fibule, ex voto) la donna, fin dal periodo orientalizzante, risulta, al pari dell'uomo, titolare di diritti reali: in qualche caso la donna risulta destinataria del dono (su un vaso del VI secolo a.C. si legge \"mi(ni) aranth ramuthasi vestiricinala muluvanice\" = \"mi don\u00f2 Aranth a Ramutha Vestiricinai\"), in altri \u00e8 la donna stessa a disporre di un proprio bene (ad es. su una fibula d'oro del 650 a.C. si legge \"mi velarunas atia\" = \"io (sono) della madre di Velaruna\").\nLe iscrizioni di possesso femminile su oggetti d'uso, sotto un diverso profilo, dimostrano come la donna, nei ceti alfabetizzati (aristocratici, ma anche scribi e vasai), sapeva leggere e scrivere. La donna etrusca risulta titolare di tombe, sarcofagi e urne, cos\u00ec come mostrato dalle relative iscrizioni femminili o da coperchi di sarcofagi e urne con rappresentazione di recumbenti femminili. Si segnala inoltre il rinvenimento, in non pochi casi, di corredi pertinenti a deposizioni femminili di particolare rilevanza quantitativa e qualitativa (ad es. i corredi di \"Culni\" della Tomba dei Vasi Greci di Caere databile alla fine del VI secolo o all'inizio del V secolo a.C. e di \"Larthia\" della Tomba Regolini Galassi di Caere del 650 a.C.): l'importanza del corredo attesta chiaramente il prestigio sociale e la ricchezza della defunta.\nSi ritiene che la donna fosse anche titolare di attivit\u00e0 economiche: alcune iscrizioni arcaiche (\"Kusnailise\" su ceramica e \"Mi cusul puiunal\" su tegola di prima fase) ed ellenistiche (dei bolli volsiniesi con l'iscrizione \"Vel numnal\") sono da interpretare come firma della proprietaria della bottega. Dall'attribuzione da parte di Tito Livio (\"Storie\", I, 34 e 39) a Tanaquilla (moglie del re etrusco di Roma Tarquinio Prisco) di capacit\u00e0 divinatorie (\u00abesperta qual era, come lo sono di solito gli Etruschi, nell'interpretazione dei celesti prodigi\u00bb) si desume che anche le donne dell'aristocrazia potevano interpretare i segni degli dei.\nLa possibile esistenza di classi di sacerdotesse in Etruria \u00e8 stata sostenuta da Massimo Pallottino (\"Studi Etruschi 3\", 1929, p.\u00a0532) con riferimento al termine \"hatrencu\" (ad es. \"Murai Sethra hatrencu\" = \"Sethra Murai, la sacerdotessa\" su parete della Tomba delle Iscrizioni di Vulci del III-I secolo a.C.) e da Mauro Cristofani (\"Studi Etruschi 35\", 1980 p.\u00a0681) con riferimento a \"tameru\". Che la donna potesse avere un ruolo anche in certe pratiche religiose \u00e8 possibile ipotizzarlo attraverso l'analisi di alcuni sarcofagi, come quello di Londra al British Museum con defunta sdraiata e cerbiatto che si abbevera (Tarquinia - IV secolo a.C.). Il Trono della tomba 89/1972 a Verucchio, in provincia di Rimini, mostra, nella parte bassa, un uomo e una donna di altissimo rango trasportati in corteo, su carri imponenti, verso un luogo recintato e all'aperto dove si svolge un rito, forse un sacrificio, gestito da due sacerdotesse alla presenza di guerrieri armati di elmo e lancia, e nella parte alta numerose donne intente a varie attivit\u00e0, tra cui quella del lavoro su alti e complessi telai.\nViene riferita un'epigrafe (su sepolcro da Tarquinia del IV-III secolo a.C.) che attesterebbe addirittura una donna magistrato: \u201cil giudice Ramtha \u00e8 stata moglie di Larth Spitus, \u00e8 morta a 72 anni, ha generato 3 figli\u201d.\nAristotele (IV secolo a.C.) afferma che \u00abgli Etruschi banchettano con le loro mogli, sdraiati sotto la stessa coperta\u00bb (Fragm. 607 Rose). L'iconografia etrusca (cfr., ad es., il Sarcofago cd. degli Sposi da Caere del VI secolo a.C., esposto al Museo di Villa Giulia in Roma; le pitture della Tomba dei Leopardi del V secolo a.C. e della Tomba della Caccia e della Pesca del VI secolo a.C. di Tarquinia; l'Urna cd. degli Sposi Anziani del II-I secolo a.C., esposta al Museo Guarnacci in Volterra) in effetti dimostra che le donne dell'aristocrazia partecipavano ai banchetti, sdraiate accanto agli uomini o sedute su un trono a fianco del letto, e tale partecipazione ne denota il ruolo nella societ\u00e0. Per converso deve essere ricordato che in Grecia le uniche donne ammesse ai banchetti erano le etere (prostitute). La partecipazione delle donne ai banchetti con gli uomini fu oggetto di pesante censura in termini di immoralit\u00e0 da parte degli autori greci (in particolare Teopompo, scrittore della met\u00e0 del IV secolo a.C.); tale opinione fu in parte determinata da un atteggiamento di incomprensione, dovuto al ben diverso ruolo sociale attribuito alla donna greca specialmente nel periodo classico, e in parte all'ostilit\u00e0 verso un popolo nemico che in passato aveva a lungo contrastato i greci.\nIl ritrovamento in deposizioni femminili (per quanto \u00e8 dato desumere dai relativi corredi) di coppie di morsi di cavallo (a Bologna, Veio) e di carri (a Veio, Marsiliana, Vetulonia) sottolinea il prestigio e al tempo stesso la libert\u00e0 di movimento delle donne dell'aristocrazia etrusca. La partecipazione della donna etrusca a manifestazioni pubbliche \u00e8 testimoniata dalle pitture della tomba Tarquinese delle Bighe (fine VI secolo - primi V secolo a.C.) In un fregio che corre su tutte e quattro le pareti della camera funeraria sono raffigurate varie gare sportive: lotta, pugilato, salto, lancio del disco, lancio del giavellotto, corsa di bighe. Il pubblico, seduto su quattro tribune (poste agli angoli delle parete di fondo con quelle laterali), \u00e8 rappresentato da uomini e donne (matrone con velo e giovinette con tutulus). Nella tribuna raffigurata sulla parete destra, in particolare, una matrona con velo (forse una sacerdotessa) \u00e8 rappresentata in prima fila e due giovinette, pi\u00f9 arretrate, assistono ai giochi tra degli uomini. La matrona con un gesto solenne sembra dare inizio alla gara delle bighe.\nIl commediografo latino Plauto (III-II secolo a.C.) allude, attraverso le parole dello schiavo Lampadione, all'uso diffuso tra le donne etrusche di prostituirsi per procurarsi la dote (Cistellaria 296-302): \"Io ti chiamo per ricondurti tra le ricchezze, e sistemarti in una doviziosa famiglia, dove avrai da tuo padre ventimila talenti per dote. Perch\u00e9 la dote non la debba fare qui da te, seguendo la moda etrusca, prostituendo vergognosamente il tuo corpo!\". Anche per il riferimento alla prostituzione che sarebbe stata praticata dalle donne etrusche valgono le considerazioni gi\u00e0 svolte a proposito della partecipazione femminile ai banchetti a proposito degli autori greci. Sappiamo semmai da fonti storiche (Gaio Lucilio - II secolo a.C.) fa riferimento a \"le cortigiane di Pyrgos\": apud Servio, Ad Aeneid., R, 164), e in parte anche archeologiche, che in Etruria la prostituzione veniva praticata nella sua forma pi\u00f9 \"nobile\": la prostituzione sacra (diffusa in Siria, Fenicia, Cipro, Corinto, Cartagine, Erice). Il santuario del porto di Pyrgi (odierna Santa Severa) era costituito da due templi principali, uno greco e uno tuscanico pi\u00f9 recente, racchiusi da un recinto sacro che lungo un lato presentavano tante piccole cellette che forse servivano appunto per la prostituzione sacra. Come noto, le prostitute sacre offrivano se stesse ai pellegrini e ai viaggiatori per sostenere le spese del tempio e incrementarne le ricchezze.\nAlte cariche dello Stato.\nSimbolo del potere etrusco, poi esportato a Roma dal quinto re Tarquinio Prisco, furono gli anelli, lo scettro, il \"paludamentum\", la trabea, la sella curule, le \"faleree\", toga pretesta e i fasci littori. Ancora agli Etruschi si deve il primo trionfo celebrato su un cocchio dorato a quattro cavalli, vestito con una toga ricamata d'oro e una tunica \"palmata\" (con disegni di foglie di palma), vale a dire con tutte le decorazioni e le insegne per cui risplende l'autorit\u00e0 del comando.\nAbbigliamento.\nNell'abbigliamento etrusco, i principali tessuti erano la lana, generalmente molto colorata, e il lino, usato nel suo colore naturale. Gli Etruschi usavano abiti adatti per entrambi i sessi, accanto ad altri tagliati espressamente per uomo o per donna.\nUn indumento solamente maschile era il perizoma, simile a dei calzoncini, mentre sia uomini sia donne, specialmente se avanti negli anni, indossavano indifferentemente lunghe tuniche, talvolta abbinate a un cappello. Gli Etruschi inoltre mostravano particolare interesse per le calzature, realizzate in cuoio o in stoffa ricamata. Molto eleganti erano dei sandali con la punta all'ins\u00f9 dall'aspetto orientale. Il sandalo con base in legno aveva una snodatura al centro che permetteva di piegare il piede. L'eleganza degli Etruschi era proverbiale, il motto \"vestire all'etrusca\" fu in voga fra i romani per indicare grande raffinatezza. Dai rinvenimenti si sa che ricamassero tessuti a filo d'oro.\nLe donne, ma anche gli uomini, impreziosivano l'acconciatura e l'abito con gioielli di raffinata fattura (diademi, orecchini, braccialetti, anelli e fibule). I gioielli erano di bronzo, d'argento, d'elettro e d'oro. L'elettro era una lega molto usata d'argento e oro.\nAlimentazione.\nL'ingrediente base per l'alimentazione etrusca fu per molto tempo la farina di farro, un tipo di grano facilmente coltivabile. Prima di essere usati come cibo, i chicchi di farro dovevano essere torrefatti, per togliere loro la gluma (una specie di pellicina che li ricopre) ed eliminare l'umidit\u00e0.\nCon la farina di farro venivano preparate pappe e farinate, bollite con acqua e latte. L'alimentazione degli Etruschi prevedeva, oltre ai cereali, anche varie specie di legumi, come lenticchie, ceci e fave.\nNonostante l'alimentazione basata su cereali e legumi fornisse tutte le principali sostanze nutritive, essa veniva integrata con la carne di maiale, la selvaggina, il cinghiale, la carne di pecora e tutti i prodotti derivati dal latte. Molto apprezzato era anche il pesce, in particolar modo presso Populonia e Porto Ercole.\nGli Etruschi conoscevano inoltre la forchetta: ne sono state rinvenute simili a quelle odierne, con i quattro rebbi incurvati, ma con un fusto sottile cilindrico e una pallina in cima. Si suppone per\u00f2 che l'uso non fosse individuale ma servisse a fermare la carne per tagliarla nel piatto di portata.\nMedicina.\nGli Etruschi possedevano una buona conoscenza della medicina, esemplificata dalle nozioni di anatomia e fisiologia, dalla pratica della trapanazione cranica e delle protesi dentarie in oro, evidenziate dai resti umani e dalle terrecotte. Le sezioni anatomiche delle terrecotte votive mettono in risalto molti organi interni, come il cuore e i polmoni. Sorprendenti sono gli uteri contenenti all'interno una pallina, che potrebbero risultare la pi\u00f9 antica raffigurazione di vita intrauterina della storia.\nGiochi e passatempi.\nDiversi sono i giochi e i passatempi etruschi di cui si \u00e8 tramandata testimonianza, anche grazie alle pitture rinvenute nelle tombe, come il cottabo (gioco d'abilit\u00e0 con anche valenze erotiche), una sorta di corrida (attestata nella Tomba degli \u00c0uguri a Tarquinia), il gioco della pertica (paragonabile all'albero della cuccagna).\nReligione.\nPoliteisti, gli Etruschi attribuivano alla religione un ruolo centrale sia nella vita privata che in quella pubblica. Fulcro della vita religiosa era il tempio, che si svilupp\u00f2 in modo autonomo e con caratteristiche peculiari rispetto ai templi di tradizione greca. I templi etruschi erano eretti sia in contesti urbani (in particolare sulle acropoli), sia in luoghi di culto extraurbani (come il Santuario di Portonaccio a Veio), sia in punti di frequente transito (porti e valichi). Le preghiere, i sacrifici e le libagioni, eseguite nei templi e negli altari (anche di uso domestico), miravano a ottenere la benevolenza degli dei.\nLa centralit\u00e0 della religione nella vita quotidiana degli Etruschi emergeva soprattutto dal punto di vista ritualistico e superstizioso: si credeva che il rigido rispetto delle norme religiose favorisse il benessere della persona e dello Stato e che attraverso l'interpretazione di \"segni\" divini (divinazione) fosse possibile determinare la volont\u00e0 degli dei, conformando ad essa le scelte concernenti sia la sfera privata che quella pubblica. Tale interpretazione era compito di specifiche figure sacerdotali:\nL'insieme delle complesse norme religiose etrusche era racchiuso in quella che i Romani definirono \"Etrusca disciplina\".\nIl divino.\nIl rapporto tra l'uomo etrusco e il divino era dominato dal timore (in latino \"metus\"). L'individuo, nella concezione etrusca, era in un rapporto di totale sottomissione di fronte alla volont\u00e0 degli dei, che poteva solamente comprendere e subire. Erano gli dei, infatti, a stabilire il destino degli uomini (e anche quello degli Stati). Unica opportunit\u00e0 concessa agli uomini era quella di scrutare e prevedere anticipatamente il destino attraverso l'individuazione e l'analisi dei segni che gli dei mandavano periodicamente sulla terra; era inoltre possibile tentare di alterare in minima misura il destino compiendo atti idonei a compiacere le divinit\u00e0. Infine era necessario osservare rigide regole comportamentali per non recare offesa agli dei.\nLe divinit\u00e0.\nPoco si conosce degli dei etruschi durante le fasi pi\u00f9 antiche della loro civilt\u00e0. Parallelamente ad altre culture del Mediterraneo \u00e8 probabile che fossero inizialmente concepiti come entit\u00e0 dall'aspetto interamente o parzialmente animale, poste a controllo di ogni manifestazione della natura e dei destini degli uomini. \u00c8 solo con la fase orientalizzante (durante il VII sec. a.C.) che, sotto l'influsso culturale dei Greci, le divinit\u00e0 etrusche assumono un aspetto antropomorfo.\nI tre dei pi\u00f9 importanti sono: Tinia (che corrisponde a Giove/Zeus), la sua sposa Uni (Giunone/Era) e loro figlia Menrva (Minerva/Atena). Altri dei importanti sono: Aplu (Apollo), Turms (Mercurio/Ermes), Turan (Venere/Afrodite), Fufluns (Bacco/Dioniso), Nethuns (Nettuno/Poseidone) e Voltumna, cui era dedicato il santuario federale dei dodici popoli etruschi (fanum Voltumnae) presso \"Volsinii\" (Orvieto). Oltre agli dei superi esistevano anche divinit\u00e0 infere (in particolare Aita, corrispondente a Dis Pater/Plutone/Ade della religione greco-romana, e Phersipnei equivalente a Proserpina/Persefone, sua sposa) e demoni dell'oltretomba, tra cui le Vanth e i Charun.\nLa divinazione.\nNella cultura etrusca la divinazione occupava un ruolo fondamentale. Essa si basava sul concetto di predestinazione, secondo il quale la vita di ogni essere vivente era stata scritta dagli dei fin dalla nascita. L'arte divinatoria permetteva all'uomo etrusco di individuare, attraverso lo studio di segni specifici, la volont\u00e0 divina - e quindi il proprio destino - solo per adeguarvisi.\nLa divinazione etrusca si divide in due branche principali:\nContrariamente a quanto si \u00e8 soliti pensare, l'arte divinatoria augurale (ovvero lo studio del volo degli uccelli), pratica tipica dei sacerdoti romani, non era tenuta molto in considerazione presso gli Etruschi.\nL'arte divinatoria si basava sulla determinazione del \"templum\", lo spazio sacro che rifletteva la suddivisione del cielo. Secondo gli Etruschi la volta celeste \u00e8 attraversata idealmente da due rette perpendicolari: \"cardo\" (nord-sud) e \"decumano\" (est-ovest). Queste due rette dividono la volta celeste in quattro principali settori: prendendo l'osservatore come centro ideale del sistema e guardando in direzione sud si delimita davanti a lui la \"pars \u00e0ntica\" (parte anteriore), mentre alle spalle dell'osservatore, verso nord, \u00e8 la \"pars postica\" (parte posteriore). Allo stesso modo si delimita a ovest la \"pars hostilis\" o \"pars occidentalis\" o \"pars dextra\", mentre a est \u00e8 la \"pars familiaris\" o \"pars orientalis\" o \"pars sinistra\". Ogni quadrante (formato dall'intersezione delle due rette) veniva diviso in altri quattro settori, per un totale di 16 settori, ognuno dei quali costituiva la sede di una divinit\u00e0 diversa: nel quadrante nord-est dimoravano le divinit\u00e0 pi\u00f9 favorevoli (fra cui Tinia e Uni), mentre i settori del quadrante nord-ovest erano i pi\u00f9 infausti, ed erano dedicati ai demoni dell'oltretomba; infine, i quadranti sud-ovest e sud-est erano le dimore delle divinit\u00e0 terrestri e della natura. A seconda del settore del cielo in cui apparivano fulmini, meteore o altri prodigi, il sacerdote risaliva alla divinit\u00e0 che governava quel settore e che, quindi, aveva scatenato il segno (stabilendo in questo modo se era di buon auspicio o meno), per poi cercare di dare un'interpretazione pi\u00f9 concreta della volont\u00e0 divina in base alla descrizione del prodigio e alle circostanze in cui si era verificato. La suddivisione della volta celeste si proiettava, poi, sugli elementi della terra, grazie alla stretta correlazione tra macrocosmo e microcosmo, punto cardine della religione etrusca; quindi anche il fegato degli animali sacrificati rifletteva lo schema celeste e veniva idealmente suddiviso in settori dedicati alle varie divinit\u00e0, le cui volont\u00e0 venivano interpretate per mezzo delle particolarit\u00e0 osservate, come anomalie, cicatrici o altri segni particolari.\nIl peculiare ruolo assegnato dagli Etruschi alla divinazione era guardato con curiosit\u00e0 e forse con sarcasmo dai Romani, come suggerisce un passo di Seneca:\nLibri sacri e riti etruschi.\nCon il termine latino \"Etrusca disciplina\" si intende il complesso di norme e dottrine che regolavano la religione etrusca, per lo pi\u00f9 raccolte in una serie di libri costituenti una sorta di \"sacra scrittura\". Le scarse notizie sulla \"disciplina\" degli Etruschi si devono agli autori romani (come ad esempio Cicerone), poich\u00e9 tutti gli scritti etruschi sono andati perduti.\nI libri principali sono pertanto tre, i primi due relativi ai due rami della divinazione etrusca, il terzo probabilmente costituente una collazione di libri diversi relativi ai rituali religiosi:\n\"Libri Haruspicini\".\nSono chiamati anche \"Libri Tagetici\", da Tagete, il giovane semidio figlio di Genio e di Tinia emerso dal solco di un aratro nella campagna di Tarquinia e da lui rivelati agli Etruschi. Questi libri trattavano l'interpretazione dei segni divini attraverso lo studio delle viscere animali (aruspicina).\n\"Libri Fulgurales\".\nSono chiamati anche \"Vegonici\", dal nome della ninfa Vegoia da cui avrebbero avuto origine. In essi si trattava lo studio dei fulmini. Il fulmine era considerato il segno divino pi\u00f9 importante, poich\u00e9 era la manifestazione materiale del dio Tinia. A seconda della parte del cielo da cui veniva scagliato (Tinia poteva usufruire di tutti i settori della volta celeste e addirittura delegare altre divinit\u00e0), del colore, della distanza, della forma e di altri aspetti, si cercava di interpretarne il significato. Importante era anche il numero dei fulmini scatenati; Tinia, infatti, disponeva di tre folgori: la prima veniva considerata un semplice avvertimento; la seconda era segno di minaccia; la terza, pi\u00f9 potente, significava distruzione certa.\n\"Libri Rituales\".\nEssi contenevano l'elenco e una descrizione scrupolosa e dettagliata dei riti religiosi da seguire in particolari occasioni. Tipico era il rito di fondazione di una citt\u00e0: dapprima si tracciavano con il lituo (bastone ricurvo in cima usato dalle massime autorit\u00e0 e dai sacerdoti) due rette perpendicolari (Cardo e Decumano), formando quella che veniva chiamata \"croce sacrale\", al cui centro (nel punto esatto di incontro delle due rette) veniva scavata una fossa (considerata come la porta di collegamento tra il regno dei vivi e quello dei morti) e ricoperta da lastre di pietra. Proprio nel punto esatto della fossa, il sacerdote, rivolto verso Sud, doveva pronunciare la seguente formula: \"Questo \u00e8 il mio davanti, questo il mio didietro, questa la mia sinistra, questa la mia destra\". Poi veniva tracciato il perimetro della citt\u00e0 utilizzando un vomere di bronzo e prestando attenzione affinch\u00e9 le zolle di terra sollevate ricadessero all'interno (segnando il punto dove sarebbero state erette le mura, mentre il solco ne segnava il vallo). In corrispondenza delle porte cittadine il vomere veniva sollevato. Ogni citt\u00e0 doveva avere un minimo di tre porte: una dedicata al dio Tinia, uno alla dea Uni e la terza alla dea Menrva (in onore dei quali dovevano essere dedicati altrettanti templi e altrettante strade). La porta a Est veniva considerata di buon auspicio; per contro, la porta a Ovest era la porta infausta (da l\u00ec venivano fatti passare i condannati a morte). Subito all'interno e all'esterno delle mura perimetrali vi era una striscia di terra chiamata \"pomerio\" dove era vietato sia coltivare sia edificare. Infine, all'interno della citt\u00e0 le strade venivano tracciate parallele alla croce sacrale, cosicch\u00e9 da formare un reticolato (tipo scacchiera) dove ogni quadrato corrispondeva a un \"isolato\".Parte integrante dei \"Libri Rituales\" sono:\nContenevano verosimilmente la descrizione dei vari passaggi che lo spirito del defunto doveva affrontare una volta giunto nell'oltretomba, con le formule da pronunciare e gli atti da svolgere per proseguire il cammino verso la propria dimora eterna, al fine di elevare lo stato del defunto fino a renderlo in comunione con gli dei. Contenuto e funzione sarebbero dunque analoghi ai Testi dei Sarcofagi e al Libro dei Morti caratteristici della religione egiziana.\nL\"'Etrusca disciplina\" era tenuta in grande considerazione presso i romani, tanto che questa letteratura sacra etrusca fu tradotta in latino.\nRiti funebri.\nDopo la morte il corpo del defunto era lavato, vestito, sistemato su un letto con la testa sollevata e cosparso di unguenti profumati. Aveva quindi inizio la fase di esposizione del cadavere (in greco \"pr\u00f3thesis\"), cui partecipavano i parenti pi\u00f9 stretti e le prefiche, donne pagate per compiangere il defunto cantando nenie (lamenti funebri) e innalzando lodi in suo onore accompagnate dal suono della tibia, a volte graffiandosi la faccia e strappandosi ciocche di capelli. Seguiva il trasferimento del corpo al sepolcro su un carro funebre (in greco \"ekphora\"), scortato dalla processione dei parenti e dalle prefiche. Nelle famiglie eminenti il funerale comprendeva esibizioni musicali accompagnate da danze e lo svolgimento di giochi commemorativi: gare atletiche (Tomba degli \u00c0uguri, Tomba delle Bighe, Tomba del Colle Casuccini, Tomba delle Olimpiadi, Tomba di Poggio al Moro, Tomba della Scimmia), corse di carri (Tomba delle Bighe, Tomba delle Olimpiadi, Tomba del Colle Casuccini, Tomba di Poggio al Moro, Tomba della Scimmia), giochi cruenti (Tomba degli \u00c0uguri, Tomba delle Olimpiadi).\nEscatologia.\nNella religione etrusca la morte e il destino ultimo dell'anima rivestivano un'importanza fondamentale. Allo stesso modo dei Latini e dei Greci, gli Etruschi credevano nell'esistenza di un oltretomba destinato a contenere gli spiriti dei trapassati, immaginato non come uno spazio immateriale ma come un mondo reale e complesso. La presenza di pozzi sacri nei quali erano gettate o versate offerte solide e liquide per gli dei dell'oltretomba e le analoghe notizie contenute nelle fonti antiche relative al \"mundus\", varco di collegamento con il mondo infero che era aperto al momento della fondazione di una citt\u00e0 (ed esistente anche a Roma), chiariscono che secondo le concezioni etrusche il mondo ultraterreno si trovava nel sottosuolo, non diversamente dagli Inferi romani o dall'Ade greco.\nIl viaggio ultraterreno.\nL'esistenza dei Libri Acherontici sopra ricordati, il cui nome richiama l'Acheronte, fiume dell'Ade ben noto alla tradizione greco-romana, conferma la somiglianza tra la visione dell'aldil\u00e0 etrusco e quella delle religioni classiche, suggerendo inoltre che la complessit\u00e0 e i pericoli del mondo ultraterreno erano considerati tali da necessitare, per essere affrontati, di appositi libri rituali contenenti verosimilmente formule e descrizioni accurate di ogni passaggio che lo spirito del defunto doveva affrontare nel suo viaggio ultraterreno verso la propria sede eterna (in questo accostandosi fortemente al Libro dei Morti e ai Testi dei Sarcofagi di tradizione egizia). Scene figurate in cui sono state riconosciute rappresentazioni del viaggio del defunto attraverso gli Inferi sono contenute, ad esempio, nella Tomba Campana di Veio (fine del VII sec. a.C.), in cui i defunti, nudi e a cavallo, attraversano un paesaggio connotato da elementi vegetali fantastici guidati da demoni psicopompi di aspetto umano ma di dimensioni maggiori (quello pi\u00f9 avanzato porta un'arma che ricorda quella del \"Charun\", l'altro regge le briglie e ha una lunga chioma che lo pu\u00f2 caratterizzare come demone femminile, e dunque come \"Vanth\"); sono presenti inoltre fiere simili a leoni e pantere, di varia forma e dimensioni, tra cui si distingue una sfinge con testa umana. I cavalli su cui sono trasportati i defunti si dirigono simbolicamente verso la porta che separa la prima dalla seconda camera, pi\u00f9 interna, della tomba. Una scena apparentemente analoga \u00e8 nel timpano della parete di fondo della prima camera della Tomba della Caccia e della Pesca a Tarquinia (fine VI sec. a.C.), con l'aggiunta di due servitori che seguono i cavalieri portando oggetti e selvaggina necessari al lungo viaggio. Nella Tomba del Cardinale di Tarquinia (III sec. a.C.) una defunta \u00e8 trasportata su un calesse tirato da due demoni psicopompi alati (apparentemente due \"Vanth\"); altrove nella stessa tomba i \"Charun\" guidano i defunti che avanzano a piedi. Nella Tomba del Tifone (II sec. a.C.), sempre a Tarquinia, un demone munito di grande torcia accesa (una \"Vanth\"?) guida un corteo di togati accompagnati da un altro demone dalla pelle di colore blu (presumibilmente un \"Charun\").\nAbitanti dell'oltretomba.\nDivinit\u00e0.\nGli Inferi etruschi sono governati da una coppia di sovrani, spesso rappresentati in trono, \"Aita\" e \"Phersipnei\". Altri nomi attestati sembrano comunque richiamare queste due figure, allo stesso modo in cui in latino il sovrano dell'oltretomba viene definito indifferentemente \"Dis Pater\" o \"Pluto\" (Plutone).\nDemoni.\nCaratteristica della religione etrusca \u00e8 l'importanza data alle figure demoniache che abitano l'aldil\u00e0, frequentemente rappresentate attorno agli spiriti dei defunti durante il loro viaggio ultraterreno oppure presenti in scene relative ad uccisioni, dove hanno la funzione di preannunciare l'infausto destino che attende il personaggio soccombente. Un altro dato peculiare \u00e8 la frequente moltiplicazione di \"Vanth\" e \"Charun\" nelle scene figurate, ad indicare che non si tratta di singole entit\u00e0 demoniache ma di classi di demoni.\nEconomia.\nPlinio il giovane descrive l'Etruria, dalla sua residenza di Citt\u00e0 di Castello in questo modo: \nVari poeti hanno spesso decantato l'Etruria come un territorio opulento, fertile e ricco, per l'abbondanza di fauna, la ricchezza dei raccolti e delle vendemmie. Questo non valeva per alcune aree costiere e interne: l'attuale Maremma e la Val di Chiana erano infatti malsane e paludose, fonti di continue epidemie malariche e difficili da coltivare, per questo i re etruschi investirono molte risorse al fine di avviare una completa bonifica dei loro territori e di quelli vicini; la stessa Roma sub\u00ec un'importante opera di risanamento attraverso opere di canalizzazione e drenaggio, creazione di cisterne e fogne.\nProduzione cerealicola.\nL'Etruria diventa un importante produttore di cereali gi\u00e0 nel V secolo a.C. Roma mostra una forte dipendenza dal grano prodotto dagli Etruschi, specialmente da quello di Chiusi e Arezzo. Da Plinio il Vecchio si viene a conoscenza che tra i grani prodotti vi era il siligo usato principalmente per la produzione di pane, focacce e pasta tenera. Ovidio, meglio conosciuto per scritti come l\"Ars amatoria\", descrive le propriet\u00e0 delle farine etrusche e le consiglia, data la loro finezza, come cipria per abbellire i volti delle donne romane.\nViticoltura.\nPur non potendo datare esattamente l'inizio dell'attivit\u00e0 viticola da parte degli Etruschi, si pu\u00f2 supporre che prese piede agli inizi dell'et\u00e0 del ferro, anche se certamente la vite era gi\u00e0 conosciuta in epoche precedenti.\nDi tale attivit\u00e0 le popolazioni italiche fecero una vera e propria impresa commerciale tanto che Varrone cita in un suo scritto:\nLa viticoltura etrusca differiva da quella della Magna Greca poich\u00e9 usava sorreggere le viti legandole ad altri alberi (\"vite maritata\" o \"a tutore vivo\") anzich\u00e9 a un basso paletto o ceppo (\"a tutore morto\"). L'uso degli Etruschi si diffuse anche nelle aree soggette alla loro influenza, come quelle abitate da Sanniti e Galli cisalpini, e sopravvisse per secoli allo loro scomparsa.\nMolti greci apprezzavano il vino Etrusco: Dionisio di Alicarnasso indicava come eccellente quello dei Colli romani, altri preferivano i vini prodotti nell'area del Vino Nobile di Montepulciano, del Brunello e di tutta l'area dell'odierno Chianti per il loro aroma e per il loro rosso brillante. Sempre molto conosciuti, anche per far capire l'entit\u00e0 e l'importanza della produzione viticola, erano i vini di Luni, Adria, Cesena, il rosato di Veio, i vini dolci d'Orvieto, Todi e Arezzo, famosi all'epoca per essere particolarmente forti.\nSempre agli Etruschi si devono i primi studi sulle coltivazioni di vite, gli innesti, la creazione di ibridi, la disposizione degli impianti, tanto da essere apprezzati come validi coltivatori in tutto il bacino del mediterraneo.\nL'ulivo.\nNon vi sono certezze circa la produzione da parte degli Etruschi dell'olio d'oliva, di cui erano consumatori, prima del VII secolo a.C. La coltivazione dell'ulivo non era documentata ai tempi di Tarquinio Prisco, intorno al 616 a.C. Esportata in Calabria e poi in Sicilia per opera dei greci, l'olivicoltura, prese piede verso nord. Durante la decadenza delle lucumonie, si comincia a trovare traccia dei primi impianti nel territorio dell'Etruria. Questo, in verit\u00e0, non esclude che l'oleicoltura fosse praticata anche precedentemente, come sembrerebbe pi\u00f9 probabile. Fu solo dopo la fusione del popolo Etrusco con quello Romano che si ebbe una vera e ampia diffusione della pianta d'ulivo, tale espansione degli impianti era indotta sia dall'alto valore commerciale dell'olio sia dal clima favorevole trovato dalla pianta d'ulivo in Toscana, Umbria e alto Lazio.\nI commerci.\nIl commercio del ferro, del rame e del piombo con Roma rappresent\u00f2 anche un elemento stabilizzante nelle relazioni tra le due civilt\u00e0: gli Etruschi furono di fatto \"rispettati\" fino a quando poterono fornire armi di qualit\u00e0 ai Romani stessi.\nLingua.\nL'Etrusco, attestato da circa 13.000 iscrizioni, fu una lingua parlata e scritta in diverse zone d'Italia e precisamente nell'antica regione dell'Etruria (odierne Toscana, Umbria occidentale e Lazio settentrionale), nella pianura padana - attuali Lombardia ed Emilia-Romagna, dove gli Etruschi furono sconfitti e assimilati dai Galli, e nella pianura campana, dove furono poi assorbiti dai Sanniti. Tuttavia, il latino sostitu\u00ec completamente l'Etrusco, lasciando solo alcuni documenti e molti prestiti linguistici nel Latino (per esempio, \"persona\" dall'Etrusco \"fersu\"), e numerosi toponimi, come Tarquinia, Volterra, Perugia, Mantova, (forse) Parma, e un po' tutti quelli che finiscono in \"-ena\" (Cesena, Bolsena, ecc.). Altri esempi di termini di probabile origine etrusca sono: atrium, fullo, histrio, lanista, miles, mundus, populus, radius, subulo. La lingua etrusca risulta attestata tra il VIII e il I secolo a.C.\nEra una lingua, secondo la maggioranza degli studiosi, non indoeuropea, preindoeuropea, e paleoeuropea. Giacomo Devoto propose e pi\u00f9 volte sostenne la definizione della lingua etrusca come peri-indoeuropea.\nMolti studiosi, tra i quali il linguista tedesco Helmut Rix, collegano l'etrusco alla lingua parlata dai Reti nell'area alpina fino al III secolo d.C. Studi recenti hanno confermato l'esistenza di una consistente affinit\u00e0 tra l'etrusco e la lingua retica. La lingua etrusca e quella retica, insieme alla lingua lemnia, costituiscono la famiglia linguistica tirrenica.\nL'alfabeto.\nEsistono due tipi di alfabeto etrusco:\nIl verso della scrittura \u00e8 bustrofedico nelle pi\u00f9 antiche iscrizioni, mentre quelle classiche hanno l'andamento verso sinistra come nel punico. Poche iscrizioni seguono l'andamento da sinistra a destra, e in tal caso i caratteri etruschi sono riflessi. All'inizio le parole venivano scritte l'una di seguito all'altra senza punteggiatura o caratteri di separazione, poi si inizi\u00f2 a inserire da uno a quattro punti sovrapposti per separare le parole. Non esisteva il carattere maiuscolo o minuscolo.\nCultura.\nArte.\nL'arte etrusca viene di solito divisa in cinque diversi periodi storico-artistici:\nL'artigianato artistico etrusco si sviluppa a partire dalla produzione villanoviana e si evolve a seguito degli influssi che giungono dall'esterno grazie agli scambi commerciali in area mediterranea. La produzione interna eccelle soprattutto nell'ambito della metallurgia: vasi, candelabri e statuette. La committenza \u00e8 costituita dal ceto aristocratico e dalle esigenze della collettivit\u00e0 in seguito ai fenomeni di urbanizzazione tra VII e VI secolo a.C. Gran parte della migliore produzione e delle importazioni \u00e8 destinata ai corredi funerari, dove si depongono oggetti di lusso: gioielli, specchi e ciste.\nArchitettura.\nRilevanti informazioni sull'architettura etrusca sono offerte dal \"De Architectura\" di Vitruvio, che li classificava (in particolare le colonne) sotto un nuovo ordine, quello di \"Tuscanicae dispositiones\", esemplificando l'elementare metodo di tracciamento dell'impianto tipico e i caratteri essenziali della struttura architettonica. Il tempio era accessibile non tramite un crepidoma perimetrale, ma attraverso una scalinata frontale, orientata a mezzogiorno, cio\u00e8 verso la parte favorevole del cielo. L'area del tempio era divisa in due zone: una antecedente o pronao con otto colonne disposte in due file da quattro, una posteriore costituita da tre celle uguali e coperte, ognuna dedicata a una particolare divinit\u00e0. A differenza dei templi greci ed egizi, che si evolvevano assieme alla civilt\u00e0 e alla societ\u00e0, i templi etruschi sono rimasti sostanzialmente uguali nei secoli, forse a causa del fatto che nella mentalit\u00e0 etrusca essi non erano la dimora terrena della divinit\u00e0, bens\u00ec un luogo in cui recarsi per pregare gli dei (e sperare di essere ascoltati). Elementi decorativi del tempio etrusco sono perlopi\u00f9 applicazioni fittili, in buona parte realizzate serialmente a stampo. Fra queste, in particolare, acroteri e antefisse in terracotta dipinta.\nL'architettura e le pratiche funerarie.\nLe tombe etrusche si sono conservate, poich\u00e9 costruite in pietra. Per la religione etrusca l'uomo necessita, nell'aldil\u00e0, di un ambiente familiare in cui trascorrere la vita dopo la morte, assieme agli oggetti personali che possedeva in vita: ci\u00f2 spiega la cura con cui venivano costruite le necropoli. Le necropoli (\"citt\u00e0 dei morti\") generalmente erano poste al di fuori della cinta muraria delle citt\u00e0. Erano composte principalmente da sepolture ipogee, ambienti sotterranei sovrastati da un tumulo che riproducevano la disposizione delle abitazioni, con arredi, vasi, stoviglie, armi, gioielli, ecc. Ognuna di queste tombe si articolava in diverse camere sepolcrali di dimensioni proporzionali alla ricchezza e alla notoriet\u00e0 del defunto o della famiglia del defunto. Anche gli affreschi alle pareti riproducevano scene quotidiane e costituiscono, assieme ai corredi funerari, una delle principali fonti di informazione sulla vita degli Etruschi, che concepivano l'aldil\u00e0 come una prosecuzione della vita terrena. Altre tipologie tombali venivano ricavate all'interno di cavit\u00e0 naturali preesistenti (grotte, caverne, ecc.). Le tombe a edicola erano costruite completamente al livello della strada, a camera unica e a forma di tempio in miniatura nelle intenzioni, ma in pratica molto simili alle abitazioni con tetto a doppio spiovente dei primi insediamenti etruschi. Nella simbologia etrusca era molto significativa la forma a tempietto: essa rappresentava il punto intermedio del viaggio che il defunto doveva compiere dalla vita alla morte, una sorta di ultima tappa della vita terrena.\nScultura.\nLa scultura in pietra di ambito funerario era presente in rilievi su lastre, sul tamburo esterno delle tombe a tumulo o scolpita nella roccia all'interno delle stanze sepolcrali; era presente a tutto tondo in opere di statuaria destinate alle aree esterne nei pressi delle tombe o nella figura del defunto giacente sui sarcofagi; notevole tra gli altri il sarcofago calcareo della tomba dei Partunu, opera di pregevole fattura, databile a et\u00e0 ellenistica. Nella lavorazione della terracotta particolare importanza riveste la decorazione fittile di ambito architettonico.\nPittura.\nLa pittura etrusca rappresenta una delle manifestazioni pi\u00f9 elevate dell'arte e della civilizzazione etrusca. Si sviluppa nel corso di diversi secoli dall'VIII sino al II secolo a.C. in contemporanea con la pi\u00f9 evoluta pittura greca da cui \u00e8 influenzata in molti aspetti, pur sviluppando una propria autonomia. La pittura etrusca ci \u00e8 pervenuta da diverse fonti: gli affreschi funerari in diverse necropoli dell'Etruria, la pittura vascolare, alcuni frammenti di pittura in edifici pubblici. La gran parte delle testimonianze superstiti di pittura etrusca proviene tuttavia dalle tombe, che erano affrescate con scene di vita quotidiana (cacce, banchetti) ad affresco, con colori vivaci e predominanza della figura umana. I colori erano ottenuti attraverso la polverizzazione di sostanze minerali e i pennelli erano in setola animale.\nLe pareti delle tombe erano dipinte a colori vivaci (imitando, in taluni casi, la volta celeste, o scene di vita vissuta) per contrastare l'oscurit\u00e0, simbolo della morte spirituale. Decorate a fresco su un leggero strato di intonaco, presentavano scene di carattere magico-religioso raffiguranti banchetti funebri, danzatori, suonatori di aul\u00f3s, giochi, paesaggi. Dopo il V secolo a.C. figure di demoni e divinit\u00e0 si affiancano agli episodi di commiato, nell'accentuarsi del mostruoso e del patetico.\nTra i sepolcri pi\u00f9 interessanti si annoverano le tombe che vengono denominate del Guerriero, della Caccia e della Pesca, delle Leonesse, degli Auguri, dei Giocolieri, dei Leopardi, dei Festoni, del Barone, dell'Orco e degli Scudi. Parte dei dipinti, staccati da alcune tombe allo scopo di preservarli (tomba delle Bighe, del Triclinio, del Letto Funebre e della Nave), sono custoditi nel Museo nazionale Tarquiniese.\nOreficeria.\nGli artigiani etruschi furono in grado di praticare le pi\u00f9 sofisticate tecniche di lavorazione dei metalli preziosi: repouss\u00e9, incisione, filigrana e granulazione. In particolare, la granulazione \u00e8 una raffinata tecnica di lavorazione dell'oro grazie alla quale gli Etruschi venivano considerati dei veri e propri maestri dell'arte orafa. Questa tecnica, introdotta nel periodo orientalizzante, consisteva nell'applicare piccolissime sfere (granuli) d'oro in particolari decorazioni sui gioielli. Si partiva da sottilissimi fili d'oro (di pochi decimi di millimetro di diametro) tagliati in minuscole parti fino a ottenere una sottile \"paglia\". Questa, mescolata a carbone in polvere, veniva compressa in un crogiolo (sigillato con argilla) e sottoposta a elevate temperature fino a raggiungere la fusione. La reazione chimica provocata dal carbone impediva all'oro fuso, durante il successivo processo di raffreddamento, di ricomporsi in maniera uniforme, costringendolo - invece - a \"stracciarsi\" formando una serie di minuscoli granellini. Una volta raffreddato completamente l'oro veniva lavato. A quel punto, per applicare i granelli sul gioiello veniva utilizzata una speciale colla (composta principalmente da carbonato di rame, acqua e colla di pesce) spalmata direttamente sulla superficie del monile. I granuli potevano, cos\u00ec, essere applicati in modo da formare una particolare decorazione o disegno. Per saldare le sfere d'oro permanentemente al gioiello si sottoponeva lo stesso al calore, all'interno di una muffola chiusa. In questo modo il rame della colla si fondeva, legandosi all'oro. L'ultima fase della lavorazione consisteva nel lasciare il gioiello all'aria, in modo che le sfere d'oro acquistassero lucentezza, perdendo quella caratteristica patina scura formatasi durante la fusione con il carbone del primo processo di lavorazione.\nMusica e danza.\nPresso gli Etruschi la musica non accompagnava solo la danza ma anche la caccia, le gare sportive, i banchetti e le funzioni religiose. Un brano della \"Storia degli Animali\", scritta da Claudio Eliano nel II secolo riporta che gli Etruschi, quando andavano a caccia di cinghiali e di cervi, non si servivano solo dei cani e delle reti, ma anche della musica: essi dispiegavano tutt'intorno le reti per tendere le trappole alle fiere, poi interveniva un esperto suonatore di flauto per produrre con il suo strumento, una melodia, la pi\u00f9 dolce e armoniosa possibile. Questa, diffondendosi nella silenziosa pace delle valli e dei boschi arrivava fino alle cime dei monti, entrando nelle tane e nei giacigli delle fiere.\nQuando la melodia giungeva alle orecchie degli animali, questi erano inizialmente presi dal timore, poi la musica li affascinava fino a farli uscire per andare incontro a quella voce al cui richiamo non sanno resistere. In questo modo le belve dell'Etruria erano trascinate nelle reti dei cacciatori dalla suggestione della musica.\nCalendario.\nPoco ci resta del computo del tempo degli Etruschi.\nNon avevano le nostre settimane e quindi neppure il nome dei giorni. Probabilmente il giorno cominciava all'alba. L'anno invece poteva cominciare come nella Roma arcaica il primo giorno di marzo (cio\u00e8 il nostro 15 febbraio), o qualche giorno prima, il 7 febbraio.\nProbabilmente calcolavano i giorni di ogni mese come i romani, con le calende, che \u00e8 una parola di origine etrusca.\nCi resta testimonianza del nome di otto mesi del calendario sacro:\nGli Etruschi nella cultura moderna.\nGli studi e gli scavi archeologici.\nIl Medioevo e il Rinascimento.\nSebbene la memoria degli antichi \"Tusci\" riaffiorasse sporadicamente nelle cronache del tardo Medioevo toscano, fu con il Rinascimento che si cominci\u00f2 a guardare alle testimonianze del mondo etrusco come espressioni di una civilt\u00e0 definita e distinta da una generale \"antichit\u00e0 classica\". Idea che fu favorita anche dai governanti di Firenze (Medici soprattutto), diventati dal Quattrocento padroni di gran parte della Toscana e interessati a farsi riconoscere da tutte le potenze europee (papato e impero, per primi) signori di uno Stato toscano presentato come continuatore della \"gloriosa Etruria\".\nSporadici ritrovamenti di tombe e reperti alimentarono, nel XV e XVI secolo, \"gli scritti pieni di ricostruzioni fantastiche di Annio da Viterbo\" e le falsificazioni archeologiche che egli confezion\u00f2 a supporto delle sue \"Antiquitatum variarum\". Sar\u00e0 con Leon Battista Alberti e con Giorgio Vasari che si dar\u00e0 avvio a una parziale teorizzazione dell'arte e dell'architettura etrusca (importante, a met\u00e0 del Cinquecento, il rinvenimento della Chimera di Arezzo). Nel corso del XVI secolo il richiamo dell'antica Etruria spost\u00f2 l'attenzione dalla Tuscia laziale alla Toscana propria, dove trov\u00f2 terreno fertile e propizio per il suo sviluppo, culminando nel Settecento in quel movimento di studi antiquari e ricerche che prender\u00e0 il nome di \"Etruscheria\".\nIl Settecento e l'Ottocento: l'Etruscheria e l'Archeologia Filologica.\nInfatti, proprio il XVIII secolo pu\u00f2 essere considerato il secolo della scoperta dell'Etruria. Il primo tentativo di sintesi delle conoscenze etruscologiche dell'epoca risale all'opera \"De Etruria Regali\" di Thomas Dempster, risalente al 1619 ma pienamente valorizzata solo nel secolo successivo. A quest'opera fecero eco quelle di Giovanni Battista Passeri (\"Picturae Etruscorum in vasculis\", 1775), di Scipione Maffei (\"Ragionamenti sopra gl'Itali primitivi\", 1727), di Anton Francesco Gori (\"Museum Etruscum\", 1737) e di Mario Guarnacci (\"Origini italiche\", 1772). Gi\u00e0 dal 1726 era stata fondata l'Accademia Etrusca di Cortona, che divenne il centro principale di questa attivit\u00e0 erudita con i fascicoli delle sue \"Dissertazioni\" (1735-1795). Fuori Italia va ricordata l'opera del francese Anne-Claude-Philippe de Caylus (\"Recueil d'antiquit\u00e9s \u00e9gyptiennes, \u00e9trusques, romaines et gauloises\", 1762). Pi\u00f9 che per il valore scientifico delle congetture e delle conclusioni, l'etruscheria rimane importante per la passione e la diligenza delle ricerche e della raccolta del materiale archeologico, ancora oggi di valore in caso di monumenti perduti.\nL'etruscheria settecentesca culmina con la pubblicazione del \"Saggio di lingua etrusca e di altre antiche d'Italia\" dell'abate Luigi Lanzi nel 1789: \u00e8 una piccola \"summa\" delle cognizioni sull'Etruria, in tutti i campi (epigrafia, lingua, storia, archeologia, arte). Il Lanzi mostra gi\u00e0 di possedere un metodo pi\u00f9 sicuro e conoscenze pi\u00f9 vaste; giustamente egli attribuisce alla Grecia i vasi fino ad allora ritenuti \"etruschi\" e traccia una prima, apprezzabile periodizzazione della storia dell'arte etrusca, sulla scorta della greca. Si pu\u00f2 in sostanza affermare che questo studioso sia il fondatore della moderna etruscologia.\nL'Ottocento si era aperto con un'intensissima attivit\u00e0 di ricerca sul campo, soprattutto nella zona dell'Etruria meridionale, con decisive scoperte a Tarquinia, Vulci, Cerveteri, Perugia, Chiusi e altre localit\u00e0. Cominciano inoltre a formarsi i nuclei di importanti collezioni italiane (degli attuali Museo archeologico nazionale di Firenze e Museo Gregoriano Etrusco di Roma) e straniere (dagli scavi di Luciano Bonaparte quella del Museo del Louvre e dagli scavi di Giampietro Campana quella del British Museum). Neanche gli studi sull'Etruria, per\u00f2, rimangono immuni dal rinnovamento cominciato da Winckelmann e che porter\u00e0 dalla fase settecentesca erudita a quella filologica ottocentesca. Risultato ne sono le opere sulla topografia dei monumenti redatte da viaggiatori, archeologi e architetti stranieri, quali William Gell (\"The Topography of Rome and its Vicinity\", 1846) e George Dennis (\"The Cities and Cemeteries of Etruria\", 1851); in Italia si occup\u00f2 di topografia Luigi Canina (\"Antica Etruria marittima\", 1851). Non si ferma neppure la pubblicazione di raccolte sistematiche di monumenti, opere d'arte e cataloghi di collezioni, come quella del Museo Gregoriano Etrusco (nel 1842); si iniziano, altres\u00ec, raccolte dedicate a singole classi di reperti, come i vasi (E. Gerhard, \"Auserlesene Vasenbilder\", 1858) e gli specchi (Eduard Gerhard, \"Etruskische Spiegel\", 1867). Il confronto con l'arte greca porta, di norma, a un giudizio negativo nei confronti dell'arte etrusca, giudicata come una forma di artigianato d'imitazione; tale posizione sar\u00e0 teorizzata in modo esplicito nella prima sintesi sull'arte etrusca che sar\u00e0 pubblicata solo verso la fine del secolo da J. Martha (\"L'art \u00c9trusque\", 1889). Anche gli studi epigrafici continuano, per mano di studiosi soprattutto italiani, quali A. Fabretti, che nel 1867 pubblica il \"Corpus Inscriptionum Italicarum\" (C.I.I.). \u00c8 a quest'altezza cronologica che gli studiosi cominciano a porsi il problema dell'origine degli Etruschi in modo critico, senza l'esclusivo ausilio delle fonti letterarie antiche, e di conseguenza anche il problema della lingua degli Etruschi in relazione al gruppo delle lingue indoeuropee.\nIl Novecento.\nIl periodo pi\u00f9 recente della storia degli studi etruschi si apre con l'intensificarsi di ricerche archeologiche sistematiche e controllate, grazie anche all'intervento di organi responsabili ufficiali dopo l'unit\u00e0 d'Italia. Si arricchiscono e consolidano le conoscenze sulle fasi pi\u00f9 antiche dell'Etruria, cio\u00e8 il periodo villanoviano (la necropoli di Villanova, presso Bologna, era stata scoperta dal conte Giovanni Gozzadini nel 1856). Si scava a Marzabotto, a Orvieto e a Falerii, dove emergono i complessi templari con le loro decorazioni architettoniche. Le imprese di scavo pi\u00f9 significative saranno sia nei centri maggiori Caere, Veio, Tarquinia, Populonia e altrove, sia nei centri minori dell'interno Acquarossa presso Ferento e Poggio Civitate di Murlo, nel senese, e costieri Spina sull'Adriatico, Gravisca sul Tirreno e Pyrgi, dove nel 1964 vennero ritrovate le preziose lamine d'oro inscritte. Gli scavi vennero condotti con sempre maggiore attenzione e controllo scientifico, tramite i rilevamenti stratigrafici e i metodi geofisici di prospezione (fotografia aerea, prospezioni chimiche, fisiche ed elettromagnetiche del terreno) in modo da offrire il maggior numero possibile di osservazioni e dati.\nAccanto al consolidamento dei vecchi musei di Roma e Cortona, nascono i grandi musei con collezioni etrusche, come il Museo Nazionale Etrusco di Villa Giulia a Roma, il Museo Topografico dell'Etruria di Firenze e il Museo di Spina a Ferrara, insieme con importanti raccolte locali a Tarquinia, Perugia, Chiusi, , Bologna, Marzabotto, Arezzo, Adria (Rovigo) e altrove. Anche all'estero si rafforzano le collezioni dei grandi musei come la Ny Carlsberg Glyptotek di Copenaghen.\nProsegue intanto la pubblicazione dei materiali archeologici per singole classi di monumenti: terrecotte architettoniche (A. Andr\u00e9n, \"Architectural Terracottas from Etrusco-Italic Temples\", 1940), sarcofagi (R. Herbig, \"Die j\u00fcngeretruskischen Steinsarkophage\", 1952), ceramiche dipinte (John Beazley, \"Etruscan Vase-Painting\", 1947), oltre a un rinnovato approccio critico nei confronti della descrizione topografica dei luoghi (H. Nissen, \"Italische Landeskunde\", 1902 ed. A. Solari, \"Topografia storica dell'Etruria\", 1920)."}
{"id": "2604192", "revid": "322321", "url": "https://it.wikipedia.org/wiki?curid=2604192", "title": "Noale", "text": "Noale (\"No\u00e0\u0142e\" o \"No\u00e0l\" in veneto) \u00e8 un comune italiano di abitanti della citt\u00e0 metropolitana di Venezia in Veneto.\nFa parte del comprensorio del Miranese, insieme ai vicini comuni di Mirano, Santa Maria di Sala, Salzano, Scorz\u00e8, Spinea e Martellago.\nGeografia fisica.\nIl territorio di Noale \u00e8 completamente pianeggiante, con altitudini che variano dagli 11 ai 18 e la citt\u00e0 sorge al centro di una zona rurale.\nIl corso d'acqua principale \u00e8 il Marzenego che lambisce il centro storico e la rocca. Altro fiume degno di nota \u00e8 il Draganziolo, suo affluente di sinistra, mentre a sud il confine con Santa Maria di Sala \u00e8 segnato in parte dal Muson Vecchio.\nPoco discoste dal centro e a cavallo del Draganziolo si estendono cave di argilla abbandonate, in parte acquisite dal Comune e recuperate come oasi gestita dal WWF.\nDista circa 30\u00a0km da Venezia in direzione nord-ovest, 20\u00a0km da Treviso in direzione sud-ovest e 25\u00a0km da Padova in direzione nord-est.\n\u00c8 nella parte occidentale della sua citt\u00e0 metropolitana di appartenenza, al confine con la provincia di Padova.\nStoria.\nI molti reperti archeologici testimoniano che la civilt\u00e0 era presente nel territorio gi\u00e0 in epoca preromana e romana. A questi si aggiungono vari toponimi di chiara origine latina e la disposizione di strade e fossati che ricalca la regolarit\u00e0 della centuriazione. Inoltre, esiste una tradizione che afferma che la comunit\u00e0 di Noale fosse stata evangelizzata da San Prosdocimo, primo vescovo di Padova, nel I secolo.\n\"Novalis\" crebbe d'importanza dopo il 1000 quando venne fortificata per divenire un avamposto militare di Treviso, poco lontano dal confine con la rivale Padova (rappresentato dal fiume Musone).\nNel XII secolo (1158) il castello divenne residenza dei signori Tempesta che avevano ricevuto la carica di \"avogari\", cio\u00e8 difensori e amministratori dei beni temporali dei Vescovi di Treviso. I Tempesta eserciteranno tale ufficio fino alla fine del Trecento quando, dopo l'estinzione del ramo legittimo, subentrarono gli Azzoni.\nNel (1339) i Tempesta consegnarono il Castello di Noale alla Serenissima che vi istitu\u00ec una Capitaneria e, in seguito, una Podesteria. Sotto il governo francese la citt\u00e0 divenne comune e, durante il successivo dominio austriaco, capoluogo di distretto. Nel 1853 sub\u00ec un declassamento amministrativo in quanto citt\u00e0 natale del patriota Pier Fortunato Calvi. Nel 1866 entr\u00f2 con tutto il Veneto nel Regno d'Italia, passando dalla provincia di Padova a quella di Venezia.\nL'11 ottobre 1944 tra Zeminiana di Massanzago e Briana ci fu un importante combattimento tra la GNR e partigiani guidati anche da Bruno Eugenio Ballan.\nIl 9 novembre 1999, con decreto del Presidente della Repubblica Ciampi, Noale ha acquisito il Titolo di Citt\u00e0.\nOrigini del nome.\nToponimi simili a Noale sono assai diffusi nel Nordest: derivano tutti da \"nov\u0101lis\", termine latino che significa \"maggese\", \"campo che si coltiva da poco\" (cfr. il friulano \"nov\u00e2l\" \"terreno boscoso da poco ridotto in coltura\"). Ma nel caso specifico bisogna considerare che nel Medioevo il nome non era Noale bens\u00ec \"Anoale\" e quindi il significato potrebbe essere invece 'luogo di mercato annuale (l. \"annualis\")'; vedi per esempio il cronachista Rolandino da Padova:\n\"Dum autem Eccelinus cum blidis et aliis instrumentis impugnaret Anoale fortissime et jam fregisset Palatium Castri [\u2026] reddidit Domino Eccelino Anoale et Mestre die una, scilicet X exeunte Septembri. Unde in praesenti Dominus Eccelinus fecit fieri unum zironem in Anoale et III zirones in Mestre\" (In \"De factis in marcha tarvisina libri XII\" (1180-1260). L. V, cap. XV.)\nRolandino da Padova era un cronachista del tutto coevo degli avvenimenti che narrava (\"\u2026 exeunte Septembri. Unde in praesenti\u2026\") e quindi molto difficilmente avrebbe potuto sbagliare il nome di una localit\u00e0 oltretutto tanto vicina alla sua citt\u00e0 natale.\nMonumenti e luoghi d'interesse.\nArchitetture religiose.\nChiesa arcipretale dei Santi Felice e Fortunato.\nPrincipale luogo di culto della citt\u00e0, \u00e8 arcipretale dal 1769 e sede di un vicariato della diocesi di Treviso. Conserva varie pregevoli opere d'arte.\nChiesa dell'Assunta.\nL'edificio, risalente all'inizio del XVI secolo, era la chiesa abbaziale del Monastero benedettino femminile intitolato a Santa Maria della Misericordia (fondato nel 1492), del quale con la \"Foresteria\" che gli sorge di fronte, \u00e8 l'unica testimonianza. \u00c8 ad unica navata, in stile romanico, ma modificato. Sull'altare maggiore si trova una pala raffigurante l'\"Assunta con alcuni santi\" del pittore trevigiano Bartolomeo Orioli del 1602 e un pregevole Tabernacolo in stile barocco. Ai lati del presbiterio ci sono due altari: a sinistra quello di san Francesco di Paola con pala raffigurante il santo a figura intera firmata da Iseppo Scolari: a destra l'altare della Madonna del Rosario, datato marzo 1563 con una bellissima immagine della \"Vergine in trono col Bambino\", opera di scuola sansoviniana. Ai piedi dell'altare vi \u00e8 la sepoltura della famiglia Lamberti di Venezia. In questa tomba \u00e8 stato sepolto, per sua volont\u00e0, Giovanni Battista Rossi (1737-1826). Un quarto altare, eretto nel 1735 in stile barocco, occupa la parete orientale dell'edificio: attualmente \u00e8 collocato un pregevole \"Crocifisso\" settecentesco (opera di Brustolon?), mentre prima della soppressione del monastero conteneva la pala della \"Visitazione\" di Paris Bordon che and\u00f2 dispersa. La chiesa, che era dotata di un pregevole organo del Callido (1779) ora depositato nella parrocchiale di Fossalta (Padova), ha subito varie modifiche a causa di non rispettosi restauri; nel 2007 si \u00e8 concluso un accurato intervento conservativo. Ogni mattina dei giorni feriali viene celebrata la santa messa e, durante l'ottava della solennit\u00e0 dell'Assunta, si svolge annualmente dal 1830 (salvo un'interruzione nel primo decennio del 1900) una sagretta detta, in veneto, \"dee Muneghe\" in ricordo della festa che vi si svolgeva ai tempi del monastero.\nChiesetta di Ca' Matta.\nFu eretta in epoca imprecisata, ma probabilmente al tempo dei Tempesta in quanto presso il quartiere dove alloggiavano i soldati (Ca' Mata, appunto, corrispondente all'italiano casamatta). Da ricordare, al suo interno, una statuetta della \"Vergine con Bambino\".\nChiesa dell'Ospedale o di Santa Maria dei Battuti.\nLa chiesa occupa lo spazio dell'atrio dell'antico ospedale dei Battuti. Sull'altare di destra si trova una notevole effigie della \"Madonna in trono col Bambino\" detta \"Madonna del Fuoco\" o \"dei Battuti\" (XV secolo), un tempo molto venerata dalla popolazione perch\u00e9 ritenuta miracolosa.\nArchitetture civili.\nPalazzo della Loggia.\nLa prima piccola antica Loggia venne costruita nel 1389 accanto alla Torre dell'Orologio, a ridosso del fiume Marzenego, e al suo interno vi si amministrava la giustizia al tempo del dominio della Serenissima. Attorno al 1525, essendo questa troppo angusta, si decise di costruirne una nuova accanto, terminata nel 1557: comprendeva una loggia composta da tre archi gotici al pian terreno, ed un poggiolo in marmo al piano superiore, sormontato da un'effigie raffigurante il leone di S. Marco; il tetto era infine cinto da una sequenza di merli ghibellini. Nel 1848 venne per\u00f2 deciso di demolirla, e, al suo posto, fu eretta l'attuale Loggia. Essa \u00e8 un palazzo in tipico stile gotico veneto disposta su tre livelli; questo palazzo \u00e8 stato sede del municipio di Noale fino alla seconda met\u00e0 del '900. Al pian terreno si trova inoltre un monumento ai caduti e la tomba di Pietro Fortunato Calvi.\nAltri edifici.\nIl \"Palazzo Negro\", in piazza Castello, \u00e8 una costruzione dell'inizio del XV secolo ed ha subito molte modifiche nel corso dei secoli. Il recente recupero della facciata ha evidenziato decorazioni vivaci e a forte cromia. I decori risalgono al Quattrocento e appartengono a un artista veneto. All'interno si trova una decorazione parietale ripetitiva tardo-quattrocentesca molto raffinata.\nLa \"Casetta della scuola dei Battuti\" \u00e8 un edificio piuttosto piccolo in piazza XX Settembre: essa \u00e8 stata riccamente decorata con affreschi del 1599 commissionati dai confratelli Battuti. Importanti sono l'affresco centrale in facciata de \"La Madonna degli Angeli\" e l'affresco de \"La Madonna dei Battuti\", raffigurante la Vergine Maria nell'atto di abbracciare sei confrati sotto il suo mantello.\nTra gli altri numerosi edifici di pregio, sono da menzionare: il \"Palazzo Soranzo-Scotto\", edificio del XVI secolo ora adibito a biblioteca comunale, e la cosiddetta \" Loggetta\" di largo San Giorgio realizzata negli anni 1930 in stile eclettico-rinascimentale per ospitare il mercato, nel luogo in cui vi era l'antica chiesa di San Giorgio (costruita nel 1390 e demolita nel 1897).\nColonna della Pace.\nAl centro del crocevia si trova una elegante scultura denominata \"Colonna della Pace\", eretta nel XVI secolo a spese di una facoltosa famiglia locale e firmata dall'artista veneziano Paolo Pino. Attualmente sostiene il pennone portabandiera.\nVilla Rossi.\nStorico edificio risalente al XVII secolo.\nArchitetture militari.\nRocca dei Tempesta.\nLa rocca si presume risalga al XII secolo e fu residenza dei Tempesta, Signori di Noale. Fu utilizzata per scopi militari fino al XV secolo poi divenne sede del Podest\u00e0 sino al definitivo abbandono del 1763. A partire da quello stesso anno molte parti dell'ormai cadente struttura vennero deliberatamente demolite per ricavarne materiali da costruzione \"a beneficio della comunit\u00e0\". Nel 1819 divenne Camposanto fino al 1983 quando costruito il nuovo cimitero cominciarono le riesumazioni conclusesi nel 1996. Ora la Rocca \u00e8 visitabile in occasione di visite guidate o manifestazioni.\nCastello.\nAlla Rocca si affianca il Castello, ovvero quell'area ancora cinta dai fossati medievali che con forma di quadrilatero irregolare sorge a cavallo della direttrice Camposampiero-Mestre, racchiudendo il centro storico di Noale. All'interno del perimetro (ma una vera e propria cinta muraria non \u00e8 mai esistita), si elevano la chiesa arcipretale e antiche abitazioni decorate con affreschi nonch\u00e9 l'ampia piazza Castello, gi\u00e0 piazza Calvi. Fanno parte del complesso due grandi porte d'ingresso munite di merlature a coda di rondine, cui si affiancano le torri note come \"Torre dell'Orologio\" e \"Torre delle Campane\".\nLa Torre dell'Orologio o Grande o Trevisana o Civica costituiva l'entrata a levante dell'antico borgo medioevale; essa \u00e8 alta 32 metri e, nel 1836, ne \u00e8 stata decorata la sommit\u00e0 con i merli ghibellini che permangono tuttora, mentre prima la cella campanaria era coperta da un tetto di coppi a quattro spioventi. La cella campanaria possiede un concerto di 2 campane in Lab3 crescente a slancio. Essa possiede inoltre due orologi circolari dai quadranti celesti: uno sulla facciata che guarda a Piazza Castello (con numeri arabi) ed un altro dal lato dell'incrocio delle Quattro Strade (con numeri romani). La torre viene infine utilizzata ogni anno, in occasione del Palio, per riproporre uno spettacolo pirotecnico che ne simula l'incendio.\nLa Torre delle Campane o dei Preti costituiva l'entrata a ponente del borgo. Essa era un tempo alta come la Torre dell'Orologio ed era coperta da un tetto di coppi a quattro spioventi, fino a quando, nel 1876, si decise di sopraelevarla aggiungendovi la cella campanaria, anch'essa adorna di merli ghibellini, portandola cos\u00ec ad un'altezza di 43 metri, e divenendo di conseguenza l'edificio pi\u00f9 alto del paese. La cella campanaria possiede un concerto di 7 campane in Do3 misolidio divise in due concerti a slancio friulano + campanello. Le 5 campane minori del concerto sono state fuse da Pietro Colbacchini di Bassano in anni diversi: la sesta nel 1927, la seconda, la terza, la quarta e la quinta nel 1876. La grande \u00e8 stata fusa nel 1932 da Daciano Colbachini. Il campanello non riporta n\u00e9 marchio di fonderia n\u00e9 data ma probabilmente \u00e8 stato fuso dalla fonderia Colbachini di Padova.\nGeografia antropica.\nContrade.\nLo spazio interno alle mura, detto \"castello interiore\" (\"intra moenia\") era diviso in tre contrade (Dirondella, del Gato, Ca' Mata) alle quali nel secolo XVI se ne aggiunse una quarta detta \"della Sorgata\" in onore della nobildonna Maria Sorgato.\nL'\"extra oppidum\" o \"castello esteriore\" era invece suddiviso in borghi, che prendevano il nome dagli assi viari che si dipartivano dalle quattro porte della fortezza (Borgo Treviso a nord, Borgo Mestre ad est, Borgo verso Mirano a S/E, Borgo Padova a sud, Borgo Camposampiero o della Bassata ad ovest).\nLe contrade sono state recuperate a scopo folkloristico e rappresentano le sette squadre che si sfidano in occasione del Palio:\nQueste contrade inoltre partecipano, a livello regionale e nazionale, ai campionati per musici e sbandieratori indetti dalla Federazione Italiana Sbandieratori; tutte le contrade partecipano in coalizione sotto il gruppo \"A.S.D. Tempesta\", nome che richiama gli omonimi signori di Noale in epoca medievale.\nEconomia.\nIl comune \u00e8 conosciuto anche perch\u00e9 ospita la sede principale dell'azienda motociclistica Aprilia.\nLe attivit\u00e0 produttive hanno subito nei secoli una notevole evoluzione. Importanti nel Medioevo e nel Rinascimento erano due mulini sul Marzenego a cui si aggiunse un follo poi diventato maglio sul Draganziolo. Nel Rinascimento era presente pure un sito di raccolta dei nitrati di origine ovina per la produzione di polvere da sparo. Nei primi anni del XX secolo venne avviata la Lane Eger che \u00e8 rimasta in attivit\u00e0 sino agli anni ottanta dello stesso secolo e nella quale trovarono lavoro centinaia di operai e operaie. Noale cont\u00f2 anche una centrale elettrica costruita nel 1922 da Luigi Picchini. A sfidare i secoli permane la produzione di laterizi che, saltuariamente testimoniata in documenti e cartografia tra il Medioevo e la fine del XIX secolo, diventa produzione stabile e qualitativamente importante a partire dalla fine del XIX secolo grazie all'iniziativa della famiglia Rossi che impiant\u00f2 il primo forno Hoffman. Ora si contano due fornaci, \"SanMarco Terreal Italia\" fondata dagli stessi Rossi con il loro nome attorno al 1911 e la \"fornace agli Ongari\" fondata nel 1948 dall'ing. Cosulich poi acquisita da Giovanni Cavasin che l'ha diretta per quasi quarantacinque anni. La prima produce \"elementi per l'architettura\" a stampo con superficie prevalentemente sabbiata, mentre la seconda produce per trafila tavellame.\n\u00c8 difficile riassumere l'evoluzione della produzione agricola ma sicuramente fiorente \u00e8 la produzione del mais. Venivano allevati i bachi da seta e, attorno agli anni cinquanta del XIX secolo, importanti erano l'allevamento dei polli e la produzione di pesche. Sino a circa trent'anni fa diffusissima era la coltivazione delle vite e molto curate erano le rive, ovvero quelle siepi composte da diverse variet\u00e0 arboree e arbustive che costeggiavano i campi e dalle quali si ricavavano legna, frutta (ciliegie, more, etc.), funghi, foglie per i bachi da seta e rami flessibili per produrre ceste e legacci. Diffusa era inoltre la coltivazione dell'erba medica utilizzata per l'allevamento del bestiame. Ogni edificio rurale contava almeno un capo da latte. Oggi le piccole e piccolissime stalle sono scomparse, le viti sono state estirpate e sono diffuse la coltivazione di mais, soia, radicchio, ecc.\nTra le attivit\u00e0 si contano aziende metalmeccaniche (tornitura di metalli, produzione di stampi, zincherie), imprese edili e aziende a servizio dell'edilizia (calcestruzzi, prefabbricati in cav, case in legno, serramentistica, marmi, etc.), aziende di trasporti (padroncini e grandi gruppi), un'importante azienda di raccolta della carta usata e laboratori di sartoria oltre a officine meccaniche e di manutenzione. Ancora attiva \u00e8 la cantina sociale che raccoglie le uve di un ampio circondario.\nInfrastrutture e trasporti.\nStrade.\nNoale sorge lungo la SR515 \"Noalese\", quasi a met\u00e0 strada fra Padova e Treviso.\nA circa 9\u00a0km dalla citt\u00e0 si trova il casello sull'autostrada A4 di \"Martellago-Scorz\u00e8\", sul cosiddetto Passante di Mestre.\n\u00c8 collegata a Mestre e a Venezia tramite alcune linee extraurbane ACTV e a Padova e Treviso tramite le societ\u00e0 di trasporti Busitalia Veneto e MOM.\nFerrovie.\nNoale \u00e8 dotata di una stazione ferroviaria sulla linea Venezia-Trento dove fermano tutti i treni che vi transitano. La struttura, progettata da \"Umberto Sailer\", fu inaugurata nel 1910, \u00e8 denominata \"Noale-Scorz\u00e8\" e rappresentava l'unico interporto tra Castelfranco Veneto e Mestre (dismesso nel 2004) ed \u00e8 dotata di tre binari. \u00c8 stata ristrutturata nel 2009 fornendola di un sottopassaggio e di un parcheggio sul retro."}
{"id": "2604198", "revid": "287204", "url": "https://it.wikipedia.org/wiki?curid=2604198", "title": "Fortunato Calvino", "text": "Biografia.\nAutore emergente del teatro napoletano, comincia la sua attivit\u00e0 artistica nel 1978 come teatrante e realizzatore di cortometraggi. \nCon \"Cravattari\" (nome col quale vengono eufemisticamente definiti gli usurai a Napoli) Calvino descrive il dramma dell'usura che soffoca l'economia e riduce alla disperazione le esistenze.\n\"Maddalena\" racconta la storia di un paziente e le sue difficolt\u00e0 di reinserimento dopo l'esperienza del manicomio.\nIn \"Geltrude\" \u00e8 narrato l'autoisolamento della protagonista e il suo passato, vissuto come unico mondo in cui valga la pena rifugiarsi.\nLa Napoli del degrado, l'emarginazione, l'arroganza e violenza della camorra, con altre tematiche di ispirazione sociale, sono gli argomenti meglio rappresentati dall'autore. Ha curato la traduzione in lingua napoletana de La casa di Bernarda Alba di Federico Garc\u00eda Lorca.\nCon l'attrice Rosa Fontanella ha fondato l'Associazione Culturale Metastudio'89, con finalit\u00e0 di rilievo sociale. Con lo scenografo Clelio Alfinito, ha instaurato un sodalizio artistico dal 1989.\nNel 2016 va in scena al Teatro Stabile di Napoli la sua opera \"La Reggente con \"Elena Russo\",\" Salvatore Striano, Luigi Credendin\"o\" e la regia di Stefano Incerti.\nSempre nel 2016 torna alla regia con \"Caracciolo\" di Maricla Boggio, dopo ben 17 anni dalla prima al Teatro Nuovo di Napoli. Lo spettacolo \u00e8 stato interamente realizzato dagli studenti della scuola di scenografia dell'Accademia di belle arti di Napoli con la supervisione del prof. Angelo La Fera. Successivamente lavora, sempre come regista, al documentario \"La Tarantina\" che narra la storia di Carmelo Cosma.\nNel 2017 ripropone e dirige \"Cravattari\" con Antonella Morea, Rosa Fontanella, Laura Borrelli, Gioia Miale, Pietro Juliano con la direzione della fotografia di Renato Esposito.\nNell\u2019ambito del \"Napoli Teatro Festival\" del 2018 dirige al \"Teatro Nuovo\" di Napoli un suo testo dal titolo \"Fuoriscena.\" Questa commedia ha come protagonisti Gino Rivieccio e Antonella Morea.\nPremi Ricevuti.\nPremio Giuseppe Fava 1995\nPremio Girul\u00e0 1996\nPremio Speciale Giancarlo Siani 1997\nPremio Enrico Maria Salerno 1996\nPremio Teatri della Diversit\u00e0 2001\nPremio Calcante (SIAD) 2002\nPremio Girul\u00e0 per la migliore regia a Carlo Cerciello 2003\nPremio Girul\u00e0 a Maria Luisa Santella come migliore attrice non protagonista 2006\nPremio Girul\u00e0 ad Imma Piro come migliore attrice non protagonista 2005\nPremio Calcante (SIAD) 2009\n\"Premio Girul\u00e0\" come miglior attore giovane 2009, a Ivano Schiavi per Cuore nero"}
{"id": "2604201", "revid": "57342", "url": "https://it.wikipedia.org/wiki?curid=2604201", "title": "Mary Asiride", "text": "Biografia.\nMary Asiride nasce nel 1969 in Uganda, da padre italiano e madre ugandese. A cinque anni si trasferisce con la famiglia a Parma, citt\u00e0 natale del padre.\nEsordisce in teatro nel 1997 con \"Bersagli\", regia di P. Di Marca, a cui fa seguito \"Macbeth Clan\", scritto e diretto da Angelo Longoni. Al cinema \u00e8 protagonista in \"Cronache del terzo millennio\" (1996) e \"Il sinfamolle\" (2001); recita, tra vari altri film, in \"Voglio una donnaaa!\", \"I miei pi\u00f9 cari amici\", regia di Alessandro Benvenuti e \"Viola bacia tutti\", regia di Giovanni Veronesi, tutti del 1998. Ha lavorato anche come regista e come soggettista.\nTra il giugno 2001 e il marzo 2002 \u00e8 una delle conduttrici a rotazione del gioco telefonico \" Call Game\", prodotto dalla Endemol Italia e trasmesso quotidianamente nel palinsesto mattutino e notturno della neonata emittente LA7.\nIn televisione \u00e8 molto nota per il ruolo di \"Fatima Hazim\" che ha interpretato dal 2001 al 2002 nella soap opera \"CentoVetrine\". Ha preso parte anche a varie altre fiction tv come \"Distretto di Polizia 6\" e \"Piper\", entrambe del 2006."}
{"id": "2604202", "revid": "61051", "url": "https://it.wikipedia.org/wiki?curid=2604202", "title": "MiG-13", "text": ""}
{"id": "2604205", "revid": "436907", "url": "https://it.wikipedia.org/wiki?curid=2604205", "title": "Noyz Narcos", "text": "Biografia.\nPrimi anni e \"Non dormire\" (1996-2005).\nNato a Roma nel 1979 da padre siciliano, originario di Modica, \u00e8 cresciuto nel quartiere Monte Sacro. Si \u00e8 avvicinato all'hip hop nei primi anni novanta, iniziando come writer ed entrando a far parte dei TBF Crew e dei Savage Boys. Poco dopo ha conosciuto Fetz Darko, grazie al quale \u00e8 entrato nel gruppo Erreaccanegativo, iniziando a fare i primi freestyle. Nel 1996 abbandon\u00f2 il gruppo per continuare a dedicarsi al writing.\nNel 2000 si \u00e8 riavvicinato all'hip hop e nel corso di una jam session ha conosciuto i rapper Gel, Metal Carter, DJ Kimo e Cole, fondatori dei Truceboys. Insieme hanno intrapreso una collaborazione culminata nel 2003 con la pubblicazione dell'unico album in studio \"Sangue\".\nIl successivo periodo in cui i membri del gruppo percorrono strade soliste dopo la creazione del collettivo TruceKlan \u00e8 molto positivo per Noyz Narcos, che a luglio 2005 pubblica il suo primo album da solista, intitolato \"Non dormire\" e che vede la partecipazione dei componenti dei Truceboys e di altri artisti della scena hip hop romana, le produzioni del disco sono quasi tutte di Noyz con la collaborazione di basso e chitarra di Steph Sound (Undertakers), il disco \u00e8 stato pubblicato dall'etichetta indipendente Traffik Records.\n\"La calda notte\" con Chicoria e \"Verano zombie\" (2006-2007).\nNel 2006 Noyz Narcos collabora insieme a Chicoria (proveniente dai In the Panchine), realizzando l'album \"La calda notte\". Pubblicato nel mese di ottobre 2006 dalla Traffik Records, \"La calda notte\" \u00e8 composto da un CD contenente 13 brani alla quale collaborano gli artisti del TruceKlan, e da un DVD contenente i concerti dal vivo del TruceKlan, oltre a un videoclip mai distribuito sulle emittenti televisive perch\u00e9 a carattere esplicitamente pornografico.\nNel 2007 Noyz Narcos pubblica \"Verano zombie\", un album nel quale le sonorit\u00e0 strumentali di \"Non dormire\" (nel quale era gi\u00e0 presente un brano intitolato appunto \"Verano zombie\") vengono accantonate per passare a beat ugualmente aggressivi ma non sempre di matrice chitarristica come quelli di \"Non dormire\", nel quale era presente anche un assolo nel brano \"Grand Finale\". Dal punto di vista tematico, continuano i riferimenti a violenza di strada, droga e disagio sociale, pur diminuendo le tematiche di horrorcore. All'album collaborano Metal Carter, Gel, Cole, Mystic One, Duke Montana, Chicoria, membri del TruceKlan, il rapper Danno dei Colle der Fomento e infine Gu\u00e9 Pequeno, Marracash e Vincenzo da Via Anfossi della Dogo Gang. Nello stesso anno, insieme a esponenti del TruceKlan e ai Club Dogo, recita nel film \"Mucchio selvaggio\".\n\"Ministero dell'inferno\" e la collaborazione con DJ Gengis (2008-2009).\nNel marzo 2008 \u00e8 uscita la raccolta \"Ministero dell'inferno\", che vede come protagonista il TruceKlan al completo affiancato da diversi nomi noti della scena rap italiana e non, quali Club Dogo, Kaos, Santo Trafficante, Fabri Fibra, Gente de Borgata, Danno dei Colle der Fomento, e da realt\u00e0 musicali totalmente slegate dal contesto hip hop: Cripple Bastards, Miss Violetta Beauregarde e Pinta Facile. L'atipicit\u00e0 delle collaborazioni, l'uso di campioni provenienti dalle colonne sonore di un certo filone cinematografico, le atmosfere cupe e oscure dei beats, le liriche esclusivamente imperniate su disagio esistenziale, degrado urbano, immaginari orrorifici, affrontati con crudezza, cinismo e totale disincanto, vogliono costituire un punto di rottura rispetto a tutte le compilation di rap nostrano uscite fino ad ora. La produzione dei beats \u00e8 affidata a Lou Chano, Fuzzy, Rough, Don Joe, Noyz Narcos, C.U.N.S., Giordy Beat, DJ Gengis. Inoltre recita insieme a Chicoria, Duke Montana e Cole nel cortometraggio \"Ganja Fiction\".\nNello stesso anno esce il mixtape \"The Best Out Mixtape\", prodotto insieme a DJ Gengis. Il disco ha visto la partecipazione di molti MC italiani e ha riscosso un grande successo tanto da rendere indispensabile la realizzazione di un secondo volume, in circolazione da giugno 2009.\n\"Guilty\" e la B.B.C. con Metal Carter e Duke Montana (2009-2011).\nIl 29 gennaio 2010, Noyz Narcos ha pubblicato il terzo album in studio \"Guilty\", anticipato dai videoclip dei brani \"M3\" e di \"Mosche nere\", rispettivamente pubblicati il 1\u00ba novembre 2009 e il 11 gennaio 2010. L'album vanta collaborazioni con i maggiori esponenti della scena rap mainstream italiana quali Club Dogo, Marracash, Fabri Fibra e molti altri. Questo album mostra tematiche pi\u00f9 introspettive e meno crude, pur rimanendo fortemente affine all'hardcore e al conscious hip hop.\nNel 2011 Noyz Narcos, Metal Carter e Duke Montana fondano i B.B.C. (acronimo di \"Black Bandana Click\"). Il primo progetto avrebbe dovuto essere l'album \"Klan Related\", ma dopo la pubblicazione dei videoclip per Metal Carter (\"Undead\"), Duke Montana (\"Anthem\") e Noyz Narcos (\"Drag You to Hell\") il progetto fallisce a causa di diverbi tra Noyz e Duke e i tre brani vengono raccolti nell'EP \"B.B.C. Project Single\".\nThe Best of the Beast Tour (2011-2012).\nIl 15 ottobre 2011 Noyz Narcos ha partecipato al \"HitWeek Festival\" di Miami insieme ad artisti come Caparezza e i Casino Royale e dopo essere tornato dall'America Noyz partir\u00e0 con il suo nuovo tour chiamato \"The Best of The Beast\" organizzato da Live Nation, Propaganda Agency e Propapromoz. Il tour \u00e8 nato per annunciare il suo prossimo album intitolato \"Monster\" inizialmente previsto per il 2012 ed \u00e8 partito il 31 ottobre da Novara finendo il 26 dicembre a Cagliari, ha compreso 12 date nei maggiori club d'Italia. Nel tour \u00e8 stato accompagnato dai membri del TruceKlan Mystic One e DJ Gengis. Il 28 gennaio 2012 a Milano Noyz Narcos accompagnato da DJ Gengis ha aperto il concerto dei Dope D.O.D. al loro primo tour europeo, la serata si \u00e8 chiamata \"The Wild Beat Massacre\".\nA febbraio 2012 esce il videoclip di \"Wild Boys\", brano realizzato in collaborazione con Gast. Il 31 maggio apre il concerto a Roma del collettivo hip hop statunitense La Coka Nostra nel loro Masters of the Dark Arts Tour. Il 23 luglio, Noyz Narcos e Metal Carter rilasciano un'intervista per Vice Italy dove raccontano la loro carriera da prima dei Truceboys fino ad oggi. Il 15 novembre \u00e8 stato ospite al programma dei The Pills su Deejay TV e nello stesso giorno \u00e8 stato pubblicato il videoclip del brano \"16 Barre\", inciso in collaborazione con Aban ed estratto dall'album di quest'ultimo, \"Ordinaria follia - The Good Side\".\n\"Monster\" (2012-2014).\nIl 22 maggio 2012 viene pubblicato \"Game Over\", singolo che ha anticipato la pubblicazione del quarto album in studio del rapper, intitolato \"Monster\" e inizialmente previsto per la fine del mese. Questo album presenta testi pi\u00f9 tecnicamente ricercati, meno horrorcore e pi\u00f9 introspettivi. Il 23 novembre tramite Propaganda Records vengono annunciati i produttori di \"Monster\", ovvero Denny the Cool, Don Joe, Frenetik Beat, Fritz da Cat, Fuzzy, Kiqu\u00e8 Velasquez, Mace, Shablo, DJ Sine e The Ortopedic.\nIl 13 marzo 2013 vengono annunciati sia la copertina dell'album che la data di pubblicazione, fissata al 9 aprile; nella stessa data \u00e8 stato annunciato il videoclip del brano \"Attica\", pubblicato sul canale YouTube di Noyz Narcos il 18 marzo. L'album \u00e8 uscito per la Propaganda Records ed \u00e8 stato distribuito dalla Sony Music. Tramite Facebook, la Propaganda Records ha pubblicato le prime sette date del \"Monster Tour 2013\", partito il 30 marzo a Genova; per il tour Noyz si \u00e8 avvalso della collaborazione di DJ Gengis, Chicoria e Gast. \"Monster\" si presenta composto da vari esponenti del TruceKlan come Chicoria, Metal Carter, Mystic One e Gast, oltre anche a Nex Cassel e Gionni Gioielli, Aban, Vacca e Tormento; c'\u00e8 un'altra collaborazione con Fetz Darko dopo \"Cinemacciaio\" e in pi\u00f9 nel disco ci sono due scratch di DJ Gengis. Il disco ha debuttato alla settima posizione della classifica italiana degli album. Il 18 aprile \u00e8 stato pubblicato il video di \"Rob Zombie\" di Salmo in collaborazione con Noyz, mentre il 13 maggio \u00e8 stato pubblicato il terzo videoclip proveniente da \"Monster\", \"Alfa Alfa\". Nello stesso ha preso parte alla colonna sonora del film \"Le formiche della citt\u00e0 morta\".\nIl 13 luglio 2013 a Milano ha aperto il concerto dei Wu-Tang Clan, mentre due giorni pi\u00f9 tardi ha pubblicato il videoclip della \"title track\" \"Monster\", diretto da Trash Secco. Sempre nel 2013, Noyz Narcos intraprende una serie di collaborazioni, tra cui quella con Fritz da Cat al brano \"With or Without It\" (a cui hanno partecipato anche i Calibro 35), il quale \u00e8 stato inserito inizialmente in \"Leaks\" e successivamente anche in \"Fritz\", e con DJ Gengis al brano \"Casey Jones\", inserito nel mixtape \"Rome Sweet Home\".\nTra la fine del 2013 e l'inizio del 2014, Noyz Narcos ha pubblicato altri due videoclip estratti da \"Monster\", ovvero \"Dope Boys\" e \"Drive Solo\". I videoclip sono stati rispettivamente pubblicati il 20 novembre 2013 e il 14 febbraio 2014.\n\"Localz Only\" (2015).\nNel mese di maggio 2015, Noyz Narcos ha annunciato la pubblicazione di un album in studio realizzato con la collaborazione del produttore Fritz da Cat. Distribuito dalla Universal Music Group, l'album si intitola \"Localz Only\" ed \u00e8 stato pubblicato il 1\u00ba giugno dello stesso anno; anticipato il 14 maggio dal videoclip della title track, l'album ha debuttato alla quarta posizione della classifica italiana degli album, nella quale \u00e8 rimasto per oltre dieci settimane. L'album \u00e8 stato promosso anche dai videoclip dei brani \"Dal tramonto all'alba\" e \"El Padre\", usciti rispettivamente il 10 giugno e il 2 ottobre 2015.\nIl 18 giugno il rapper \u00e8 stato arrestato per detenzione di droghe leggere da agenti del commissariato di Quarto Oggiaro a Milano: in casa gli sono state trovate sette bustine di marijuana, alcuni pezzi di hashish e un bilancino di precisione. Il rapper \u00e8 stato successivamente rilasciato nello stesso giorno.\nIl 10 settembre \u00e8 stato pubblicato il videoclip di \"Stratocaster\", brano inciso da Ensi con Noyz Narcos e Salmo e originariamente pubblicato nell'album di Ensi \"Rock Steady\". Nel mese di novembre \u00e8 stato ospite alla World Final del Red Bull BC One tenutosi al Palazzo dei Congressi di Roma insieme a Ensi e Clementino, con i quali ha realizzato un brano esclusivo per la finale della competizione prodotto dai Crookers e con Alien Dee al beatbox.\n\"Enemy\" (2016-2020).\nIl 7 giugno 2016 Noyz Narcos ha pubblicato attraverso YouTube il videoclip di un brano inedito intitolato \"Training Day\", prodotto da The Night Skinny. A esso ha fatto seguito il singolo \"Lobo\", uscito per il download digitale il 7 febbraio 2017 ed accompagnato dal relativo videoclip. Nello stesso periodo ha collaborato nuovamente con The Night Skinny per la realizzazione del singolo \"Dope Games\", uscito l'11 maggio 2017.\nIl 16 marzo 2018 il rapper ha annunciato il quinto album in studio \"Enemy\", che presenta un totale di sette collaborazioni (Salmo, Achille Lauro, Luch\u00e8, Capo Plaza, Rkomi, Coez e Carl Brave x Franco126). Il disco, uscito il 13 aprile, \u00e8 stato anticipato dal singolo \"Sinn\u00f2 me moro\". Gi\u00e0 il 23 aprile seguente l'album viene certificato disco d'oro dalla Federazione Industria Musicale Italiana, divenendo il primo disco nella carriera dell'artista ad ottenere tale riconoscimento. \"Enemy\", secondo l'artista, avrebbe dovuto rappresentare il suo ultimo album in assoluto prima di ritirarsi dalle scene.\nNel 2019 ha preso parte all'album \"Mattoni\" del produttore The Night Skinny nei brani \"Street Advisor\", \"Bad People\" e \"Mattoni\".\n\"Virus\" (2021-presente).\nL'8 dicembre 2021 Noyz Narcos ha annunciato l'uscita del sesto album \"Virus\" attraverso un video che spiega il ritorno sulle scene. Cinque giorni dopo \u00e8 stata rivelata l'uscita del documentario \"Dope Boys Alphabet\", diretto da Marco Proserpio e volto a ripercorrere la carriera del rapper dagli esordi fino alle sessioni di lavorazione di \"Virus\"; nei titoli di coda vi appare in sottofondo un brano tratto da \"Virus\", ovvero \"Dope Boy\".\nIl disco \u00e8 stato pubblicato il 14 gennaio 2022 attraverso la Thaurus ed \u00e8 stato prodotto in gran parte da The Night Skinny. In esso sono presenti brani realizzati con la partecipazione di svariati artisti della scena hip hop italiana e non, tra cui Capo Plaza, Franco126, Gu\u00e9 Pequeno, Raekwon del Wu-Tang Clan e Sfera Ebbasta.\nStile ed influenze.\nIl rap di Noyz Narcos \u00e8 per lo pi\u00f9 crudo e violento con tematiche cupe e ricorrenti citazioni di cinema dell'orrore e b-movie. Nella scena hip hop nazionale Noyz, e il resto del Truceklan, hanno portato sonorit\u00e0 innovative per il rap italiano. In un'intervista concessa a \"Down with Bassi\", Noyz Narcos parla dell'album \"I Need Drugs\" di Necro come uno dei suoi dischi preferiti, aggiungendo anche \"Illmatic\" di Nas, \"Magnum Force\" degli Heltah Skeltah, \"Diplomatic Immunity\" dei The Diplomats tra quelli che lo hanno maggiormente influenzato; andando sulla scena new school d'oltreoceano parla della Odd Future di Tyler, The Creator e il disco \"Doris\" di Earl Sweatshirt come migliori prodotti usciti negli ultimi tempi. Invece tra le sue maggiori influenze del rap italiano ci sono i Colle der Fomento, Cor Veleno e Supremo 73.\nOltre alla musica rap, lo stile di Noyz presenta anche influenze punk metal, come viene dimostrato dall'album \"Non dormire\", interamente realizzato con veri e propri assoli di basso e chitarra realizzati da Stefano Casanica del gruppo grindcore Undertakers, oppure le collaborazioni con Miss Violetta. Dichiara inoltre che uno dei suoi album preferiti \u00e8 l'omonimo disco degli Iron Maiden.\nAl di fuori del rap, nella scena musicale italiana \u00e8 fan di Vasco Rossi e Gabriella Ferri."}
{"id": "2604209", "revid": "6923", "url": "https://it.wikipedia.org/wiki?curid=2604209", "title": "Guild Wars 2", "text": "Guild Wars 2 \u00e8 un videogioco MMORPG ambientato in un mondo fantasy. \u00c8 stato annunciato nel 2007 dopo il lancio di \"\", del quale sviluppa la trama. \u00c8 ambientato nello stesso continente di \"Guild Wars Prophecies\", Tyria, a 250 anni di distanza. Il gioco \u00e8 stato pubblicato il 28 agosto 2012, dando la possibilit\u00e0 di giocare con 3 giorni di anticipo, il 25 agosto 2012, a chi ha pre-acquistato una copia.\nIl gioco \u00e8 venduto inizialmente in modalit\u00e0 B2P: per giocare \u00e8 necessario soltanto acquistare il gioco, senza pagare un canone mensile.\nA poche ore dalla data dell'espansione \"Heart of Thorns\", ArenaNet ha utilizzato il palco del PAX Prime per annunciare che \"Guild Wars 2\" diventa free-to-play. \"Nel rendere il gioco gratuito abbiamo deciso di non trasformare i modelli precedenti nel tradizionale free-to-play, dunque non utilizzeremo le microtransazioni in modo aggressivo con chi vuole giocare gratis\", ha dichiarato il presidente del team, Mike O'Brien.\n\"Mettiamo il gioco base a disposizione gratuitamente perch\u00e9 confidiamo nel fatto che chiunque apprezzi Guild Wars 2 prender\u00e0 in considerazione l'acquisto di Heart of Thorns, continuando la propria esperienza nell'espansione e oltre, grazie al Living World e ai nuovi raid\", ha aggiunto O'Brien.\nTrama.\nIl gioco \u00e8 ambientato 250 anni dopo gli eventi di \"\".\nA seguito del risveglio degli Antichi Draghi il mondo \u00e8 stato stravolto, si sono persi i contatti con i continenti di Chanta ed Elona (introdotti rispettivamente dalla prima e dalla seconda espansione di \"Guild Wars\") e ci sono stati notevoli progressi tecnologici, come la scoperta delle armi da fuoco da parte dei Charr e l'utilizzo massiccio dei Portali Asura.\nIn fase di creazione del personaggio si dovr\u00e0 rispondere a delle domande che creeranno un diario personale. Questo diario delineer\u00e0, oltre alle missioni individuali, la storia del personaggio e il comportamento degli NPC. Ogni razza, inoltre, avr\u00e0 la propria storia e la possibilit\u00e0 di scegliere fra tre ordini: The Order of Whispers, The Durmand Priory e The Vigil, ognuno caratterizzato da una sua storia e da metodi diversi per ottenere l'obiettivo comune di liberare la terra dall'avanzare degli Antichi Draghi.\nOgni scelta effettuata dal giocatore escluder\u00e0 le altre, permettendo cos\u00ec la creazione di personaggi diversi con storie completamente differenti.\nA partire dal 2010, su \"Guild Wars\", ci sono aggiornamenti che fanno avanzare gradualmente la trama avvicinandola a quella di Guild Wars 2.\nI personaggi utilizzati in \"Guild Wars\" non saranno trasferibili in \"Guild Wars 2\". Sar\u00e0 per\u00f2 possibile avere in Guild Wars 2 ricompense per lo stato di avanzamento di \"Guild Wars\" grazie alla introdotta in \"Eye of the North\". \u00c8 stato oltretutto garantito dalla casa produttrice che i nickname dei PG utilizzati nei vari account in \"Guild Wars\", saranno riutilizzabili nello stesso account in \"Guild Wars 2\", quindi sar\u00e0 necessario riutilizzare la medesima e-mail utilizzata per l'attivazione di Guild Wars.\nModalit\u00e0 di gioco.\n\"Guild Wars 2\" riprende le caratteristiche del suo predecessore e aggiunge parecchie innovazioni.\nUno dei cambiamenti maggiori del gioco sar\u00e0 la possibilit\u00e0 di avere un mondo persistente; sar\u00e0 possibile incontrare altri giocatori anche nelle aree esplorabili, mentre nel primo \"Guild Wars\" era possibile solo negli avamposti. Il gioco sar\u00e0 su pi\u00f9 server o 'mondi', ma i giocatori, per quanto concerne il PVE, non saranno vincolati ad un mondo specifico.\nIl sistema di controllo \u00e8 stato cambiato in maniera significativa. In particolare sar\u00e0 possibile saltare e nuotare, le magie saranno attivabili in movimento (il personaggio non dovr\u00e0 restare fermo fino al completo lancio della magia), ed \u00e8 stato eliminato il movimento del personaggio con il mouse (\"clicca per spostarti\"). \u00c8 stato eliminato anche il BodyBlock, meccanica che poteva impedire il movimento ad altri giocatori posizionandovisi davanti, sostituendolo da altre meccaniche quali la paralisi, lo stordimento e l'abbattimento.\nIl modello delle missioni \u00e8 stato modificato per rendere pi\u00f9 realistica l'esperienza dei giocatori nel mondo virtuale. Vagando nel gioco ci si trover\u00e0 ad imbattersi in eventi come l'assalto di un villaggio da parte dei centauri, a cui si potr\u00e0 decidere se partecipare o meno: se s\u00ec, occorrer\u00e0 soltanto gettarsi nella mischia e alla fine dell'assalto si verr\u00e0 premiati. Gli eventi, inoltre, potranno concatenarsi ed avere un effetto reale nel mondo, ad esempio il villaggio distrutto dovr\u00e0 essere riconquistato (evento) prima di poter interagire con gli abitanti scappati durante l'assalto (conseguenza dell'evento precedente). Gli eventi possono essere lunghe catene che si ripetono all'infinito in conseguenza delle azioni dei giocatori (se l'assalto al villaggio sar\u00e0 stato sventato si potr\u00e0 attaccare il forte dei centauri) o attivarsi ciclicamente (un contadino ha bisogno d'aiuto per difendere il suo campo), oppure attivarsi in particolari occasioni (il giocatore si trova di notte in un dato posto e compie una determinata azione). Al lancio del gioco \u00e8 stata confermata la presenza di pi\u00f9 di 1500 eventi dinamici.\nI giocatori verranno premiati se aiuteranno altri giocatori. A differenza della gran parte degli altri MMORPG i giocatori saranno sempre in cooperazione. Anche se non faranno parte dello stesso gruppo potranno attaccare gli stessi nemici ed ottenere entrambi esperienza e ricompensa. Nelle zone di PvE non sar\u00e0 possibile arrecare danno ad altri giocatori.\nIl sistema di gilde verr\u00e0 potenziato rispetto al primo capitolo. Tra le caratteristiche gi\u00e0 annunciate ci sono la possibilit\u00e0 di conquistare e difendere avamposti nel PVP, e guadagnare titoli quando la propria gilda raggiunge determinati obiettivi. Saranno inoltre accessibili anche tramite pagina web e applicazione per iPhone/android la chat e il calendario di gilda.\nOgni personaggio del proprio account potr\u00e0 appartenere ad una gilda differente, ma non sar\u00e0 necessario ricevere pi\u00f9 inviti per far appartenere pi\u00f9 personaggi del proprio account alla stessa gilda. Pi\u00f9 personaggi di uno stesso account che appartengono alla stessa gilda verranno visti come un unico personaggio.\n\u00c8 stata eliminata la figura del guaritore, generalmente presente negli altri MMORPG. Al suo posto \u00e8 stata resa obbligatoria per ogni giocatore l'utilizzo di un'abilit\u00e0 di cura e ci sono diverse classi capaci di supportare gli altri aumentandone le difese o bloccando i danni in arrivo. La scelta degli sviluppatori \u00e8 proseguita in questa direzione per evitare le \"classi necessarie\", che in altri giochi (compreso il primo Guild Wars) portavano a lunghe attesa di guaritori necessari a intraprendere una determinata avventura, compreso il PvP.\nOltre l'energia vitale, \u00e8 presente nell'interfaccia di gioco una barra della resistenza. Questa barra serve ad indicare al giocatore quante schivate ha ancora a disposizione. Il meccanismo delle schivate, gi\u00e0 inizialmente inserito nel gioco, \u00e8 stato modificato in fase di beta in modo tale da renderlo pi\u00f9 visibile e pi\u00f9 potente. Effettuando una schivata il personaggio compie un balzo nella direzione desiderata e si guadagna per un paio di secondi circa l'immunit\u00e0 dai danni, inoltre la barra della resistenza si decrementa. Svuotata la barra (sono necessarie all'incirca due schivate) si deve attendere che questa si ricarichi da sola prima di poter effettuare una nuova schivata. Questo potenziamento della schivata \u00e8 stato introdotto nel gioco per dare ancora pi\u00f9 importanza al posizionamento durante gli scontri.\nSar\u00e0 presente nel gioco una casa d'aste che permetter\u00e0 la messa in vendita di oggetti o di fare offerte d'acquisto. Sar\u00e0 inoltre possibile consultare lo storico delle vendite per ogni tipo di oggetto. Tranne per la messa in vendita di un oggetto, tutte le altre operazioni saranno effettuabili anche tramite pagina web o applicazioni per iPhone e android.\nIn Guild Wars 2 sar\u00e0 possibile creare armi e/o armature con risorse raccolte nel mondo di gioco. I nodi di risorse, sebbene presenti nel mondo persistente, saranno istanziati, cio\u00e8 lo sfruttamento di un nodo di risorsa da parte di un giocatore non precluder\u00e0 lo sfruttamento dello stesso nodo da parte di un altro giocatore; pi\u00f9 giocatori potranno quindi andare assieme a raccogliere nodi di risorsa senza potersele rubare a vicenda. Con le risorse raccolte sar\u00e0 possibile creare armi o armature con caratteristiche comuni ad altri oggetti di pari livello ma con aspetto unico, non ottenibili in altro modo. Ci sar\u00e0 una progressione nelle capacit\u00e0 di creazione ma i giocatori non saranno obbligati a creare oggetti inutili per poter progredire.\nOgni giocatore potr\u00e0 utilizzare al massimo 10 abilit\u00e0, 5 delle quali sono definite dall'arma che utilizza, mentre le altre 5 possono essere scelte dal giocatore riservandone per\u00f2 una per le cure e una per l'abilit\u00e0 d'\u00e9lite. Ogni classe avr\u00e0 a disposizione decine e decine di abilit\u00e0 e alcune classi potranno cambiare arma in combattimento (cambiando le 5 abilit\u00e0 dedicate all'arma). Per esempio, un guerriero potr\u00e0 utilizzare un arco lanciando potenti attacchi a distanza, e quando il nemico si sar\u00e0 avvicinato utilizzer\u00e0 un'arma corpo a corpo (cambiando set di armi) per sferrare attacchi ravvicinati.\nCome nel primo \"Guild Wars\", \"Guild Wars 2\" riserver\u00e0 molta attenzione ai giocatori casuali, consentendo anche a chi non dedica al gioco molte ore al giorno di non essere svantaggiato e di divertirsi comunque. In particolare il PvP non necessiter\u00e0 generalmente di uno sviluppo del personaggio prima di essere affrontato, poich\u00e9 nel PvP strutturato si avranno a disposizione gratuitamente tutte le abilit\u00e0, le statistiche del personaggio e le armi/armature come se ci si trovasse al livello massimo. La differenza sar\u00e0 riposta nell'abilit\u00e0 del giocatore, nella scelta delle abilit\u00e0 e nel modo in cui le user\u00e0.\nLe abilit\u00e0, le statistiche del personaggio e i traits possono essere cambiati ogni volta che si desidera a patto che ci si trovi fuori da un combattimento: questo d\u00e0 la possibilit\u00e0 di usare il proprio personaggio in molti modi diversi e di avere sempre la possibilit\u00e0 di tornare indietro senza doverne creare uno nuovo.\nRazze giocabili.\nIn \"Guild Wars 2\" c'\u00e8 la possibilit\u00e0 di giocare con altre razze oltre a quella umana:\nLe varie razze avranno storie differenti e delle abilit\u00e0 dedicate, come la capacit\u00e0 dei Norn di mutare forma, le capacit\u00e0 degli Asura di evocare golem e le loro arti magiche, l'abilit\u00e0 dei Charr di maneggiare esplosivi e tecnologia, l'abilit\u00e0 dei Sylvari di invocare l'aiuto dei membri della propria razza e sfruttare la loro comunione con la natura, e quella degli umani di invocare l'aiuto dei sei d\u00e8i di Tyria.\nSviluppo.\nArenanet volle puntare su un'innovazione grafica che rendesse questo il gioco MMORPG con la miglior grafica possibile, senza avere requisiti minimi esigenti. In tal senso uno sviluppatore del gioco afferm\u00f2 che per le sessioni di test utilizzavano schede video fuori commercio. Per questo Arenanet punt\u00f2 sulla spettacolarit\u00e0 artistica della grafica (due degli artisti che lavorano al gioco sono stati scelti per la qualit\u00e0 dei loro lavori a partecipare all'Into the Pixel Art Collection).\nAccoglienza.\n\"Guild Wars 2\" ha ricevuto critiche molto positive. Il punteggio medio delle recensioni \u00e8 stato del 90,02% su GameRankings e di 90/100 su Metacritic.\nIn quanto sequel di \"Guild Wars\", neanche \"Guild Wars 2\" necessita di una sottoscrizione mensile per poter giocare rispetto agli altri videogiochi online; fino all'agosto 2015 era necessario l'acquisto del gioco per poterlo installare, dopodich\u00e9 \u00e8 diventato completamente gratuito. In base ai dati riportati da NCsoft e ArenaNet, al 13 settembre 2012 (a circa 2 settimane dal lancio sul mercato), nonostante una sospensione temporanea delle vendite, il videogioco aveva venduto oltre 2 milioni di copie. Ad agosto 2015 erano state vendute pi\u00f9 di 5 milioni di copie; da quel momento in poi, il gioco divenne free-to-play."}
{"id": "2604213", "revid": "1005847", "url": "https://it.wikipedia.org/wiki?curid=2604213", "title": "Pozzallo", "text": "Pozzallo (\"u Puzza\u1e0d\u1e0du\" in ) \u00e8 un comune italiano di abitanti del libero consorzio comunale di Ragusa in Sicilia.\nGeografia fisica.\nTerritorio.\nIl suo territorio, in parte pianeggiante e in parte subcollinare, dista circa 45 km dalla citt\u00e0 di Ragusa, confina a nord con il comune di Modica e a nord-est con il comune di Ispica. \u00c8 il comune meno esteso della provincia.\nClima.\nIl clima \u00e8 mediterraneo, contraddistinto da inverni miti e piovosi e da estati calde e povere di precipitazioni, mitigate dalla brezza marina.\nSecondo una ricerca effettuata dall'ENEA nel 2001 sull'irraggiamento solare, Pozzallo \u00e8 il secondo comune italiano su cui il sole batte con maggiore intensit\u00e0, preceduto solamente da Pachino. Il valore della radiazione solare media annua corrisponde a 6\u00a0035\u00a0MJ/m\u00b2.\nOrigini del nome.\nFino al IX secolo i Saraceni chiamavano questa zona \"Pausis Al\u00f2s\" (\u03a0\u03b1\u03cd\u03c3\u03b9\u03c2 \u0391\u03bb\u03cc\u03c2 in greco, ossia 'porto al mare'). Fino al X secolo la zona fu denominata \"Puteus-al\u00f2s\", ovvero pozzo a mare.\nNell'XI secolo la zona risulta essere denominata \"Pusalo\" o \"Posalo\", mentre nel XII secolo, dopo la conquista araba, il territorio viene citato come \"Marsa as Deramini\" (porto dei dromedari) da Edrisi. Nel XV secolo viene citato come \"Alpusalli\", \"Po\u00e7allo\", \"Pocial\" e \"Puo\u00e7alo\", mentre nel XVI secolo viene indicato come \"Lapuzzallu\", \"La Puzzallu\", \"La Puzz\u00f2la\" e \"Puozz\u00e0la\".\nNella prima met\u00e0 del XVII secolo le forme pi\u00f9 comuni sono \"Puzzallus\" e \"Puzzallum\", mentre nella seconda met\u00e0 del secolo scorso la forma siciliana \"U Puzza\u1e0d\u1e0du\" viene italianizzata in \"Pozzallo\", comportando la perdita dell'iniziale articolo determinativo, cos\u00ec come accaduto in altri comuni siciliani (ad esempio Cassaro, Ferla, Priolo Gargallo).\nFrequenti furono gli errori di trascrizione o di interpretazione del toponimo: Sebastiano Salomone fa risalire il nome a un fantomatico \"Pozzo del Gallo\" mai esistito in zona, mentre Corrado Avolio afferm\u00f2 che esso derivi dal latino \"pecium\", misura agraria.\nDue volte si prov\u00f2 a cambiare il nome della cittadina:\nStoria.\nPreistoria ed et\u00e0 classica.\nLe attestazioni pi\u00f9 antiche della presenza umana nei pressi della citt\u00e0 si trovano in contrada Bellamagna, a Cozzo Rao e in contrada Carpintera. La prima si trova 2,5 chilometri a nordovest di Pozzallo, la seconda poco pi\u00f9 di un chilometro a nord, la terza \u00e8 a ridosso del cimitero comunale. In questi siti sono state rinvenute tombe a grotticella artificiale risalenti all'et\u00e0 del bronzo e alla cultura di Castelluccio, datata tra il 2200 e il 1450 a.C. La necropoli di contrada Bellamagna \u00e8 quella meglio conosciuta, mentre le informazioni sugli altri due siti sono pi\u00f9 lacunose. &lt;br&gt;\nIn contrada Porrello, situata tre chilometri a est di Pozzallo, sorgeva probabilmente un \"emp\u00f2rion\" di et\u00e0 arcaica ed \u00e8 attestata una necropoli tardoantica. Nel 1908 fu inoltre ritrovato in un terreno di propriet\u00e0 del marchese Corrado Tedeschi un recipiente con all'interno 600 monete romane; circa 400 di esse furono trafugate, mentre le restanti 229 furono studiate dall'archeologo trentino Paolo Orsi, che le dat\u00f2 tra il 72 e il 249 d.C. A epoca tardoantica risale anche una necropoli costituita da due ipogei con arcosoli monosomi e polisomi e da tombe a fossa. Ipogei tardoantichi, alterati da costruzioni successive, sono presenti anche in contrada Carpintera, mentre quelli situati in alcune delle vie centrali della citt\u00e0 sono stati distrutti o occultati dallo sviluppo urbanistico. Reperti risalenti al IV secolo d.C. provengono dalla zona centrale della citt\u00e0. Resti di et\u00e0 medievale, forse risalenti al XII secolo e probabilmente attribuibili a fornaci, furono rinvenuti da Orsi nella zona tra Pozzallo e Santa Maria del Focallo.\nAlla fine del XIX secolo fu ritrovata nella zona dello \"Scaro\" un'antica tomba messena, risalente alla terza guerra messenica e appartenente a un membro della nobilt\u00e0; si presume quindi che la zona divenne luogo di rifugio per alcuni soldati messeni sconfitti, che ivi si stabilirono in capanne di fortuna. \nMedioevo ed et\u00e0 moderna.\nVerso la fine del XIV secolo Manfredi III Chiaramonte, conte di Modica, si interess\u00f2 della zona compresa tra Capo Passero e Punta Regilione. Quel tratto di costa era caratterizzato dalla presenza di numerosi pozzi naturali d'acqua dolce, tra cui quello della \"Senia\" e quello di \"Pozzofeto\", che consentivano il ristoro ai marinai di passaggio. Nella zona erano inoltre presenti dei magazzini in disuso, che il conte aveva intenzione di valorizzare per costruire un porto strategico nella rotta verso Malta. Tuttavia, nel 1391 Manfredi mor\u00ec e il progetto fu ripreso dal suo successore Andrea, che costru\u00ec un \"Caricatore\", ossia un complesso di magazzini che comprendeva pontili e scivoli per l'imbarco di merce (specialmente frumento) sui velieri.\nNel 1392 Martino il Giovane invase la Sicilia, per prenderne possesso dopo aver sposato Maria di Sicilia, sovrana dell'Isola. Gli invasori trovarono la resistenza di una piccola coalizione filo-angioina guidata da Andrea Chiaramonte. La coalizione venne agilmente sconfitta dall'esercito aragonese, guidato da Bernardo Cabrera, e Andrea venne impiccato a Palermo per alto tradimento. Il nuovo re premi\u00f2 Cabrera, nominandolo Grande Ammiraglio del Regno d'Aragona e concedendogli il territorio della prestigiosa Contea di Modica. Egli ampli\u00f2 il caricatore e costru\u00ec la \"piana dei fossi\", una serie di fossati capaci di contenere migliaia di \"salme\" di frumento. Quando mor\u00ec, la contea pass\u00f2 al figlio Bernardo Giovanni, che chiese l'autorizzazione di poter costruire una torre di difesa per difendere la zona dalle incursioni dei pirati, che solevano nascondersi nelle rade di Raganzino, Maganuco e Cala Brigantina; il decreto di erezione della torre \u00e8 datato 1429 per opera di Tommaso Fazello, che attribuisce erroneamente la costruzione a Bernardo e non al figlio Giovanni Bernardo. La Torre del Pozzallo, in seguito denominata Cabrera, aveva mura esterne spesse due metri ed era lambita dal mare su un lato. L\u00ec prestavano servizio soldati e artiglieri e sulle sue terrazze erano piazzati cannoni di diverso calibro, mentre i cavalleggeri sorvegliavano la costa.\nIn quel periodo un ignoto autore siciliano scrisse che \"Puzzallo \u00e8, fra li caricatori di frumento, mediocre\", facendo intendere che il caricatore pozzallese era poca cosa rispetto ai porti siciliani pi\u00f9 importanti (Palermo, Siracusa, Catania e Messina).\nIl 25 gennaio 1661 al largo di Pozzallo si combatt\u00e9 una battaglia navale tra sei galee dei Cavalieri ospitalieri e una flotta ottomana diretta a Smirne da Tunisi, dove si era rifornita di schiavi. La battaglia, vittoriosa per la flotta cristiana, \u00e8 stata ritratta in un dipinto seicentesco commissionato da Francesco Filomarino, signore di Diano, che vi aveva partecipato.\nIl XVI e il XVII secolo furono secoli difficili per la piccola borgata: si susseguirono quattro epidemie di peste (1576, 1622, 1626 e 1631), tre carestie (1581, 1590 e 1672), tre invasioni di cavallette (1616, 1637 e 1666) e due alluvioni (1619 e 1622), che decimarono la popolazione. Tuttavia, l'evento pi\u00f9 devastante \u00e8 stato il terremoto del 1693, che fece crollare interamente la torre (che gi\u00e0 dava segni di cedimento). L'artiglieria che venne recuperata dalle macerie fu spostata sulla scogliera tra \"Pietre Nere\" e Santa Maria del Focallo, permettendo ai pirati di poter saccheggiare la borgata. Dopo mesi di proteste da parte degli abitanti, stanchi dei continui saccheggiamenti, la Torre fu ricostruita con l'aggiunta di una grande piattaforma merlata affacciata sul mare e una serie di contrafforti, per dare maggiore stabilit\u00e0.\nIn seguito la Torre fu ulteriormente rinforzata con delle spranghe di ferro che ne cingevano le mura; tuttavia, esse furono rimosse durante la ristrutturazione del 1960.\nAll'inizio del XVIII secolo scoppi\u00f2 la polveriera, sita all'ultimo piano della torre, che danneggi\u00f2 la struttura e che scagli\u00f2 alcuni massi sulle abitazioni; la torre fu subito ricostruita, ma ormai aveva perso la sua funzione strategica: le incursioni dei pirati non avevano pi\u00f9 luogo da decenni e la ricostruzione aveva uno scopo estetico pi\u00f9 che difensivo.\nCon la fine del feudalesimo in Sicilia il caricatore perse importanza e, negli ultimi anni del XIX secolo, fu quasi totalmente demolito (fu completamente abbattuto sul finire degli anni sessanta) per lasciare spazio alle abitazioni, che man mano aumentavano di numero: l'agglomerato urbano era costituito in un primo tempo da poche centinaia di persone fra soldati e pescatori, ma ben presto con l'incremento delle attivit\u00e0 marittimo-commerciale arriv\u00f2 a triplicarsi e a passare, da borgata dipendente da Modica, a comune autonomo in data 12 giugno 1829, con decreto di Francesco I delle Due Sicilie. I primi dati certi sulla popolazione risalgono al 1826, quando risultavano residenti 1\u00a0132 abitanti, mentre nel 1831 si contavano gi\u00e0 1\u00a0787 abitanti, segno dell'impennata demografica in seguito all'erezione di due anni prima a comune autonomo.\nEt\u00e0 contemporanea.\nDopo la separazione da Modica, Pozzallo conobbe un importante decollo commerciale, con la costruzione di alcune strade (la rotabile Pozzallo-Modica, la Pozzallo-Spaccaforno e la Pozzallo-Scicli, nonch\u00e9, in territorio comunale, la via Scaro e il Lungomare Pietrenere) e l'affermazione di alcune famiglie borghesi (i Pandolfi, i Giunta, gli Avitabile e i Polara-Tedeschi) che controllavano le attivit\u00e0 commerciali del comune.\nA questo periodo di splendore coincise il declino della torre: nel 1848 Ferdinando II delle Due Sicilie ne ordin\u00f2 il disarmo completo e la declass\u00f2 a sede di un battaglione di Finanza, rimosso nel 1895.\nEssa rimase inutilizzata fino alla seconda guerra mondiale, quando fu piazzata nella terrazza la batteria contraerea per contrastare i bombardamenti alleati. Nel 1943 Pozzallo sub\u00ec 27 bombardamenti, che per\u00f2 non intaccarono mai la torre, vero obiettivo dei bombardieri.\nIn quell'anno la popolazione emigr\u00f2 in massa verso la Cava d'Ispica, spopolando il paese, che divenne una citt\u00e0 fantasma fino allo sbarco alleato del 10 luglio.\nIn seguito, la torre cess\u00f2 definitivamente il suo scopo militare e venne nominato \"monumento nazionale\".\nSimboli.\nLo stemma \u00e8 dominato da una rappresentazione della Torre Cabrera, principale monumento della citt\u00e0; a sinistra \u00e8 presente una goletta, simbolo della vocazione marittima della citt\u00e0, mentre in alto a destra \u00e8 presente una stella bianca a cinque punte coronata dalla scritta , motto della nobile famiglia dei Polara-Tedeschi, strettamente imparentata con i Platamone, che per lungo tempo ha detenuto il potere sulla citt\u00e0 dopo l'indipendenza da Modica.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2020 la popolazione straniera residente nel comune era di 752 persone (361 maschi e 391 femmine), pari al 4% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nOltre alla lingua ufficiale italiana, a Pozzallo si parla la lingua siciliana nella sua variante metafonetica sud-orientale.\nLa ricchezza di influenze del siciliano, appartenente alla famiglia delle lingue romanze e classificato nel gruppo meridionale estremo, deriva dalla posizione geografica dell'isola, la cui centralit\u00e0 nel mar Mediterraneo ne ha fatto terra di conquista di numerosi popoli gravitanti nell'area mediterranea.\nOrigini delle famiglie.\nAlcuni attuali cognomi incominciano a essere attestati nel territorio tra il XVIII e il XIX secolo, concentrandosi soprattutto nella seconda met\u00e0 del Settecento e nella prima dell'Ottocento. Le famiglie provenivano in gran parte da Modica e dalla Campania, in particolare dalla provincia di Napoli. Le professioni maggiormente attestate erano relative alle attivit\u00e0 marinare e agricole.\nCultura.\nIstruzione.\nNella cittadina sono presenti due Istituti Comprensivi, intitolati ad Antonio Amore e a Giuseppe Rogasi.\n\u00c8 inoltre presente l'Istituto d'Istruzione Superiore \"Giorgio La Pira\", comprendente l'Istituto Tecnico Nautico, l'Istituto Tecnico Commerciale, l'Istituto Tecnico Turistico, il Liceo Scientifico, il Liceo Scientifico Sportivo e l'Istituto Professionale per i Servizi Commerciali.\nMusica.\nHa sede nel comune il corpo bandistico \"Vincenzo Bellini\", con un organico di 45 elementi.\nCinema.\nIl porto \u00e8 stato utilizzato come set per alcune scene delle serie televisive \"Il commissario Montalbano\" e \"Il capo dei capi\".\nEconomia.\nUna delle principali fonti economiche \u00e8 data da una spiccata vocazione marittima, mentre l'agglomerato industriale Modica-Pozzallo ospita industrie alimentari e farmaceutiche.\nTurismo.\nDal 2019 Pozzallo si \u00e8 aggiudicata per tre anni consecutivi la Bandiera blu, riconoscimento della FEE alle migliori localit\u00e0 costiere d'Europa, dopo averla conseguita tra il 2002 e il 2012 e tra il 2014 e il 2017.\nInoltre, il comune ibleo \u00e8 presente sulla Guida Blu di Legambiente, con una valutazione di due vele blu.\nInfrastrutture e trasporti.\nLa citt\u00e0 \u00e8 servita dall'Autostrada Siracusa - Gela, ancora in costruzione, che \u00e8 in esercizio fino allo svincolo di Ispica - Pozzallo. \nLe strade principali extraurbane che collegano Pozzallo agli altri centri urbani sono la SP 45 per Modica, la SP 46 e la SS 115 per Ispica e la SP 66 per Sampieri, che funge anche da circonvallazione e collegamento con la Strada statale 194 Ragusana.\nPozzallo si trova lungo la ferrovia Siracusa-Gela-Canicatt\u00ec e dalla sua stazione partono treni regionali per Ragusa e Siracusa.\nDal porto \u00e8 presente un collegamento di linea per Malta, effettuato dalla Virtu Ferries Limited.\nAmministrazione.\nL'amministrazione comunale \u00e8 guidata da Roberto Ammatuna, precedentemente affiliato al Partito Democratico, a seguito delle elezioni dell'11 giugno 2017, appoggiato da una coalizione di liste civiche.\nSport.\nLa societ\u00e0 calcistica principale \u00e8 l'Associazione Sportiva Dilettantistica Pozzallo Calcio, militante nel campionato di Prima Categoria nella stagione 2020-2021.\nLa principale societ\u00e0 pallavolistica \u00e8 il Gruppo Sportivo Gabbiano Pozzallo, la cui rappresentativa maschile milita nel campionato di serie B nella stagione 2020-2021."}
{"id": "2604214", "revid": "1669436", "url": "https://it.wikipedia.org/wiki?curid=2604214", "title": "Palazzo Uggeri", "text": "Palazzo Uggeri-Ganassoni, o semplicemente palazzo Uggeri, \u00e8 un palazzo cinquecentesco situato nel centro storico di Brescia lungo via dei Musei, nel quartiere cittadino di Brescia antica.\nStoria.\nIl palazzo venne edificato nella seconda met\u00e0 del cinquecento dall'architetto Lodovico Beretta su commissione della nobile famiglia bresciana degli Uggeri.\nIl palazzo fu successivamente ristrutturato in chiave neoclassica.\nSulla facciata principale si pu\u00f2 ammirare l'imponente balcone adornato da piccoli putti."}
{"id": "2604226", "revid": "121567489", "url": "https://it.wikipedia.org/wiki?curid=2604226", "title": "Clara Droetto", "text": "Biografia.\nNata a Torino, ha doppiato Karen Hansel e Shani Wallis in \"Febbre d'amore\", nonch\u00e9 varie attrici di telenovelas sudamericane. In tv \u00e8 apparsa in numerosi sceneggiati. Ha svolto anche attivit\u00e0 radiofonica, animando con molti altri \"L'aria che tira\".\nDal 2001 fino al 2015, anno di chiusura della soap, \u00e8 stata nel cast ricorrente di \"CentoVetrine\", nel ruolo della governante Agnese Sala."}
{"id": "2604230", "revid": "307923", "url": "https://it.wikipedia.org/wiki?curid=2604230", "title": "Carlo Lucy", "text": "Biografia.\nDi famiglia inglese e nato a Londra, Carlo Lucy si form\u00f2 in Italia, dove arriv\u00f2 giovanissimo non ancora tredicenne . Studi\u00f2 prima disegno e pittura a Firenze sotto l'ala protettiva dell'artista toscano Pier Dandini , tra i pittori pi\u00f9 attivi a Firenze in epoca tardo barocca.\nIn seguito alla morte del Dandini si trasfer\u00ec a Forl\u00ec dove prosegu\u00ec per otto anni la propria formazione artistica sotto il noto pittore di origine bolognese, Carlo Cignani che in quegli anni, mentre stava lavorando al cantiere del Duomo di Forl\u00ec , nella realizzazione del suo lavoro pi\u00f9 apprezzato, l'affresco della cupola della Cattedrale, andava assorbendo anche caratteri della scuola forlivese, in particolare di Melozzo. Cos\u00ec anche la formazione del Lucy si lega alle tradizioni della rinnovata scuola forlivese.\nAttorno al 1720 Carlo Lucy si trasfer\u00ec a Bologna dove si specializz\u00f2 nel ritratto , sia aristocratico che borghese, e gli viene riconosciuto il merito di aver introdotto in ambito bolognese, nei primi anni del Settecento, \"la figura del pittore specializzato in un genere di ambito europeo\" ."}
{"id": "2604232", "revid": "100124602", "url": "https://it.wikipedia.org/wiki?curid=2604232", "title": "Istituto di tutela e assistenza dei lavoratori", "text": "L'Istituto di tutela e assistenza dei lavoratori (Ital) \u00e8 un ente di patronato costituito dalla UIL e riconosciuto giuridicamente dal decreto ministeriale del 18 giugno 1952.\nL'Istituto nasce per difendere i diritti dei lavoratori e delle loro famiglie, per realizzare un sistema di sicurezza sociale basato sugli ideali di libert\u00e0 e sul riformismo economico.\nL'Ital ha natura di persona giuridica di diritto privato e svolge un servizio di pubblica utilit\u00e0 attraverso la tutela gratuita dei cittadini ed \u00e8 componente attiva del sistema servizi Uil.\nStoria.\nLa storia dell'Ital ha i suoi prodromi nelle leggi che permisero in Italia la nascita delle prime associazioni patronali. \nNel 1904 fu varata una legge che contro gli infortuni sul lavoro e le rispettive provvidenze previste, un'altra legge nel 1917 estese ai lavoratori agricoli tali norme. Il testo prevedeva anche un primo embrione di normativa per la nascita e il riconoscimento del patronato.\nSolo con la caduta del regime fascista e la nascita del sindacato unitario a seguito del patto di Roma del 1944 le camere del lavoro diedero vita nel 1945 all'Istituto nazionale confederale di assistenza (INCA). In seguito con decreto legislativo del capo provvisorio dello stato n. 804 del 29 luglio 1947 fu definitivamente disciplinata l'attivit\u00e0 dei patronati.\nCon la rottura dell'unit\u00e0 sindacale e la nascita di CISL e nascita della UIL anche l'INCA perse la sua caratteristica di unitariet\u00e0. LA UIL insieme all'ENDAS ente legato al PRI promossero la costituzione di un nuovo patronato:l'Istituto tutela ed assistenza lavoratori ovvero l'ITAL. L'ITAL ottenne il riconoscimento legale, ad opera del Ministero del lavoro e della previdenza sociale il 16 febbraio 1952.\nI primi tempi furono difficili dal punto di vista finanziario ed organizzativo. L'INCA, dopo la scissione, aveva mantenuto la maggior parte dei dipendenti e delle sedi nonch\u00e9 la totalit\u00e0 delle pratiche dei lavoratori in essere; inoltre nell'intervallo fra la nascita e la piena legittimazione dei nuovi patronati confederali l'INCA ebbe il monopolio quasi completo sulle attivit\u00e0 patronali. In questa difficile situazione all'ITAL si arriv\u00f2 addirittura a riciclare le buste postali.\nNegli anni del boom economico l'ITAL non si occup\u00f2 pi\u00f9 solamente dell'assistenza dei lavoratori per le pratiche previdenziali, ma pass\u00f2 ad un'azione di vera e propria assistenza e tutela dei diritti sociali e civili per tutti i cittadini anche stranieri in Italia e all'estero. Questa trasformazione ha portato l'ITAL ai giorni nostri ad essere presente in 27 paesi nel mondo con oltre 1000 tra uffici e recapiti e pi\u00f9 di un milioni di persone che si rivolgono ai suoi servizio ogni anno.\nPresenza sul territorio.\nL'ITAL \u00e8 radicato nel territorio nazionale e internazionale con circa 1000 sedi e con circa 2000 operatori, collaboratori e delegati sindacali di riferimento. Le risorse umane sono qualificate e vantano una professionalit\u00e0 acquisita tramite progetti di aggiornamento e di formazione continua. Nelle sedi estere operatori e collaboratori svolgono anche attivit\u00e0 di supporto alle autorit\u00e0 diplomatiche e consolari.\nCome previsto dalla recente approvazione del regolamento attuativo della legge di riforma dei patronati, l'ITAL \u00e8 impegnato quotidianamente nella costituzione di sportelli informativi unici ai quali il cittadino pu\u00f2 rivolgersi in Italia e nel mondo per risolvere i propri problemi. \nLa Corte costituzionale, con sentenza n.24 nel 2000 non ha ritenuto ammissibile il referendum che chiedeva l'abrogazione dei patronati. L'alta funzione sociale dei patronati nello svolgimento di attivit\u00e0 di interesse generale \u00e8 infatti individuata dalla Costituzione, all'articolo 38, ed \u00e8 stata riaffermata nella sentenza n. 42 del febbraio 2000."}
{"id": "2604239", "revid": "124467515", "url": "https://it.wikipedia.org/wiki?curid=2604239", "title": "Herta M\u00fcller", "text": "\u00c8 nota per aver descritto nelle sue opere le condizioni di vita in Romania durante la dittatura di Nicolae Ceau\u0219escu.\nSi guadagn\u00f3 da vivere come maestra d'asilo e insegnante di lingua tedesca. Nel 1982 pubblica il suo primo libro, che uscir\u00e0 in forma censurata, come gran parte delle pubblicazioni dell'epoca. Nel 1987, lascia la Romania per andare a vivere in Germania dove vive tuttora insieme al marito, lo scrittore Richard Wagner e da l\u00ec inizier\u00e0 a ricevere proposte per divenire professore universitario.\nNel 2009 ha vinto il premio Nobel per la letteratura con la seguente motivazione: \u00abHa saputo descrivere il panorama dei diseredati con la forza della poesia e la franchezza della prosa\u00bb. \u00c8 considerata una delle pi\u00f9 grandi scrittrici europee dell\u2019ultimo decennio.\nBiografia.\nHerta M\u00fcller nasce nell'odierna Ni\u021bchidorf, nel distretto di Timi\u0219, nella regione del Banato (in Romania), il 17 agosto del 1953 da una famiglia facente parte della minoranza tedesca. Il padre aveva militato nelle Waffen-SS durante la Seconda guerra mondiale, essendo la Romania un'alleata della Germania nazista. Poco prima della fine del conflitto, il paese pass\u00f2 nella sfera d'influenza dell'Unione Sovietica di Stalin, il quale, nel gennaio del 1945, ordin\u00f2 per rappresaglia la deportazione di tutti i rumeni di madrelingua tedesca di et\u00e0 compresa tra i 17 e i 45 anni: tra questi deportati figurava anche la madre della scrittrice. Studia letteratura rumena e tedesca presso l'Universit\u00e0 di Timi\u0219oara, citt\u00e0 nella quale entra a far parte del collettivo di scrittori gemanofoni anti-comunisti \"Aktionsgruppe Banat\" e nel 1976 inizia a lavorare come traduttrice per un'azienda ingegneristica, dalla quale sar\u00e0 licenziata nel 1979 per mancata collaborazione con la Securitate, i servizi segreti del regime comunista rumeno.\nSi guadagna da vivere come maestra d'asilo e insegnante di lingua tedesca. Nel 1982 pubblica il suo primo libro, \"Niederungen\" \"(Bassure)\", che tuttavia uscir\u00e0 solamente in forma censurata, come gran parte delle pubblicazioni dell'epoca,a causa dell'argomento trattato: la dittatura del regime di Ceau\u0219escu, descritta e osservata attraverso gli occhi di un bambino nel ruolo di protagonista. La versione priva di censure esce solamente due anni dopo in Germania, insieme alla sua seconda opera, \"Dr\u00fcckender Tango\" \"(Tango oppressivo)\". Nel 1987, dopo reiterate persecuzioni da parte della Securitate, lascia la Romania per andare a vivere in Germania, a Berlino (dove risiede tuttora), insieme allo scrittore Richard Wagner, all'epoca suo marito. Da l\u00ec inizier\u00e0 a ricevere proposte per una cattedra universitaria. L'esperienza dell'esilio e della permanenza in terra straniera verr\u00e0 condensata nel romanzo \"Reisende auf einem Bein (In viaggio su una gamba sola)\".\nNel maggio del 1989, Roland Kirsch, uno dei suoi migliori amici ed ex-membro dell'Aktionsgruppe Banat, fu trovato impiccato nel suo appartamento. Nonostante il caso sia stato archiviato come suicidio, la M\u00fcller ha affermato sul settimanale tedesco \"Die Zeit\" di non credere a questa versione dei fatti. A suo dire i vicini di casa di Kirsch avrebbero udito molte persone parlare a voce alta nell'appartamento di Kirsch la sera della sua morte. Kirsch stesso, inoltre, non sarebbe stato sottoposto ad autopsia e il suo nome sarebbe stato cancellato dal dossier della Securitate sull'autrice, quasi non fosse mai esistito.\nVincitrice del Premio Roswitha nel 1990, nel 1991/92 risiede a Roma come borsista dell'Accademia Tedesca Villa Massimo. Nel 1995 M\u00fcller diventa membro dell'Accademia tedesca di Letteratura e Poesia. Nel 1997 abbandona il PEN International come forma di protesta per la decisione di riunire le associazioni che facevano capo alla Germania Est ed Ovest prima del crollo del Muro di Berlino. Nel 2008 ha inviato una lettera critica a Horia-Roman Patapievici, presidente dell'Istituto di Cultura Romena, per aver espresso sostegno ad una scuola romeno-tedesca nella quale lavoravano due ex-informatori della Securitate.\nNel 2009 pubblica il romanzo \"Atemschaukel\" \"(L'altalena del respiro)\", opera di denuncia degli orrori patiti dai rumeni di madrelingua tedesca deportati nei campi di lavoro sovietici. Il libro avrebbe dovuto essere una collaborazione con il poeta rumeno di lingua tedesca ed ex-deportato Oskar Pastior, la cui tragica esperienza di vita funge da ispirazione per la trama, ma Pastior muore nel 2006, costringendo la M\u00fcller a rinunciare al suo contributo diretto. Il romanzo riscuote un notevole successo, al punto da venire candidato al Deutscher Buchpreis, uno dei pi\u00f9 prestigiosi premi letterari tedeschi. L'8 ottobre dello stesso anno Herta M\u00fcller riceve il Premio Nobel per la letteratura, con la seguente motivazione: \"\u00abCon la concentrazione della poesia e la franchezza della prosa, dipinge il paesaggio degli spodestati\u00bb\". L'ultimo scrittore tedesco a vincerlo prima di lei era stato G\u00fcnter Grass nel 1999.\nNel 2012, in occasione del conferimento del Premio Nobel per la Letteratura al cinese Mo Yan, l'autrice defin\u00ec tale scelta da parte dell'Accademia svedese \"\u00abuna catastrofe\u00bb\", in quanto lo scrittore cinese si sarebbe pi\u00f9 volte dimostrato compiacente verso \"\u00able dure leggi sulla censura del paese asiatico\u00bb\". Tale accusa sarebbe nata da una affermazione di Mo Yan durante la conferenza stampa dopo la consegna del premio, secondo cui la censura sarebbe un atto necessario."}
{"id": "2604240", "revid": "1272592", "url": "https://it.wikipedia.org/wiki?curid=2604240", "title": "Romano Vio", "text": "Scultore e insegnante presso l'Accademia di Belle Arti di Venezia, ha realizzato opere di carattere sia sacro che profano in molti materiali (bronzo, marmo, cemento, terracotta) con una particolare predilezione per i lavori in argilla e terracotta.\nBiografia.\nLa sua prima mostra risale al 1931 presso la galleria Bevilacqua La Masa di Venezia, dove espose regolarmente fino al 1935.\nTra il 1932 e il 1936 studi\u00f2 e lavor\u00f2 con Eugenio Bellotto all'Accademia delle Belle Arti di Venezia.\nNel 1935 vinse la medaglia d'oro alla Mostra Nazionale per Artisti e Diplomati di Genova, presentando l'altorilievo \"Il sogno di una madre\", acquistato in seguito dal Comune di Venezia.\nNel 1938 espose alcune sue opere alla XIX Biennale di Venezia: una medaglia di Guglielmo Marconi, acquistata dal Comune di Milano; \"Il pugile\", \"Aratura\", \"Pescatore\" e alcuni ritratti.\nNel 1939 vinse il premio di scultura \"D. Fadiga\" a Venezia.\nNel 1940 espose altre opere alla XX Biennale di Venezia: \"Ritratto di vecchio\", medaglie sportive. Nello stesso anno venne nominato assistente di Umberto Baglioni all'Accademia delle Belle Arti di Venezia.\nNel 1941 vinse il concorso per la realizzazione di un gruppo scultoreo di leoni con obelisco per la Piazza del Duomo di Tra\u00f9, in Dalmazia. La scultura venne eseguita e posta in opera. Nello stesso anno, venne richiamato alle armi. Durante il periodo bellico, la sua produzione si limit\u00f2 alla realizzazione di copie di opere del Sansovino e di altri autori.\nFinita la guerra, nel 1946 riprese il suo posto di insegnante all'Accademia di Belle Arti di Venezia come assistente di Venanzo Crocetti. L'anno successivo realizz\u00f2 la statua in bronzo \"Sant'Antonio\" per la chiesa di Camposampiero.\nNel 1948 vinse il primo premio alla mostra \"Tempio\" svoltasi a Padova. Dello stesso anno sono l'altorilievo in pietra \"Madonna degli Alpini\", per la citt\u00e0 di Pieve di Soligo e il bronzo \"L'ascolto\".\nNel 1949 fu tra i finalisti del concorso per la realizzazione delle porte per la Basilica di San Pietro a Roma. I suoi disegni sono conservati presso i Musei Vaticani e rappresentano:\nNello stesso anno realizz\u00f2 l'altare dello Spirito Santo e una serie di candelabri per Pro-civitate Christiana di Assisi e un plastico preparatorio per le porte della Cattedrale di Siena.\nNel 1950 con l'opera \"San Benedetto\" partecip\u00f2 alla Mostra Internazionale di Arte Sacra a Roma e l'anno successivo espose le sue opere alla VI Quadriennale di Roma e alla XXV Biennale di Venezia.\nNel 1953 ottenne un riconoscimento al concorso \"Pinocchio\" a Collodi ed espose il bronzo \"Dana\" alla Quadriennale di Torino. Vinse il premio \"Citt\u00e0 di Pordenone\" per la scultura, realizz\u00f2 una serie di opere per la chiesa di San Giuseppe a Cavarzere (la \"Madonna\" per il campanile e la \"Via Crucis\") e partecip\u00f2 a una mostra di arte sacra a Bologna.\nNel 1955 vinse il primo premio con l'opera \"Ges\u00f9 Divino Lavoratore\", presentata ad Assisi nonch\u00e9 il concorso per la chiesa di Vitinia con l'opera \"La Madonna dell'Assunzione\" e il concorso per la lapida in ricordo dei Martiri di Belfiore, a Verona.\nNel 1956 ricevette una medaglia al valore per il suo impegno militare durante la Seconda guerra mondiale e fu nominato docente di scultura decorativa all'Accademia di Belle arti di Venezia. Vinse due concorsi nazionali: il concorso \"Citt\u00e0 di Savona\" dedicato alla Resistenza e il concorso per il monumento in onore di Umberto Giordano destinato alla citt\u00e0 di Foggia, realizzato e posto in opera negli anni successivi. Partecip\u00f2 ancora alla Biennale di Venezia con il bronzo \"Simonetta\".\nTra il 1956 e il 1961 realizz\u00f2 una serie di opere in bronzo: \"Bella donna\", \"Testa maschile\", \"Busto femminile\", \"Donna con un'oca\".\nNel 1957 present\u00f2 alla Quadriennale di Torino l'opera \"Donna addormentata\" e l'anno successivo ricevette il primo premio \"ex aequo\" alla Biennale d'Arte Sacra di Bologna con l'opera \"Santa Chiara che allontana i Saraceni\". Realizz\u00f2 inoltre il bassorilievo \"La fuga in Egitto\".\nNel 1959 vinse il premio \"Montecatini\" alla mostra internazionale di Carrara.\nTra il 1960 e il 1962 port\u00f2 a completamento la \"Via Crucis\" e l'altare destinati alla cappella Bianconi di Monza, il monumento a Giuseppe Marchetti, il pi\u00f9 giovane eroe garibaldino, e la lapide commemorativa dello scienziato Olivi per la citt\u00e0 di Chioggia.\nNel 1963 fu nominato membro dell'Accademia Nazionale di San Luca di Roma e realizz\u00f2 un modello di Sant'Antonio per la citt\u00e0 di Padova.\nNel 1964 complet\u00f2 il \"Monumento ai Caduti\" di Arqu\u00e0 Polesine e partecip\u00f2 al concorso per la realizzazione del Monumento alla Partigiana, indetto dal Comune di Venezia. La sua opera, pur non risultando vincitrice, \u00e8 ora esposta presso la Galleria internazionale d'arte moderna di Ca' Pesaro.\nTra il 1965 e il 1970 realizz\u00f2 una serie di opere in bronzo (\"Il pugile\", 1965, presentato alla IX Quadriennale di Roma; \"Ecce Homo\" e \"Cristo risorgente dalle rovine\", 1966; \"Il nostro standard\", 1969) nonch\u00e9 lavori in cemento (\"Donna in poltrona\", 1966; \"Ragazza con la lumaca\", 1968) e una pala d'altare con sedici figure, conservata a Perugia.\nSempre nel 1970 realizz\u00f2 una figura in cemento per la collezione privata Cojazzi; opere di soggetto religioso in terracotta (\"Deposizione\", \"Annunciazione\"), un medaglione raffigurante Sant'Agata e una copia di \"George Washington\" per la citt\u00e0 di Raleigh, (USA).\nTra il 1971 e il 1976 port\u00f2 a compimento due opere commemorative (il monumento in marmo dell'industriale Franco Marinotti a Torviscosa e il busto dell'economista Antonio Santarelli conservato nella Biblioteca dell'Aquila e una serie di opere destinate agli Stati Uniti, alla Colombia (la \"Madonna di Fatima Manizales\") e al Brasile.\nNel 1978 realizz\u00f2 la statua della \"Madonna del Carmelo\" per la chiesa di Santa Maria dei Carmini di Venezia e una serie di sculture ispirate alla \"Divina Commedia\", presentate in concorso a Ravenna.\nL'anno successivo realizz\u00f2 una statua in bronzo di grandi dimensioni raffigurante la \"Madonna col Bambino\" per la chiesa di Altobello a Mestre, una statua in bronzo raffigurante \"Padre Pio\" e una statua di \"San Biagio\" in argento, commissionata dalla citt\u00e0 di Maratea in sostituzione dell'originale, che era stato rubato.\nNel 1980 realizz\u00f2 una copia della statua di San Giacomo per la chiesa di San Giacomo di Rialto di Venezia nonch\u00e9 altre opere tutte di carattere sacro (\"Padre Pio\"; \"Via Crucis\"; \"Fonte battesimale\"; \"Candelabro pasquale\", \"Sant'Antonio\").\nNel 1981 venne nominato Cavaliere della Repubblica Italiana.\nNel 1982, in occasione di una mostra al monastero di San Nicol\u00f2 del Lido di Venezia, don\u00f2 all'omonima chiesa una statua raffigurante \"San Francesco\" che venne realizzata in bronzo con le offerte dei parrocchiani. Sempre al Lido di Venezia, realizz\u00f2 per la chiesa di Sant'Ignazio un candelabro pasquale e un'altra serie di soggetti francescani (\"La grotta di Greccio\", \"Il discorso agli uccelli\", \"Il cantico delle creature\").\nL'anno successivo complet\u00f2 due trittici (\"Le virt\u00f9 teologali\" e \"I tre consigli evangelici\") e un reliquiario per la chiesa di Foss\u00f2, una \"Annunciazione\" e statue di soggetto femminile (\"L'attesa\", \"Donna nuda\" intagliata in legno a tutto rilievo).\nNel 1984, poco prima della sua scomparsa, lavor\u00f2 a diverse opere destinate alla Quadriennale di Roma e ai reliquiari dei tre santi patroni di Padova (Sant'Antonio, San Gregorio e San Leopoldo)."}
{"id": "2604251", "revid": "436907", "url": "https://it.wikipedia.org/wiki?curid=2604251", "title": "Your Blue Room", "text": "Your Blue Room \u00e8 la terza traccia dell'album del 1995 \"Original Soundtracks 1\", registrato dagli U2 e da Brian Eno sotto lo pseudonimo di Passengers. La canzone \u00e8 stata scritta per il film \"Al di l\u00e0 delle nuvole\", diretto da Michelangelo Antonioni e Wim Wenders e sarebbe dovuta essere il secondo singolo estratto dopo \"Miss Sarajevo\", ma le vendite del disco non ebbero il successo sperato tanto che di conseguenza non se ne fece pi\u00f9 nulla."}
{"id": "2604252", "revid": "339392", "url": "https://it.wikipedia.org/wiki?curid=2604252", "title": "Virginia Forti", "text": ""}
{"id": "2604271", "revid": "1305772", "url": "https://it.wikipedia.org/wiki?curid=2604271", "title": "Papuk", "text": "Con Papuk si pu\u00f2 indicare:"}
{"id": "2604280", "revid": "1544939", "url": "https://it.wikipedia.org/wiki?curid=2604280", "title": "Crip Walk", "text": "Il Crip Walk (spesso abbreviato in C-Walk) \u00e8 una forma di danza originatasi a Compton nella prima met\u00e0 degli anni settanta. \nLe origini.\nIl Crip Walk era in origine un rituale cinico e macabro praticato dai membri della banda afroamericana dei Crips, dopo aver ucciso o picchiato un membro della gang rivale dei Bloods. Questo stesso movimento poteva essere eseguito per celebrare il reclutamento di un nuovo membro nella gang, per avvertire i propri compagni dell'arrivo delle forze dell'ordine durante la perpetrazione di un reato, ecc. \nSuccessivamente praticato anche dai Bloods nei confronti dei Crips, in quei casi il rituale dovrebbe essere considerato non un Crip ma un Blood Walk.\nNel corso del tempo questo tipo di danza ha comunque assunto il nome di \"Clown Walk\", nome atto principalmente ad indicare il senso puramente visivo e spettacolare del ballo, in modo che non richiamasse in alcun modo al mondo criminoso delle gangs: questo modo di ballare occupa ormai un posto fra i tipi di ballo di stampo hip-hop, ed \u00e8 ormai praticato in tutto il mondo.\nCaratteri espressivi.\nMusica.\nIl C-Walk \u00e8 accompagnato da musica hip hop, pi\u00f9 precisamente di genere gangsta rap o g-funk. Alcuni brani utilizzati per ballare C-Walk sono \"Space Boogie\" e \"C-Walk\" di Kurupt, \"Get Your Walk On\" di Xzibit, \"Hoo Bangin\" dei Westside Connection e \"The Streetz\" di WC.\nTecnica.\nI movimenti devono essere sciolti, lineari e allo stesso tempo veloci. Una sessione di ballo di C-Walk \u00e8 detta \"Clown Walking\". \nEcco alcuni movimenti caratteristici del C-Walk:\nAbbigliamento.\nPer motivi culturali e pratici, si fa uso di un abbigliamento largo e di grandi dimensioni.\nI ballerini di Clown Walk sono soliti indossare: una maglia larga (dalla taglia \"Large\" in poi) abbinata a degli ampi pantaloni di cotone o a dei blue-jeans necessariamente larghi e comodi, e a delle scarpe da ginnastica (Nike Cortez, Nike Air Force One o Converse Chuck Taylor All-Stars). Frequente l'utilizzo di cappelli da baseball e di bandane, capi di abbigliamento spesso riconducibili a fattori culturali."}
{"id": "2604286", "revid": "149485", "url": "https://it.wikipedia.org/wiki?curid=2604286", "title": "Todd Lodwick", "text": "Biografia.\nTodd Lodwick esordisce in Coppa del Mondo il 7 gennaio 1995 a Schonach in Germania giungendo ottavo in un'individuale Gundersen. Il 6 dicembre dello stesso anno conquista, nella medesima specialit\u00e0, il suo primo successo sulle nevi di casa di Steamboat Springs. Nel 1996 si aggiudica la medaglia d'oro nell'individuale ai Mondiali juniores disputati nella localit\u00e0 italiana di Asiago. Due anni dopo ritorna al successo, prima a Schonach (in una Gundersen) e poi a Oslo, in Norvegia, (in una gara a sprint), risultati che gli consentiranno di giungere 4\u00ba in classifica generale.\nOtterr\u00e0 altri successi nel 2001 e nel 2004, ma raggiunger\u00e0 l'apice della carriera ai Mondiali del 2009 di Liberec, in Repubblica Ceca, dove vincer\u00e0 due ori: il primo nella partenza in linea e il secondo nell'individuale Gundersen. Alla sua quinta partecipazione olimpica, , vince l'argento nella gara a squadre, mentre nella successiva edizione di si classifica 34\u00ba nel trampolino normale, 30\u00ba nel trampolino lungo e 8\u00ba nella gara a squadre.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale Gundersen\nSP = sprint\nNH = trampolino normale\nLH = trampolino lungo"}
{"id": "2604294", "revid": "339392", "url": "https://it.wikipedia.org/wiki?curid=2604294", "title": "Salernitana Sport", "text": ""}
{"id": "2604297", "revid": "155613", "url": "https://it.wikipedia.org/wiki?curid=2604297", "title": "Chiesa abbaziale di san Filiberto a Tournus", "text": ""}
{"id": "2604307", "revid": "1543377", "url": "https://it.wikipedia.org/wiki?curid=2604307", "title": "L'uomo che and\u00f2 in fumo", "text": "L'uomo che and\u00f2 in fumo (titolo originale \"Mannen som gick upp i r\u00f6k\") \u00e8 un romanzo poliziesco pubblicato nel 1966 dalla coppia di autori svedesi Maj Sj\u00f6wall e Per Wahl\u00f6\u00f6. Il romanzo, ambientato in gran parte a Budapest, \u00e8 il secondo della serie in cui indaga Martin Beck che qui ricopre il grado di sovrintendente capo della polizia di Stoccolma.\nTrama.\nStoccolma, agosto 1966. Il sovrintendente Martin Beck ha appena iniziato il suo periodo di ferie con la famiglia, quando riceve una telefonata urgente dal capo della polizia. Rientrato a Stoccolma, Beck si reca presso il Ministero degli Esteri, dove un funzionario lo mette al corrente di una vicenda delicata, la scomparsa a Budapest di un giornalista, Alf Mattson. Al ministero temono un nuovo caso di fuga verso il blocco comunista e desiderano che ad occuparsi del caso sia un uomo di assoluta fiducia ed esperienza. Mattson, in passato giornalista sportivo, negli ultimi tempi si era soprattutto dedicato ad inchieste dedicate ai paesi oltre cortina, e ci\u00f2 lo aveva portato a compiere numerosi viaggi in quei paesi.\nDopo aver accettato l'incarico di indagare sulla scomparsa del giornalista, Beck si reca a Budapest, dove comincia a seguire le labili tracce lasciate dall'uomo scomparso due settimane prima, avendo anche il discreto supporto della polizia ungherese."}
{"id": "2604319", "revid": "1372005", "url": "https://it.wikipedia.org/wiki?curid=2604319", "title": "Vratislao II di Boemia", "text": "Biografia.\nVratislao era figlio di Bretislao I e Giuditta di Schweinfurt, figlia a sua volta di Enrico di Schweinfurt. Alla morte del padre, avvenuta nel 1055, Vratislao divenne duca di Olomouc. Egli entr\u00f2 in lotta con il duca di Boemia e fratello &lt;ins&gt;Spytihn\u011bv&lt;/ins&gt; II e fu esiliato in Ungheria; riusc\u00ec in seguito a riconquistare il suo trono ducale di Moravia grazie all'assistenza ungherese ed infine si riconcili\u00f2 con il fratello, succedendogli come duca di Boemia.\nCampagne con Enrico IV.\nVratislao era un alleato dell'imperatore Enrico IV: egli support\u00f2 Enrico sia nella lotta per le investiture che nelle ribellioni in Sassonia che dominarono il suo lungo regno. Papa Gregorio VII, dal momento che si era gi\u00e0 guadagnato il supporto di Boleslao II di Polonia, era incline a cercare nel Duca di Boemia qualcuno che lo aiutasse a circondare l'Imperatore con avversari che combattessero per la Chiesa. Il papa conferm\u00f2 quindi a Vratislao il privilegio di poter indossare la mitria e la tunica, come aveva fatto il suo predecessore; Gregorio VII espresse inoltre la sua gratitudine per i regolari pagamenti dei tributi alla Santa Sede.\nVratislao si trov\u00f2 frequentemente in disaccordo con il fratello Jaromir, vescovo di Praga, ed egli indossava i suoi paramenti religiosi attorno al vescovo per irritarlo; Jaromir, dal suo canto, ignor\u00f2 la creazione di una nuova diocesi in Moravia da parte di Vratislao, nel 1063, e si spinse fino a recuperare con le armi le reliquie rimosse da Praga e portate in Moravia. Nonostante il sostegno del papa per la nuova sede di Vratislao, il duca di Boemia era incrollabile nella sua fedelt\u00e0 all'imperatore.\nNel 1070 i sassoni si ribellarono sotto la guida del loro duca di Sassonia Magnus e del duca di Baviera Ottone di Northeim, mentre Boleslao di Polonia attacc\u00f2 la Boemia l'anno seguente. Nell'agosto 1073 Enrico IV rispose all'offensiva con un attacco alla Polonia, ma una nuova rivolta in Sassonia lo costrinse a ritirarsi nel 1075. Vratislao si un\u00ec all'Imperatore ed insieme furono in grado di sconfiggere i ribelli il 9 giugno alla prima battaglia di Langensalza; le truppe boeme, in quell'occasione, dimostrarono molto coraggio. In seguito Enrico port\u00f2 con s\u00e9 Jaromir in Germania per farne il suo cancelliere e gli diede il nome di Gebeardo, contribuendo a sollevare Vratislao da un problema.\nVratislao partecip\u00f2 inoltre alle guerre contro gli antire che si opposero al governo di Enrico e furono eletti da una parte della nobilt\u00e0 per rimpiazzarlo; alla battaglia di Flarchheim l'aiuto del contingente di Vratislao fu fondamentale per consentire alle armate imperiale di prevalere sui ribelli del pretendente, appoggiato dal papa, Rodolfo di Rheinfelden, duca di Svevia. Vratislao riusc\u00ec ad impadronirsi della spada d'oro di Rodolfo e da quel momento, nelle occasioni ufficiali, veniva posta di fronte a Vratislao.\nRelazioni con il papato.\nVratislao form\u00f2 un esercito per servire nella campagna militare di Enrico in Italia del 1081; nel 1083 Vratislao e i suoi boemi erano al fianco di Enrico quando egli entr\u00f2 a Roma.\nNonostante il fatto che fosse al servizio di un imperatore scomunicato, Vratislao mantenne buone relazioni con il papato; ciononostante, Gregorio VII rifiut\u00f2 a Vratislao il permesso di utilizzare la liturgia slava. In ogni caso, Vratislao non leg\u00f2 mai il suo destino a Clemente III, l'antipapa imperiale.\nEspansionismo.\nVratislao desiderava da tempo ricevere le marche slave di Mei\u00dfen e della Lusazia, ma, nonostante le promesse di Enrico IV e i successi boemi contro i margravi ribelli, egli non le ricevette mai. Detenne la Bassa Lusazia tra il 1075 ed 1086, ma nel 1088, con l'insurrezione di Egberto II di Mei\u00dfen, l'imperatore garant\u00ec la regione ad Enrico I di Wettin. Vratislao cominci\u00f2 quindi a dimostrarsi piuttosto freddo nei confronti delle avventure militari di Enrico: anche se non venne mai alla sua lealt\u00e0, Vratislao smise di supportare militarmente l'impero.\nAffari interni.\nLa tradizione della dinastia P\u0159emyslide prevedeva che la Moravia venisse concessa al fratello minore del principe regnante; nel caso di Vratislao, i suoi due fratelli minori, Corrado e Ottone, ereditarono invece Brno e Olomouc, mentre il pi\u00f9 giovane, Jaromir, segu\u00ec la carriera ecclesiastica. Nel tempo crebbe l'inimicizia tra i fratelli: fu cos\u00ec che Vratislao fond\u00f2 la diocesi di Olomouc, suffraganea dell'arcidiocesi di Magonza, per contrastare l'autorit\u00e0 di Ottone nella regione. Sia il papa che l'Imperatore intervennero in qualit\u00e0 di arbitri in questi conflitti, che vennero parzialmente risolti quando Enrico nomin\u00f2 Jaromir cancelliere nel 1077. Nell'aprile 1085, una dieta si riun\u00ec a Magonza e soppresse la sede della Moravia, ma in seguito Vratislao la rifond\u00f2. Jaromir protest\u00f2 a Roma con il papa Urbano II, ma mor\u00ec nel 1090, portando con s\u00e9 nella tomba le sue rimostranze.\nGli ultimi anni di vita di Vratislao furono occupati da numerose dispute dinastiche: quando il fratello Ottone mor\u00ec nel 1086, il duca di Boemia diede Olomouc al figlio Boleslao, e questa mossa venne vista come un atto contro gli interessi di Corrado. Vratislao form\u00f2 quindi un'armata da inviare contro il fratello, guidata dall'altro figlio, Bretislao. Quest'ultimo, per\u00f2, si rivolt\u00f2 contro il padre e Vratislao lo escluse dalla successione e, secondo l'uso boemo, design\u00f2 il proprio successore: Corrado. Questo aiut\u00f2 a riconciliare i due fratelli: essi si unirono nello sconfiggere Bretislao, che fugg\u00ec quindi in Ungheria.\nVratislao mor\u00ec il 14 gennaio 1092 per una ferita di caccia, dopo un regno durato trent'anni. Venne sepolto nella basilica di San Pietro e Paolo nel castello di Vy\u0161ehrad di Praga.\nMatrimoni e discendenza.\nVratislao si spos\u00f2 tre volte nella sua vita. La prima moglie fu Maria, morta durante il parto di un figlio prematuro.\nSi spos\u00f2 in seconde nozze, nel 1057, con la principessa Adelaide, figlia di re Andrea I d'Ungheria. Essi ebbero quattro figli:\nAdelaide mor\u00ec nel 1061 e nel 1062 Vratislao convol\u00f2 nuovamente a nozze con \u015awi\u0119tos\u0142awa di Polonia, figlia di Casimiro I. Essi ebbero cinque figli:"}
{"id": "2604325", "revid": "1318658", "url": "https://it.wikipedia.org/wiki?curid=2604325", "title": "Palazzo Maggi Gambara", "text": "Palazzo Maggi-Gambara, \u00e8 un palazzo cinquecentesco situato nel centro di Brescia.\nStoria.\nIl palazzo venne fatto edificare dai Maggi, famiglia nobiliare di Brescia, alla fine del dodicesimo sui resti dell'antica platea del teatro romano poco distante da Lodovico Beretta. Passato di propriet\u00e0 alla famiglia Gambara nel XVII secolo sub\u00ec una prima ristrutturazione con la costruzione sul lato pi\u00f9 a sud, di un ulteriore corpo di fabbrica affrescato con ritratti di antichi romani e trofei d'armi. Venne edificato anche la scala interna decorata con affreschi e stucchi in oro.\nDal 1935 il palazzo sub\u00ec una serie di interventi a seguito delle indagini svolte sui siti archeologici e sul teatro romano. Divenne la sede della caserma dei Carabinieri e dei vigili urbani, e fino al 1956 scuole elementari, anno in cui venne definitivamente chiuso perch\u00e9 ritenuto pericolante. Con i restauri ultimati nel 2014 il palazzo e il teatro romano sono stati riaperti al pubblico.\nOggi \u00e8 perfettamente visibile da piazza del Foro a Brescia nei pressi del teatro romano.\nIl teatro venne riportato alla luce operando la demolizione di alcune strutture sorte in epoche successive che lo avevano circondato, venne lasciato intatto solo il palazzo che occupa la parte occidentale della cavea, poich\u00e9 contenente diversi affreschi di grande valore storico e artistico.\nNel 2011 \u00e8 stato dichiarato dall'UNESCO patrimonio mondiale dell'umanit\u00e0 e fa parte del sito seriale \"\".\nLa famiglia Maggi in armoriale \u00e8 attestata Brescia, Cremona, Piacenza e Milano, Firenze e Pistoia, Lecce, Cesena, alcuni luoghi in Sicilia:"}
{"id": "2604334", "revid": "599013", "url": "https://it.wikipedia.org/wiki?curid=2604334", "title": "Oftalmometro", "text": "L'oftalmometro, o cheratometro, \u00e8 uno strumento diagnostico utilizzato per misurare eventuali errori di rifrazione dell'occhio, attraverso la misurazione della curvatura della superficie esterna della cornea. Lo strumento si rivela utile soprattutto per misurare l'entit\u00e0 di eventuali difetti rifrattivi, come l'astigmatismo, ma \u00e8 molto utilizzato anche per la correzione dei difetti refrattivi rilevati (con procedure di chirurgia refrattiva), o in contattologia.\nStoria.\nLo strumento fu inventato nel 1880 dal fisiologo tedesco Hermann von Helmholtz.\nIn realt\u00e0 il modello di un simile strumento era gi\u00e0 stato sviluppato nel 1796, ad opera di Jesse Ramsden ed Everard Home.\nI francesi rivendicano la scoperta ed il perfezionamento della strumentazione da parte di Emile Javal (1839-1907).\nPrincipi di funzionamento e tipologie strumentali.\nLo strumento fa uso di una relazione tra la grandezza dell'oggetto (\"O\"), la grandezza della sua immagine (\"I\"), la distanza tra la superficie riflettente e l'oggetto (\"d\"), e il raggio di curvatura della superficie riflettente (\"R\"). Se tre di queste variabili sono conosciute (nel caso dello strumento sono fisse), la quarta pu\u00f2 essere agevolmente calcolata usando la formula:\nTipologie di apparecchiature.\nEsistono due modi diversi per determinare \"R\": \nla strumentazione del tipo \"Javal-Schiotz\" ha un'immagine di grandezza prefissata ed \u00e8 normalmente a \"due posizioni\", mentre quella del tipo \"Bausch-Lomb\" ha un oggetto (\"O\") di grandezza prefissata ed \u00e8 in genere ad \"una posizione\".\nPrincipio Javal-Schiotz.\nIl cheratometro di Javal-Schi\u00f2tz \u00e8 uno strumento \"a due posizioni\" che utilizza un'immagine di dimensione fissa e dimensioni dell'oggetto raddoppiabili e regolabili per determinare il raggio di curvatura della superficie riflettente. Lo strumento utilizza due mire auto illuminate (oggetto), la prima un riquadro rosso, l'altra un disegno verde in scala, che sono rappresentati su una traccia graduata ad arco per mantenere una distanza fissa dall'occhio. Al fine di ottenere delle misure precise e ripetibili, \u00e8 importante che lo strumento rimanga sempre ben a fuoco.\nLo strumento utilizza il principio di Scheiner, comune nei dispositivi di messa a fuoco automatica, in cui i raggi riflessi convergenti provenienti dall'oculare vengono visualizzati attraverso (almeno) due distinte aperture simmetriche.\nPrincipio Bausch and Lomb.\nIl cheratometro di Bausch and Lomb \u00e8 un cheratometro ad \"una posizione\" che consente la lettura in forma diottrica. Si differenzia dal cheratometro Javal-Schi\u00f2tz in quanto l'oggetto \u00e8 di dimensione fissa, la dimensione dell'immagine \u00e8 invece la variabile manipolabile. I raggi riflessi vengono fatti passare attraverso un disco Scheiner con quattro aperture. Poich\u00e9 ci sono due prismi, ciascuno allineato perpendicolarmente all'altro, le potenze dell'asse maggiore e minore possono essere misurate indipendentemente senza modificare l'orientamento dello strumento.\nConvertendo le misure ottenute dalla superficie corneale in un valore espresso in diottrie, il cheratometro Bausch and Lomb utilizza la formula generale della lente (n'-n) /R e presuppone un n'di 1,3375 (rispetto all'indice effettivo di rifrazione corneale di n' = 1,376). \nQuesto valore \u00e8 fittizio, e comprende una quota per il piccolo, ma significativo, potere negativo della superficie posteriore della cornea. \nCi\u00f2 consente perci\u00f2 una lettura sia in potenza di rifrazione (diottrie) che in raggio di curvatura (millimetri).\nTopografia corneale.\nEsistono poi alcuni modelli che sono in grado di misurare la curvatura su ogni punto della superficie corneale, anche nelle zone periferiche, permettendo una scansione topografica, il cui risultato, una volta elaborato, pu\u00f2 essere stampato."}
{"id": "2604335", "revid": "115262601", "url": "https://it.wikipedia.org/wiki?curid=2604335", "title": "Ectaco", "text": "ECTACO Inc. (East-Coast Trading American Company Incorporated) e una societ\u00e0 che fa traduttori elettronici, software per traduzione e le tecnologie di riconoscimento vocale fondata nel 1989 a New York (Stati Uniti). La societ\u00e0 ha pi\u00f9 di 300 impiegati e 16 uffici in tutto il mondo.\nTecnologie di riconoscimento vocale.\n\u00c8 una delle prime societ\u00e0 che hanno cominciato a sviluppare tecnologie di riconoscimento della voce. I prodotti della societ\u00e0 furono usati da diverse organizzazioni internazionali come NATO, ONU, OSCE ed istituzioni governative e federali negli Stati Uniti: forze armate degli Stati Uniti, Dipartimento della Sicurezza Interna degli Stati Uniti, Ufficio investigativo federale, Servizi Segreti degli Stati Uniti. I prodotti furono usati anche nella guerra d'Iraq.\nLa tecnologia diede la possibilit\u00e0 di comunicazione tra l'Esercito e le altre istituzioni degli Stati Uniti con quelli che non parlano inglese, specialmente nei territori di conflitti. Vuole dire la possibilit\u00e0 di ottenere una traduzione della risposta nelle altre lingue. La traduzione era indipendente dalle particolarit\u00e0 linguistiche dell'oratore. Altri fabbricanti di quel tempo (2002-2006) non offrivano questo servizio.\nRappresentazione mondiale.\nL'ufficio principale \u00e8 a New York. Nel 1993 la societ\u00e0 ha aperto un ufficio in Russia (San Pietroburgo e Mosca) e successivamente in Germania (Berlino), Gran Bretagna (Londra), Repubblica Ceca (Praga), Canada (Toronto), Polonia (Varsavia) ed Ucraina (Kiev). Nel 2000 venne aperto un secondo ufficio negli Stati Uniti a Chicago.\nNel 1998 il centro per lo sviluppo di software fu aperto a San Pietroburgo (Russia). Il centro ha sviluppato il software per circa 300 modelli e 47 lingue. Nel 2000 l'ufficio ha cominciato a sviluppare le tecnologie di riconoscimento vocale. Nel 2002 venne messo sul mercato il primo dispositivo con riconoscimento vocale.\nIl centro per sviluppo di hardware \u00e8 situato a Hong Kong (Cina)."}
{"id": "2604338", "revid": "767487", "url": "https://it.wikipedia.org/wiki?curid=2604338", "title": "Heidi (film 2001)", "text": "Heidi \u00e8 un film del 2001 diretto da Markus Imboden.\nIl soggetto \u00e8 basato sull'omonimo romanzo di Johanna Spyri.\nTrama.\nHeidi ha cinque anni e vive con sua zia Dete a Bad Ragaz, da quando i genitori sono deceduti: il pap\u00e0 Tobias, carpentiere, morto sotto una trave, la mamma Adelheid, sorella di Dete, morta di crepacuore. Ora \u00e8 morta anche la nonna materna di Heidi, e Dete, che ha trovato lavoro presso una famiglia ricca di Francoforte, non sentendosela di portarsi dietro anche la bambina, decide di portarla dal nonno, il padre di Tobias, un uomo solitario che ha deciso, nel corso della sua vita, di isolarsi in una baita sul costone di un monte, spazzata quindi ad ogni ora e in ogni stagione dal forte vento alpino. La baita \u00e8 dipendenza del paese di D\u00f6rfli, dove tutti sparlano di tutto e, naturalmente, del vecchio, che nel libro \u00e8 conosciuto solo come \"vecchio dell'alpe\"."}
{"id": "2604341", "revid": "767487", "url": "https://it.wikipedia.org/wiki?curid=2604341", "title": "Dave Jerden", "text": "Ha prodotto album di artisti come Alice in Chains, Jane's Addiction, Fishbone, Anthrax, The Offspring e Social Distortion.\nInoltre ha fatto parte dal 1982 al 1987 della rock band Burning Sensations, protagonista negli anni ottanta con il singolo di successo \"Belly of the Whale\"."}
{"id": "2604343", "revid": "109087280", "url": "https://it.wikipedia.org/wiki?curid=2604343", "title": "Kenneth Braaten", "text": "Biografia.\nOriginario di Mo i Rana e vincitore di medaglie olimpiche e mondiali, Kenneth Braaten esordisce in Coppa del Mondo il 13 gennaio 1998 a Ramsau, in Austria, vincendo una gara sprint. Nello stesso anno partecipa ai XVIII Giochi olimpici invernali di , in Giappone, vincendo l'oro nella gara a squadre. Nel 1999 ai Mondiali di Ramsau, sempre nella gara a squadre, ottiene l'argento.\nAi Mondiali di due anni a Lahti, in Finlandia, ritorna sul gradino pi\u00f9 alto del podio, ancora una volta nella gara a squadre K90/staffetta 4x5 km. Conclude l'attivit\u00e0 agonistica il 3 marzo 2005 giungendo 34\u00ba al termine di una Gundersen tenutasi nella medesima localit\u00e0 finlandese.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSP = sprint\nNH = trampolino normale"}
{"id": "2604346", "revid": "1442080", "url": "https://it.wikipedia.org/wiki?curid=2604346", "title": "Dublin City Football Club", "text": "Il Dublin City Football Club era una squadra di calcio irlandese che militava nella FAI League of Ireland. Il club, fondato nel 1999 con il nome di Home Farm Fingal, venne ribattezzato nel 2001 come \"Dublin City F.C.\". I colori ufficiali di questa squadra erano il blu e l'azzurro. A causa di problemi economici, questo club si \u00e8 sciolto nel 2006.\nStoria.\nL'Home Farm \u00e8 uno dei pi\u00f9 prestigiosi club calcistici giovanili d'Irlanda. Sul finire degli anni Novanta il club decise di creare una squadra che potesse prendere parte ai massimi campionati nazionali, fondando cos\u00ec l'\"Home Farm Fingal\", che muter\u00e0 presto il suo nome in \"Dublin City\".\nNel 2003 e nel 2005 il club ottenne due promozioni in Premier Division, la massima serie irlandese. Nonostante questi buoni risultati, il Dublin City non riusc\u00ec mai a sviluppare un significativo seguito di tifosi. Alla scarsa presenza di pubblico durante gli incontri si aggiunse la mancanza di uno stadio di propriet\u00e0 (i \"Vikings infatti\" disputavano le partite in casa presso diversi impianti quali Tolka Park, Dalymount Park, Morton Stadium, Richmond Park e Whitehall Stadium). Tutti questi fattori procurarono alla societ\u00e0 seri problemi economici che la spinsero ad abbandonare il campionato di Premier Division in pieno svolgimento il 19 luglio 2006."}
{"id": "2604347", "revid": "327653", "url": "https://it.wikipedia.org/wiki?curid=2604347", "title": "Leros", "text": ""}
{"id": "2604349", "revid": "1669436", "url": "https://it.wikipedia.org/wiki?curid=2604349", "title": "Palazzo Maggi di Gradella", "text": "Palazzo Maggi di Gradella \u00e8 un palazzo del XVI secolo situato in via dei Musei nel centro storico di Brescia.\nStoria.\nIl palazzo venne edificato nel 1544 dall'architetto Lodovico Beretta su commissione della nobile famiglia bresciana dei Maggi e contiene al suo interno alcuni affreschi di Lattanzio Gambara."}
{"id": "2604351", "revid": "3115", "url": "https://it.wikipedia.org/wiki?curid=2604351", "title": "Neptune (Veronica Mars)", "text": "Neptune, in California, \u00e8 una citt\u00e0 immaginaria in cui \u00e8 ambientata la serie televisiva \"Veronica Mars\".\nNeptune \u00e8 situata nell'altrettanto immaginaria contea di Balboa, nella California meridionale, vicino alla esistente contea di San Diego. Come le reali citt\u00e0 statunitensi, ha uno sceriffo che applica le leggi della contea. All'inizio della serie tale incarico \u00e8 ricoperto da Don Lamb, sostituito dopo la sua morte nella terza stagione dal suo predecessore Keith Mars, padre della protagonista. La stagione si conclude con le elezioni per la carica di sceriffo, i cui candidati sono lo stesso Keith e Vincent \"Vinnie\" Van Lowe.\nNella citt\u00e0 sono presenti molte aziende, una su tutte la Kane Software, il cui fondatore \u00e8 Jake Kane. Tra le numerose location della fiction, spiccano inoltre il \"Neptune High School\", il liceo che Veronica frequenta nella prima e seconda serie, e l\"'Hearst College\", l'universit\u00e0 presso la quale studia la protagonista nell'ultima serie prodotta, la terza. Il nome della scuola superiore gioca su quello della citt\u00e0, Neptune, e quello del dio romano Nettuno (\"Neptune\" in inglese), rappresentato col tridente sul pavimento dell'ingresso; anche la confraternita studentesca dei \"Tritoni\" - \"Tritons\" nell'originale - fa riferimento a tale gioco di parole (Tritone \u00e8 infatti uno dei figli di Poseidone, l'equivalente greco di Nettuno). Il nome del college, invece, deriva dalla famiglia Hearst, nota nella zona per le attivit\u00e0 commerciali Hearst-Mart.\nVi sono poi altri ambienti a corollario, quali il \"Neptune Grand Hotel\". Il Neptune Grand, in particolare, \u00e8 un hotel di lusso, ad uso principale delle classi benestanti, in contrapposizione al ben pi\u00f9 economico \"Camelot Motel\".\nGli esterni del Neptune Grand sono dell'Hyatt Regency.\nCreazione.\nLa citt\u00e0 di Neptune, inesistente nella realt\u00e0, \u00e8 stata ricostruita in parte negli studi della Stu Segall Productions e in parte in luoghi reali, individuati dalla produzione principalmente a San Diego e dintorni; tra questi ultimi:\nCome spiega la voce narrante di Veronica Mars, nelle intenzioni degli autori Neptune rappresenta una citt\u00e0 dove le disparit\u00e0 tra classi sociali sono molto evidenti e dove \"nulla avviene per caso\". L'assenza di un ceto medio esacerba il problema della giustizia, che difende chi \u00e8 in grado di comprarla mentre tende ad accusare chi non lo \u00e8, al di l\u00e0 dall'effettiva colpevolezza. La disparit\u00e0 fra ricchi e poveri \u00e8 sottolineata dagli autori attraverso vari dettagli, tra cui il fatto che solo gli studenti appartenenti alla classe bassa si rechino a scuola in autobus, ovvero col trasporto pubblico, mentre quelli appartenenti alla classe alta ricorrano a mezzi propri, compresa la limousine.\nGeografia.\nNeptune \u00e8 una comunit\u00e0 costiera collocata tra San Diego e Los Angeles lungo la Pacific Coast Highway. La serie \u00e8 ambientata nell'immaginaria contea di Balboa. Molte localit\u00e0 della California sono state chiamate cos\u00ec in onore di Vasco N\u00fa\u00f1ez de Balboa, compresa la Penisola di Balboa, parte di Newport Beach nella Orange County e anche il San Diego's Balboa Park. Mentre certe localit\u00e0 sono realmente collocate nella Orange County, altre potrebbero essere vicine, per caratteristiche, alla periferia della parte nord della contea di San Diego, denominata colloquialmente dai loro abitanti come \"North County\".\nIn realt\u00e0, la State Route 1 non corre a sud di Orange County. Comunque, i personaggi del telefilm sembrano considerare San Diego la citt\u00e0 pi\u00f9 vicina, e la visitano molto frequentemente come farebbero i residenti della Orange County e visitano, invece, Los Angeles molto meno spesso. Orange County \u00e8 comunemente considerata parte della pi\u00f9 grande area che \u00e8 Los Angeles, la quale \u00e8 separata dall'area metropolitana di San Diego dal tratto costiero sottosviluppato occupato dal Campo Base dei Marine \"Pendleton\". Nella serie si dichiara che Neptune dista da Tijuana poche ore di viaggio; mentre ci\u00f2 \u00e8 tecnicamente coerente con una localit\u00e0 sita nell'Orange County, \u00e8 molto pi\u00f9 probabile considerarla una localit\u00e0 nel San Diego County, che, in realt\u00e0, condivide un confine con Tijuana e mostra un elevato quantitativo di traffico veicolare. Inoltre, nell'area della North County hanno sede un gran numero di aziende tecnologiche, che permettono il benessere della zona e che sono servite da ispirazione per l'immaginaria Kane Software.\nL'ideatore della serie, Rob Thomas, dichiar\u00f2 in un'intervista che Neptune \u00e8 situata nelle vicinanze di San Juan Capistrano nell'Orange County. Le scene ambientate a Neptune sono di solito riprese nella San Diego County, e gli esterni di tutte le location pi\u00f9 importanti della serie si trovano qui. Per esempio, gli esterni del residence dei Mars si possono trovare a For Point Loma, e gli esterni della Mars Investigations sono ripresi sulla Adams Avenue in Normal Heights. Oceanside High School ad Oceanside, California \u00e8 servito ad ispirare l'immaginario Neptune High, e la San Diego State University ha ispirato l'altrettanto immaginario Hearst College.\nEntrambe la North San Diego County e la Orange County condividono molti stereotipi culturali come il benessere, l'essere politicamente conservatori e il grande divario di reddito tra la classe agiata e quella medio - piccola. Il rapporto della Contea di Balboa con le Contee di San Diego e di Orange, e i confini tra loro, nell'universo di Veronica Mars non \u00e8 stato stabilito. In qualit\u00e0 di comunit\u00e0 costiere, Neptune ha molte spiagge. Alcune sono pubbliche, ma molte altre sono dominio dei ricchi, direttamente o attraverso club privati. Il clima \u00e8 mite quasi tutto l'anno con poche piogge, come si pu\u00f2 vedere dalla \"mensa\" esterna della scuola. \nI codici di avviamento postali, reali, pi\u00f9 vicino allo \"90909\" sono 90899, che appartiene a Long Beach, California, il 91001 di Altadena, California, e 92009 di Carlsbad, sempre in California.\nPolitica.\nTutti gli aspetti di Neptune, compresa la politica, sono controllati dagli \"09\". Neptune \u00e8 il seggio della Contea di Balboa, che comprende l'ufficio dello Sceriffo (l'unico visto) e l'ufficio dell'Amministratore della Contea.\nEconomia.\nNelle parole di Veronica, se vivi a Neptune, \"o i tuoi genitori sono milionari, oppure lavorano per i milionari\", e quindi vi \u00e8 un notevole divario economico fra i ricchi e il resto della popolazione, non essendo presente una classe media.\nNell'episodio pilota come nei successivi della prima serie, si capisce che la famiglia Mars vive ai margini della societ\u00e0 degli 09 e che parte della loro reputazione sociale deriva dal rapporto di Veronica con Duncan Kane, figlio del magnate dei software Jake Kane, nonch\u00e9 dall'essere stato sceriffo fino al caso dell'assassinio di Lilly Kane stessa.\nLa Kane Software, l'azienda pi\u00f9 grande e di maggior successo della zona, \u00e8 la responsabile dello sviluppo della tecnologia dello streaming video, ed \u00e8 responsabile del boom economico della zona poich\u00e9 al momento della sua quotazione in borsa le azioni salirono alle stelle e praticamente ogni dipendente divenne di colpo ricco.\nAltri ricchi sono la star del cinema Aaron Echolls e lo speculatore immobiliare Casablanca."}
{"id": "2604355", "revid": "729019", "url": "https://it.wikipedia.org/wiki?curid=2604355", "title": "Christopher Nowinski", "text": "Nowinski \u00e8 stato il primo wrestler della storia ad essersi laureato all'Universit\u00e0 di Harvard, in sociologia. Dopo il suo ritiro dal ring ha scritto un libro, \"Head Games: Football's Concussion Crisis\", in cui analizza gli effetti a lungo termine dei traumi alla testa subiti dagli atleti degli sport professionistici."}
{"id": "2604367", "revid": "1793900", "url": "https://it.wikipedia.org/wiki?curid=2604367", "title": "Cars Jeans Stadion", "text": "Il Cars Jeans Stadion (fino al 2017 noto come Kyocera Stadion) \u00e8 uno stadio polifunzionale, usato principalmente per calcio e hockey, situato a L'Aia. \u00c8 lo stadio di casa dell'. Il costo dello stadio fu 27 milioni di euro. Si trova vicino all'industriale quartiere di Forepark, accanto a Piazza Principe Carlo\nQuesto stadio pu\u00f2 ospitare 15.000 spettatori. Lo stadio fu utilizzato dalla stagione 2007-2008 e fu inaugurato dall'ADO Den Haag; prima di trasferirsi qui il club olandese giocava nello Zuiderpark Stadium.\nNel 2014 ospita la dodicesima edizione della coppa del mondo di hockey su prato.\nCostruzione e l'apertura.\nI lavori per la costruzione dello stadio cominciarono il 23 novembre 2005. L'allora sindaco dell'Aia Wim Deetman, l'assessore allo sport Wilbert Stolte, Robert Langenbach (allora amministratore delegato dell'), Giovanni di Ringelenstein (allora presidente dell'), Lex Schoenmaker e l'ex capitano Tommie van der Leegte hanno presenziato all'inizio dei lavori.\nLo stadio \u00e8 stato ufficialmente inaugurato il 28 luglio 2007 dal sindaco Wim Deetman, dall'Assessore dello sport Sander Dekker, dal presidente Ruurd de Boer e dall'Amministratore Delegato Piet van der Pol. Nella partita inaugurale l' vinse 5-0 contro una selezione di dilettanti dei paesi dell'Aia.\nLo stadio.\nLo stadio \u00e8 composto da alluminio lucidato sia all'esterno che all'interno. Fuori dallo stadio vi \u00e8 un parcheggio per 700 auto.\nAttualmente pu\u00f2 ospitare fino a 15.000 spettatori. Tuttavia, si \u00e8 tenuto conto di un progetto di ampliamento, con il quale la capacit\u00e0 dello stadio raggiunger\u00e0 30.000 posti.\nIntorno al campo vi \u00e8 uno spazio interno che viene chiamato \"il passaggio\". Qui la capacit\u00e0 raggiunge i 12.000 spettatori. Il passaggio \u00e8 un muro che ha 100 anni e fa parte della storia dell'ADO den Haag. Gli altri 3.000 spettatori sono ospitati nella sala VIP.\nLe camere per i giocatori (spogliatoi, sala medica, ecc.) sono composte da semplici mattonelle gialle e verdi, ovvero i colori del club.\nSicurezza.\nIl Sindaco Deetman sugger\u00ec all'architetto di non mettere barriere tra spettatori e giocatori. Il campo di gioco \u00e8 cambiato rispetto a quando fu costruito, e le tribune sono state adattate di conseguenza agli standard del campo. Il campo \u00e8 accessibile solo attraverso un corridoio speciale. Inoltre, tra le tribune fu creato uno spazio coperto dove gli spettatori possono andare durante l'intervallo.\nCi sono oltre 100 telecamere e fino all'ingresso del palazzo ci sono degli Happy Crowd Control."}
{"id": "2604370", "revid": "124468584", "url": "https://it.wikipedia.org/wiki?curid=2604370", "title": "Dove sta Zaz\u00e0?", "text": "Dove sta Zaz\u00e0 \u00e8 una canzone napoletana scritta nel 1944 da Raffaele Cutolo (parole) e Giuseppe Cioffi (musica).\nIl testo.\nLa canzone racconta la misteriosa scomparsa di una donna di nome Zaz\u00e0 (scomparsa che viene descritta con il colorito termine \"\"se fumarono a Zaz\u00e0!\"), nel bel mezzo della festa di San Gennaro, dove si trovava insieme al compagno di nome Isaia, che \u00e8 anche il narratore dell'intera vicenda. Dopo averla cercata invano, Isaia torna l'anno seguente alla festa, dichiarando per\u00f2 che, se non trover\u00e0 Zaz\u00e0 (che \u00e8 tanto bella), si accontenter\u00e0 di sposarne la sorella (\"Con tua sorella aggia sfug\u00e0...\"\").\nIl testo di questa parte della canzone \u00e8 stato spesso modificato dagli interpreti successivi.\nStoria del brano.\nGi\u00e0 nel 1942 Cutolo aveva avuto l'idea di una canzone in cui il nome Zaz\u00e0 simulasse anche, come onomatopea, il suono di una banda musicale ma originalmente aveva avuto l'idea Antonio Natale, abbozzandone una prima versione in italiano, poi musicata da Lucio Stazio (Militello), senza che la cosa avesse seguito. Cutolo scrisse poi nel 1943 una versione completamente rielaborata del brano, per il repertorio dell'attrice Elena Gray, che appariva in una rivista di Renato Rascel. Proprio in quel periodo, per\u00f2, la Gray abbandon\u00f2 le scene per motivi familiari. L'anno successivo Cutolo tradusse il brano in napoletano e lo present\u00f2 a Giuseppe Cioffi, proprietario delle \"Edizioni musicali Cioffi\" di Napoli, affinch\u00e9 la musicasse e gli desse l'opportunit\u00e0 di registrarla. \nIl primo a registrare il brano fu il cantante Aldo Tarantino, ma la versione pi\u00f9 celebre fu quella registrata due anni dopo da Nino Taranto. Il brano ebbe un enorme successo e fu tradotto in varie lingue, oltre ad essere citato da riviste e pubblicazioni di ogni genere negli anni a seguire. Ad esso, inoltre, si ispirarono diverse rappresentazioni teatrali, principalmente riviste, ed un film cinematografico: \"Dove sta Zaz\u00e0\" del 1947, diretto da Giorgio Simonelli. \nIn una intervista concessa a Corrado Mantoni, Cutolo defin\u00ec \"Dove sta Zaz\u00e0\" \"una canzoncina cretina come tutte le altre\", ed arrivando a dichiararsi non troppo contento del successo del brano perch\u00e9 eccessivamente inflazionato.\nInterpreti.\nDopo Aldo Tarantino nel 1944, Carlo Buti nel 1945 e Nino Taranto nel 1946, molti altri in seguito ne interpretarono una propria versione. Si possono citare Gigi Beccaria, il duetto di Nilla Pizzi e Tony Stella, e Claudio Villa. A ridare popolarit\u00e0 al brano in tempi pi\u00f9 recenti fu Gabriella Ferri, che nel 1971 inser\u00ec \"Dove sta Zaz\u00e0\" nel proprio album intitolato ...E se fumarono a Zaz\u00e0. Renzo Arbore scrisse, relativamente alla interpretazione drammatica della Ferri, che il brano era stato trasformato da un \"inno di corale allegria\" ad \"un urlo di solitudine\". La canzone \u00e8 stata riportata al successo nella terza edizione di Non \u00e8 la Rai dove una delle ragazze del programma, Monica Catanese, interpret\u00f2 il pezzo, doppiata da Barbara Boncompagni.\nLa canzone in seguito \u00e8 stata re-incisa dalla stessa Monica Catanese nel progetto discografico \"Affatto deluse\", in memoria dei 25 anni dalla chiusura di Non \u00e8 la Rai."}
{"id": "2604371", "revid": "21880", "url": "https://it.wikipedia.org/wiki?curid=2604371", "title": "Heteracris annulosus", "text": ""}
{"id": "2604373", "revid": "21880", "url": "https://it.wikipedia.org/wiki?curid=2604373", "title": "Acridium continuum", "text": ""}
{"id": "2604378", "revid": "21880", "url": "https://it.wikipedia.org/wiki?curid=2604378", "title": "Eyprepocnemis littoralis", "text": ""}
{"id": "2604381", "revid": "21880", "url": "https://it.wikipedia.org/wiki?curid=2604381", "title": "Heteracris continua", "text": ""}
{"id": "2604383", "revid": "41824", "url": "https://it.wikipedia.org/wiki?curid=2604383", "title": "Stilemi", "text": ""}
{"id": "2604387", "revid": "21880", "url": "https://it.wikipedia.org/wiki?curid=2604387", "title": "Pezotettix charpentieri", "text": ""}
{"id": "2604389", "revid": "21880", "url": "https://it.wikipedia.org/wiki?curid=2604389", "title": "Thisoicetrus annulosus", "text": ""}
{"id": "2604393", "revid": "21880", "url": "https://it.wikipedia.org/wiki?curid=2604393", "title": "Thisoicetrus brevipes", "text": ""}
{"id": "2604399", "revid": "21880", "url": "https://it.wikipedia.org/wiki?curid=2604399", "title": "Thisoicetrus charpentieri", "text": ""}
{"id": "2604400", "revid": "27251970", "url": "https://it.wikipedia.org/wiki?curid=2604400", "title": "Rossikon", "text": ""}
{"id": "2604402", "revid": "122246", "url": "https://it.wikipedia.org/wiki?curid=2604402", "title": "Busnago Volleyball Team", "text": "Il Busnago Volleyball Team \u00e8 una societ\u00e0 pallavolistica femminile italiana con sede a Busnago: milita nel campionato di Serie B2."}
{"id": "2604411", "revid": "486946", "url": "https://it.wikipedia.org/wiki?curid=2604411", "title": "Masumi Ageo", "text": ""}
{"id": "2604417", "revid": "1522738", "url": "https://it.wikipedia.org/wiki?curid=2604417", "title": "Zack Morris", "text": ""}
{"id": "2604427", "revid": "123220798", "url": "https://it.wikipedia.org/wiki?curid=2604427", "title": "Stadio Tullio Saleri", "text": "Lo stadio comunale Tullio Saleri \u00e8 uno stadio polisportivo ubicato nel comune italiano di Lumezzane, in provincia di Brescia.\nOspita le partite casalinghe del , maggiore club calcistico comunale.\nUbicazione e struttura.\nL'impianto, inaugurato nel 1988, sorge a circa dal centro cittadino in localit\u00e0 Pieve. Dispone di due settori: la gradinata, nella quale solitamente vengono sistemate le tifoserie ospiti, e la tribuna, con capienza pi\u00f9 ampia rispetto alla gradinata, parzialmente coperta e dotata di sala stampa.\nPista di atletica.\nLa pista di atletica \u00e8 affidata alla gestione della societ\u00e0 calcistica , con la particolare convenzione di essere aperta al pubblico in determinati giorni e orari settimanali, ai soli fini amatoriali e con il divieto di calpestare il manto erboso.\nNome.\nL'impianto in precedenza portava la denominazione di \"nuovo stadio comunale\". Nel luglio del 2012 il comune di Lumezzane accolse la richiesta formale presentata dal comitato ex giocatori del Lume, intitolando lo stadio a Tullio Saleri, ex giocatore e poi allenatore del Lumezzane. La cerimonia d'intitolazione ufficiale si \u00e8 svolta il 27 ottobre 2013."}
{"id": "2604428", "revid": "923674", "url": "https://it.wikipedia.org/wiki?curid=2604428", "title": "Giulio Pizzirani", "text": "Nel 1993 ha inoltre collaborato con Giuseppe Ferrara al film \"Giovanni Falcone\"."}
{"id": "2604429", "revid": "1669436", "url": "https://it.wikipedia.org/wiki?curid=2604429", "title": "Palazzo Tosio", "text": "Palazzo Tosio \u00e8 un edificio storico bresciano appartenuto alla famiglia Tosio e situato a Brescia, nell'omonima via. \nStoria e descrizione.\nIl palazzo fu riedificato in almeno tre momenti nel corso della prima met\u00e0 dell'Ottocento utilizzando la precedente struttura cinquecentesca e dotandolo di gusto neoclassico. Una prima fase di lavori \u00e8 attribuibile ai fratelli Antonio e Luigi Basiletti, tra il 1810 e il 1814, mentre le trasformazioni radicali del 1824 - 1829 e del 1834 - 1840 sono opera dell'architetto Rodolfo Vantini.\nLa facciata si presenta, come molti altri edifici di Brescia, in pietra bianca di Botticino, materiale utilizzato dal Vantini anche per rinnovare il cortile interno e alcune sale interne del palazzo, mentre il portico ad archi, l'interno al sesto piano e qualche sala del pian terreno hanno mantenuto lo stile originario del Cinquecento.\nNel cortile interno \u00e8 posta una fontana raffigurante Naiade, opera di Gaetano Matteo Monti.\nUn tempo utilizzato come pinacoteca e biblioteca privata, conteneva opere di Raffaello Sanzio e altri artisti italiani e stranieri oltre che oggetti prelevati da chiese o edifici distrutti, poi trasferiti nel 1908 a palazzo Martinengo da Barco, donato dal conte Leopardo al comune di Brescia nel 1884. Nasce cos\u00ec la pinacoteca Tosio Martinengo.\nEletto a sede dell'Ateneo di Brescia, il palazzo contiene ancora, nella sala della adunanze, tele di Gabriele Rottini e Luigi Basiletti.\nMuseo Virtuale di Palazzo Tosio.\nDal giugno 2010 \u00e8 presente sul web un sito dedicato a Palazzo Tosio che offre la possibilit\u00e0 di fare una visita virtuale di alcune stanze del palazzo allestite secondo l'originario progetto ottocentesco del conte Paolo Tosio e di avere informazioni sulla storia e sulla struttura del palazzo e sulle opere che vi erano contenute."}
{"id": "2604433", "revid": "1584528", "url": "https://it.wikipedia.org/wiki?curid=2604433", "title": "Universit\u00e0 di Basilea", "text": "L'Universit\u00e0 di Basilea (in tedesco: \"Universit\u00e4t Basel\", in latino: \"Universitas Basiliensis\"), fondata nel 1460, \u00e8 la pi\u00f9 antica universit\u00e0 della Svizzera.\nStoria.\nL'Universit\u00e0 di Basilea \u00e8 stata fondata in relazione al Consiglio di Basilea. L'atto costitutivo venne dato in forma di bolla papale da Pio II il 12 novembre 1459 e la cerimonia ufficiale di apertura ebbe luogo il 4 aprile 1460. In origine l'universit\u00e0 doveva avere quattro facolt\u00e0: arte, medicina, teologia e giurisprudenza.\nNel corso dei secoli, quando molti studenti arrivarono in citt\u00e0, Basilea divenne uno dei primi centri di stampa di libri e dell'Umanesimo rinascimentale, soprattutto con l'arrivo di Erasmo da Rotterdam. Intorno allo stesso periodo, fu fondata la Biblioteca dell'Universit\u00e0 di Basilea. Oggi conta oltre tre milioni di libri e scritti ed \u00e8 la pi\u00f9 grande biblioteca della Svizzera.\nDopo la presa di potere da parte dei nazionalsocialisti in Germania nel 1933, numerosi rinomati accademici tedeschi emigrarono a Basilea, sebbene anche alcuni scienziati svizzeri ritornarono. Fra gli altri il professore di giurisprudenza Arthur Baumgarten (1933), i teologi Karl Barth (1935) e Fritz Leiber (1937), il filosofo israeliano Yeshayahu Leibowitz (1934) e dopo la fine della Seconda Guerra Mondiale il filosofo e psichiatra Karl Jaspers dell'Universit\u00e0 di Heidelberg (1948).\nNel 2013 viene fondata BARTOC, un database di Knowledge Organization Systems, database riguardanti informazioni collettive riguardanti letteratura, classificazioni e altro. "}
{"id": "2604434", "revid": "256896", "url": "https://it.wikipedia.org/wiki?curid=2604434", "title": "ITAL (UIL)", "text": ""}
{"id": "2604439", "revid": "767487", "url": "https://it.wikipedia.org/wiki?curid=2604439", "title": "Independencia (Cile)", "text": "Independencia \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 65.479 abitanti."}
{"id": "2604443", "revid": "767487", "url": "https://it.wikipedia.org/wiki?curid=2604443", "title": "La Cisterna", "text": "La Cisterna \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 85.118 abitanti."}
{"id": "2604450", "revid": "486946", "url": "https://it.wikipedia.org/wiki?curid=2604450", "title": "Ermanno di Behringen", "text": ""}
{"id": "2604451", "revid": "767487", "url": "https://it.wikipedia.org/wiki?curid=2604451", "title": "La Florida (Cile)", "text": "La Florida \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 365.674 abitanti."}
{"id": "2604455", "revid": "1543377", "url": "https://it.wikipedia.org/wiki?curid=2604455", "title": "Codex Mosquensis I", "text": "Il Codex Mosquensis I (Gregory-Aland: Kap o 018; von Soden: \u0391\u03c0\u03c11) \u00e8 un manoscritto onciale del Nuovo Testamento, scritto in lingua greca e datato paleograficamente al IX secolo.\nTesto.\nIl manoscritto contiene il testo quasi completo delle lettere cattoliche e delle lettere di Paolo, con l'eccezione di due lacune, \"Lettera ai Romani\" -\"Prima lettera ai Corinzi\" e \"Prima lettera ai Corinzi\" . Precedentemente conteneva anche gli \"Atti degli Apostoli\", andato poi perduto.\nIl testo \u00e8 scritto su 288 fogli in pergamena (338 x 242\u00a0mm), in 2 colonne per pagina e 27 linee per colonna, in scrittura onciale (maiuscola), ma separato in paragrafi da commenti in corsivo. Contiene accenti.\nIl testo greco del codice \u00e8 rappresentativo del tipo testuale bizantino; Aland lo colloc\u00f2 nella Categoria V.\nStoria.\nIl codice fu traslato dal monastero di Dionysiou a Monte Athos a Mosca, dove \u00e8 conservato al Museo statale di storia (V. 93). Fu studiato da Johann Martin Augustin Scholz, collazionato da Christian Frederick Matthaei e citato in tutte le edizioni a partire da Konstantin von Tischendorf."}
{"id": "2604456", "revid": "767487", "url": "https://it.wikipedia.org/wiki?curid=2604456", "title": "San Ram\u00f3n (Cile)", "text": "San Ram\u00f3n \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 94.906 abitanti."}
{"id": "2604476", "revid": "1728", "url": "https://it.wikipedia.org/wiki?curid=2604476", "title": "Vita Columbae", "text": ""}
{"id": "2604479", "revid": "31360", "url": "https://it.wikipedia.org/wiki?curid=2604479", "title": "Hudson River", "text": ""}
{"id": "2604480", "revid": "416175", "url": "https://it.wikipedia.org/wiki?curid=2604480", "title": "Ray Terrill", "text": "Raggio (Ray Terrill) \u00e8 un personaggio dei fumetti DC Comics. \u00c8 il secondo supereroe ad utilizzare il nome in codice di Raggio. Ray Terrill comparve per la prima volta in \"The Ray\" n. 1 (febbraio 1992), e fu creato da Jack C. Harris e Joe Quesada.\nStoria editoriale.\n\u00c8 un errore comune affermare che Ray Terrill sia stato creato da Christopher Priest e Howard Porter, che furono il duo pi\u00f9 creativo e longevo della sua serie di fumetti. Mentre Priest ebbe mano nella creazione di Ray sotto il nome del redattore Jim Owsley, il debutto della miniserie di Ray fu realizzato da Jack C. Harris e Joe Quesada.\nBiografia del personaggio.\nOrigini.\nFin dall'infanzia, a Raymond Terrill fu detto dal suo presunto padre che l'esposizione diretta alla luce solare lo avrebbe ucciso. Istruito privatamente nella sua casa con finiestre oscurate, il ragazzo fu soprannominato dai media \"Night Boy\" (\"ragazzo della notte\").\nAll'et\u00e0 di diciotto anni, Ray seppe la verit\u00e0 circa la sua eredit\u00e0 sul letto di morte del padre, \"Happy\" Terrill. L'uomo, morente, ammise di essere stato il Raggio della Golden Age, e che l'esposizione alla luce solare avrebbe attivato i super poteri basati sulla luce del sole di Ray. Dato che il ragazzo non avrebbe saputo manovrare tanto potere, fu mantenuto letteralmente all'oscuro.\nAi funerali di \"Happy\" Terrill, Ray incontr\u00f2 suo cugino Hank, che lo spinse a divenire un eroe proprio come suo padre. Quando Ray rifiut\u00f2, \"Happy\" si mostr\u00f2 pi\u00f9 vivo che mai, nel suo vecchio costume di Raggio e mostrandosi pi\u00f9 giovane di quanto non sembrasse, per incontrare suo figlio. Gli disse che Raymond fu cresciuto dallo zio, Thomas Terrill, e che avrebbe dovuto utilizzare i suoi poteri appena scoperti per salvare la Terra da una potente entit\u00e0 cosmica di luce. Ray, infine, decise di prendere il mantello di Raggio e sconfisse il malvagio Dottor Polaris, e riusc\u00ec nel dissuadere l'entit\u00e0 di luce dai suoi scopi distruttivi.\nJustice League.\nLe avventure di Ray continuarono, portandolo a battersi con avversari quali Brimstone, Neron, e Vandal Savage. Dopo la Morte di Superman, Ray fu reclutato nella Justice League of America per circa un anno di servizio. Durante questo tempo, Ray ebbe una breve relazione romantica con Black Canary. Successivamente fu chiesto a Ray di unirsi alla Justice League Task Force guidata da Martian Manhunter.\nLe serie individuali.\nIl fumetto mensile di \"Raggio\", scritto da Christopher Priest e principalmente illustrato da Howard Porter, fu in corso per 28 numeri dal 1994 al 1996. In questa serie, Raggio si confront\u00f2 con parecchi supercriminali ed anti-eroi, incluso un bambino fuori controllo con i poteri simili ai suoi (che si scopr\u00ec essere il suo fratellastro Joshua), ed un videogioco per computer criminale che divenne, non si sa come, realt\u00e0. La sua relazione con suo padre il pi\u00f9 delle volte fu tesa, da quando egli scopr\u00ec l'estesa manipolazione di \"Happy\", e gli inganni per buoni fini che continuavano nella sua famiglia. Dovette vedersela anche con uno scorcio di un non piacevole possibile futuro che avrebbe potuto avvertire la fine della serie.\nDopo il bando dalla Justice League Task Force, per farsi strada nella nuova riformata JLA, Raggio mantenne il ruolo di membro di riserva - ma fu visto raramente nei fumetti della DC per anni. Raggio si un\u00ec ad un altro team, i Forgotten Heroes, guidati da Resurrection Man. Messi insieme per sconfiggere Vandal Savage, il team infine si disgreg\u00f2 e forse Raggio continu\u00f2 da solo la sua carriera di eroe.\nNell'incidente di \"Final Night\", Raggio partecip\u00f2 nella costruzione di un secondo sole al fine di ingannare il Divoratore di Soli. Protesse personalmente anche una piccola citt\u00e0 messicana, utilizzando i suoi poteri per assicurarsi che fosse sufficientemente calda.\nAll'incirca in questo periodo fu avvicinato dal criminale Neron, che tent\u00f2 di rubare la sua anima. Neron, nonostante fosse lontano dal concetto di genere, risorse fingendo di essere la criminale Circe dopo che parte del piano consoteva in un bacio e Raggio fin\u00ec a credere di aver baciato un maschio. Alla fine, Raggio non port\u00f2 a termine il suo ruolo e la sua anima non fu presa.\nPi\u00f9 tardi, Raggio prese parte al salvataggio dell'universo contro un'antica arma ultra-potente di nome Mageddon. Dopo di ci\u00f2, Raggio comparve ad una festa di reclutamento alla Titan West a Los Angeles. Sebbene si un\u00ec alla Justice League d'Aria delle Lanterne Verdi durante la \"crisi\" della Justice League, presto torn\u00f2 alle avventure individuali.\nNella lotta contro Imperiex durante il crossover della DC \"Our Worlds at War\", Raggio fu chiamato come membro di riserva della Justice Society of America. Alla loro missione, Raggio, insieme ad altri odierni \"Combattenti per la Libert\u00e0\", combatt\u00e9 per liberare il popolo catturato di Daxamite dalla prigionia. Sebbene Raggio fu gravemente ferito durante la battaglia, la squadra riusc\u00ec nella missione eRaggio guar\u00ec in fretta.\nYoung Justice.\nRaggio si un\u00ec alla Young Justice dopo aver salvato la vita di un ragazzo mentre la squadra guidava un tram per la F.D.R. Island. Dopo che il collega Secret fu depotenziato da Darkseid, Raggio lasci\u00f2 il gruppo. Poco dopo, incontr\u00f2 i Nowhere Men, le immaginarie figure di uno scrittore accidentalmente portate in vita. Con lo scopo di spazzare i Nowhere Man dalla vita, questi cominciarono ad attaccare i supereroi. Utilizzarono raggi che causavano una specie di \"animazione sospesa\". Raggio fu catturato in uno di questi raggi, insieme ad Elongated Man e il nuovo Maggiore Victory. Dopo una lunga battaglia con Superman, i Nowhere Man furono sconfitti e Raggio e tutti gli altri furono liberati.\nI Combattenti per la Libert\u00e0 e Crisi infinita.\nRaggio si un\u00ec alle altre riserve della JSA per aiutare a contenere il danno causato dal malvagio trio di Mordru, Obsidian ed Eclipso. Pi\u00f9 tardi si un\u00ec ad un nuovo gruppo sponsorizzato dal governo, i Combattenti per la Libert\u00e0. Tuttavia, i Combattenti per la Libert\u00e0 furono presi e definitivamente assassinati come personaggi dei fumetti mai arrivati alla vera morte per mano della Societ\u00e0 segreta dei supercriminali, in \"Crisi infinita\" n. 1. Dato che fu trascinato via dallo Psico Pirata, al quasi cosciente Terrill fu detto da Lex Luthor (Alexander Luthor di Terra-3) che gli serviva vivo. Raggio fu catturato per il piano di Lex, ma successivamente fugg\u00ec durante la battaglia.\nUn Anno Dopo.\nAll'inizio dell'evento DC \"One Year Later\", non si sapeva dove fosse Ray Terrill. Nella storia di \"Superman\" \"Up and Up Away\", Raggio tent\u00f2 di ripotenziare un Superman indebolito.\nRaggio finalmente ritorn\u00f2 all'azione in \"Uncle Sam and the Freedom Fighters\" n. 7. Indossando un nuovo costume, incontr\u00f2 e sconfisse sonoramente il traditore Stan Silver, che prese il nome di \"Raggio\" per s\u00e9. Successivamente Ray si un\u00ec ai nuovi Combattenti per la Libert\u00e0.\nCrisi Finale.\nIl Raggio divenne un'importante parte della resistenza contro Darkseid e i suoi Giustizieri. Ag\u00ec come corriere grazie alla sua abilit\u00e0 di fuggire al potere dell'Equazione Anti-Vita. Pi\u00f9 tardi riusc\u00ec a creare un massiccio emblema Metron intorno alla Terra, danneggiando seriamente la trasmissione dell'Anti-Vita e danneggiando le operazioni di Darkseid abbastanza da incrinarla."}
{"id": "2604485", "revid": "287204", "url": "https://it.wikipedia.org/wiki?curid=2604485", "title": "Verona Volley Femminile", "text": "Il Verona Volley Femminile \u00e8 stata una societ\u00e0 pallavolistica femminile italiana con sede a Verona.\nStoria della societ\u00e0.\nIl club macque nel 2009 in seguito all'intenzione della storica societ\u00e0 \"Gaiga\", sconfitta nei play-off promozione di Serie B1 2008-09, di disputare il campionato nazionale di A2, in virt\u00f9 dell'accordo stipulato con la rinunciataria di Cremona per la cessione del titolo sportivo. La prima squadra della Gaiga, attiva sin dagli anni settanta e presente da oltre un decennio in Serie B, si fuse dunque con altre undici societ\u00e0 del veronese, del rodigino e del mantovano per dare vita a un'associazione sportiva che gestisse meglio l'attivit\u00e0 semiprofessionistica e quella dei vari settori giovanili.\nLa societ\u00e0 esord\u00ec dunque nel campionato cadetto nella stagione 2009-10, a un ventennio dalla scomparsa del \"Volley Ball Team\" che aveva sfiorato la promozione in massima serie nel 1989-90 e nel 1990-91. Al termine dell'annata successiva, il club concluse il campionato in ultima posizione retrocedendo in Serie B1 ma, grazie alla collaborazione con il comune di Montichiari, la societ\u00e0 venne ripescata per la Serie A2 2011-12, spostando il proprio campo di gioco dal PalaOlimpia di Verona al PalaGeorge di Montichiari.\nNel 2013 la societ\u00e0 venne fusa nel cessando di esistere."}
{"id": "2604495", "revid": "1534511", "url": "https://it.wikipedia.org/wiki?curid=2604495", "title": "Palazzo Martinengo da Barco", "text": "Palazzo Martinengo da Barco \u00e8 un edificio storico di Brescia, situato in piazza Moretto. Dal 2018, dopo anni di inattivit\u00e0, \u00e8 ritornato ad essere sede della pinacoteca Tosio Martinengo.\nStoria.\nIl palazzo venne acquistato intorno al 1860 da un ramo della famiglia Martinengo, nobile casata originaria di Bergamo da secoli trasferitasi a Brescia, e pi\u00f9 precisamente dai Martinengo da Barco, e venne ristrutturato dal conte Francesco Leopardo II Martinengo pochi anni dopo.\nNel 1884, l'ultimo rappresentante della famiglia Martinengo, Leopardo, lascia in eredit\u00e0 il palazzo al comune di Brescia, insieme alla sua raccolta di quadri e altri oggetti d'arte.\nIl comune decise successivamente di spostare l'antica collezione d'arte contenuta nel palazzo Tosio all'interno di Palazzo Martinengo da Barco per sopperire alle dimensioni ristrette di palazzo Tosio, a favore di pi\u00f9 ampi spazi.\nNel 1908 venne cos\u00ec inaugurata la pinacoteca Tosio Martinengo in onore dei due palazzi bresciani che hanno contribuito alla sua realizzazione.\nDescrizione.\nLa facciata principale, posta sull'ala ovest dell'edificio che si affaccia sulla piazza, \u00e8 un rifacimento di fine Ottocento fatto in occasione dell'abbattimento, da parte del comune, di alcune case per la realizzazione dell'attuale piazza. Il portale principale invece \u00e8 ancora il cinquecentesco originale, come il cortiletto interno, la loggia (oggi a campate murate) ed il colonnato.\nNel lato meridionale, quello che oggi si affaccia su sull'attuale via Martinengo da Barco, l'edificio si compone di corpi simmetrici, un tempo ad uso abitativo, collegati da un terzo corpo architettonico con inserito l'altro portale d'ingresso."}
{"id": "2604497", "revid": "1243", "url": "https://it.wikipedia.org/wiki?curid=2604497", "title": "Ferrovia Venezia-Milano", "text": ""}
{"id": "2604501", "revid": "87499", "url": "https://it.wikipedia.org/wiki?curid=2604501", "title": "C-Walk", "text": ""}
{"id": "2604516", "revid": "122943870", "url": "https://it.wikipedia.org/wiki?curid=2604516", "title": "Timbreo", "text": "Timbreo (), personaggio dell'Iliade (XI, v. 320), \u00e8 un mitologico re asiatico alleato dei Troiani.\nIl mito.\nNel poema Timbreo \u00e8 presentato come re, anche se non viene nominato il popolo su cui comanda. Stranamente questo condottiero non \u00e8 citato nel Catalogo Troiano del libro II.\nFu ucciso da Diomede nell'azione bellica descritta nel libro XI dell'Iliade, relativo alle \"Gesta di Agamennone\".\nIl giovane troiano Molione, scudiero e auriga di Timbreo, cadde subito dopo, colpito a morte da Ulisse."}
{"id": "2604518", "revid": "6923", "url": "https://it.wikipedia.org/wiki?curid=2604518", "title": "First Solar", "text": "First Solar, un'azienda attiva nella produzione di pannelli solari, con stabilimenti produttivi in Stati Uniti, Malaysia, Germania e, presto, in Vietnam ed \u00e8 il principale produttore al mondo di pannelli fotovoltaici a pellicola semiconduttrice sottile costruiti in tellururo di cadmio (CdTe).\nTecnologia con una migliore resa energetica per watt peak in determinate condizioni e che presenta vantaggi economici.\nL'azienda \u00e8 stata il primo operatore a ridurre il costo di produzione a meno di un dollaro per watt: nel secondo trimestre del 2011 il costo era infatti di 75 centesimi di dollaro, il pi\u00f9 basso al mondo.\nLa loro rete di distribuzione di pannelli solari include oltre 39 distributori e grossisti, in oltre 12 nazioni.\nStoria.\nFirst Solar \u00e8 stata fondata a Tempe (Arizona) nel 1999 dopo la vendita di Solar Cell Inc. (SCI) a True North Partners (un'azienda di propriet\u00e0 della famiglia Walton, gli stessi proprietari di Walmart) e il suo attuale CEO \u00e8 Robert J. Gillette.\nLa commercializzazione di pannelli fotovoltaici \u00e8 iniziata nel 2002 e, da allora, la produzione annuale di First Solar \u00e8 aumentata costantemente fino a raggiungere la quota di 25\u00a0MW Peak (MWp) nel 2005. Negli anni successivi l'azienda ha avviato la produzione a Perrysburg (Ohio) e in Germania, mentre nel 2006 ha raggiunto una produzione annuale di 100\u00a0MW e ha annunciato la creazione di altre 16 linee produttive in Malaysia (Kulim). Nello stesso anno l'azienda \u00e8 entrata nel NASDAQ, l'indice della borsa americana riservato alle societ\u00e0 tecnologiche e fa parte dello S&amp;P 500 ed \u00e8 il primo produttore puro di fotovoltaico a essere incluso nell'indice. Nel 2009 la societ\u00e0 ha acquisito i progetti di OptiSolar, un'azienda californiana attiva nella costruzione di grandi centrali fotovoltaiche e nel 2010 ha rilevato un'altra azienda, NextLight Renewable Power, portando a 2,2 GWp il volume di progetti in fase di sviluppo. Sempre nel 2010 First Solar ha creato la Utility Systems Business Group, una parte della quale \u00e8 dedicata allo sviluppo di progetti solari di taglio industriale. Oggi l'azienda pu\u00f2 contare su circa 6.000 dipendenti in tutto il mondo e su una capacit\u00e0 produttiva che ha superato 1,5 GWp (la produzione cumulata superava i 3 GWp nel 2010).\nNel 2010 l'azienda ha prodotto pi\u00f9 di 1,5 GWh di energia.\nNel mese di luglio 2011, First Solar ha inoltre stabilito il nuovo record mondiale nel campo dell'efficienza energetica dei pannelli solari basati su tellururo di cadmio, raggiungendo il 17,3% con un pannello di prova.\nL'azienda promuove un programma di riciclo dei pannelli dismessi. Si calcola che i materiali semiconduttori possono essere rigenerati fino al 95%.\nAttivit\u00e0.\nFirst Solar ha intrapreso collaborazioni e alleanze in tutto il mondo, in particolare in Germania. L'azienda ha in essere importanti accordi quali quelli con EDF Energie Nouvelles, Sechilienne-Sidec e Rio Energie e Sun Edison.\nAl momento sono inoltre operative le partnership con Belectric, Colexon Energy AG, Conergy AG, Gehrlicher Solar AG, Juwi Solar GmbH e Phoenix Solar AG, Sorgenia, AS Solar ed Energy Resources, oltre ad una serie di partnership in India e Cina.\nL'azienda ha fornito moduli fotovoltaici per numerosi progetti, come quello situato presso l'ex base militare di Lieberose nelle vicinanze di Cottbus, in Germania (riconvertita in parco solare che ha prodotto finora 53 GWh), lo stadio Bentegodi di Verona, il progetto Ordos City (un'installazione da 2\u00a0GW nella Mongolia cinese), Masdar City ad Abu Dhabi, Masdar (progetto finalizzato alla realizzazione di una citt\u00e0 a zero emissioni) e il pi\u00f9 grande impianto al mondo a Sarnia, nell'Ontario."}
{"id": "2604521", "revid": "1776051", "url": "https://it.wikipedia.org/wiki?curid=2604521", "title": "Legislature del Regno di Sardegna", "text": "Tra il 1848 e il 1860 nel Regno di Sardegna si ebbero sette legislature con elezioni per il rinnovo della Camera dei deputati.\nIl Senato del Regno non era elettivo, ma i suoi membri erano nominati dal re.\nLegge elettorale.\nLe prime elezioni si svolsero il 27 aprile 1848, dopo la promulgazione dello Statuto da parte del re Carlo Alberto (4 marzo) e l'emanazione del \"Regio editto sulla legge elettorale\" del 17 marzo 1848 n. 680.\nSistema elettorale dal 1848.\nIn base alla legge elettorale del 1848, il meccanismo di elezione dei deputati era regolato dai seguenti articoli:\nSistema elettorale dal 1859.\nIn base alle modifiche apportate nel 1859 alla legge elettorale del 1848, il meccanismo di elezione dei deputati era regolato dai seguenti articoli:"}
{"id": "2604522", "revid": "124292641", "url": "https://it.wikipedia.org/wiki?curid=2604522", "title": "La palude del diavolo", "text": "La palude del diavolo (nell'originale francese \"La mare au diable\") \u00e8 un breve romanzo sentimentale della scrittrice George Sand del 1846. Appartiene alla produzione cosiddetta \"campestre\" dell'autrice.\nTrama.\nIl romanzo \u00e8 ambientato in un piccolo villaggio rurale nel centro della Francia e nei suoi dintorni.\nIl protagonista \u00e8 Germain, un giovane vedovo con tre figli ancora molto attaccato al ricordo della moglie che vive con i genitori di lei lavorando la terra.\nIl suocero Maurice lo convince per\u00f2 a cercarsi un'altra moglie e gli consiglia Catherine, una vedova della vicina cittadina di Fourche.\nGermain dovr\u00e0 dunque andare a Fourche per convincere Catherine e il padre di lei alle nozze.\nLa vicina di casa di Germain, venuta a sapere che lui si recher\u00e0 a Fourche, gli chiede se pu\u00f2 accompagnare la sua giovane figlia Marie che deve lavorare in una fattoria sulla strada.\nGermain parte quindi a cavallo della Bigia portando suo figlio Pierre e la sedicenne Marie.\nDurante l'attraversamento di una landa paludosa di notte, Germain perde l'orientamento e si vede costretto a passare la notte in mezzo agli alberi, finendo per perdere anche il cavallo. Il freddo e la fame iniziano a tormentare i tre personaggi, ma la giovane Marie dimostra di avere grande resistenza e di essere molto pratica nel risolvere i problemi che via via si presentano. \nGermain, gi\u00e0 poco convinto sul prendere in moglie una sconosciuta, rimane molto impressionato dalle sue qualit\u00e0, finendo per innamorarsene, ma lei lo rifiuta, perch\u00e9 \u00e8 troppo povera e lui troppo grande.\nLa mattina, ritrovata la via, il trio si separa, con Germain diretto a Fourche e Marie e Pierre alla fattoria degli Olmi.\nDopo aver recuperato la Bigia, arrivato nella casa di Catherine il giovane si accorge per\u00f2 di non essere l'unico pretendente, ma che altri tre uomini si contendono le attenzioni della vedova.\nColpito negativamente dal comportamento di quest'ultima, Germain confessa al padre di lei di essere giunto l\u00e0 solo per concludere qualche affare, e infatti va via senza degnare Catherine neanche di uno sguardo.\nRaggiunta la fattoria degli Olmi viene a sapere per\u00f2 che Marie e suo figlio sono gi\u00e0 andati via e si sono recati proprio a casa di Catherine. Tornato sui suoi passi, scopre per\u00f2 che i due giovani sono stati scacciati dalla casa di Catherine senza tanti complimenti.\nRipresa la strada per casa, viene a sapere da alcuni abitanti del luogo che Marie e Pierre sono stati visti sulla strada e che il fittavolo della fattoria degli Olmi li seguiva a cavallo. Raggiunto da Germaine, l'uomo spiega di aver reputato Marie troppo debole per il lavoro di pastora e che do volerle restituire la borsa che ha dimenticato nella fattoria. Raggiunta per\u00f2 la ragazza e il bambino, Germain viene a scoprire che l'uomo aveva tentato di approfittare della ragazza ed ingaggia una lotta con lui risultandone vincitore.\nI tre ritornano al paese dove Marie e Germain per qualche tempo conducono vite separate, senza neanche guardarsi in viso. \nDopo aver confidato alla suocera il suo amore per Marie, Germain riesce a fare breccia nel cuore della giovane che accetta di sposarlo.\nIl romanzo termina quindi con un'accurata descrizione del matrimonio."}
{"id": "2604527", "revid": "228587", "url": "https://it.wikipedia.org/wiki?curid=2604527", "title": "Codex Regius Parisiensis", "text": ""}
{"id": "2604535", "revid": "709565", "url": "https://it.wikipedia.org/wiki?curid=2604535", "title": "Terone (Eneide)", "text": "Terone \u00e8 un personaggio del decimo libro dell\"Eneide\".\nIl mito.\nEnea, giunto in Lazio dopo la caduta della sua citt\u00e0 Troia, deve vedersela con la popolazione locale, che gli ha dichiarato guerra. Il guerriero latino Terone, di corporatura massiccia, \u00e8 la sua prima vittima. Egli muove coraggiosamente contro Enea che \u00e8 appena sbarcato, ma viene ucciso dalla spada dell'eroe troiano."}
{"id": "2604538", "revid": "1652635", "url": "https://it.wikipedia.org/wiki?curid=2604538", "title": "Bliss (Muse)", "text": "Bliss \u00e8 un singolo del gruppo musicale britannico Muse, pubblicato il 20 agosto 2001 come terzo estratto dal secondo album in studio \"Origin of Symmetry\".\nDescrizione.\nSeconda traccia di \"Origin of Symmetry\", \"Bliss\" si apre e si conclude con un arpeggio di pianoforte, con il resto del brano dominato dal basso e dal sintetizzatore. Secondo il frontman Matthew Bellamy, che lo ritiene il suo preferito della discografia dei Muse, il testo rappresenta il miglior stato mentale che una persona pu\u00f2 avere: \nLa versione contenuta nelle varie edizioni del singolo presenta un finale esteso di arpeggi e di sintetizzatori.\nVideo musicale.\nIl videoclip, diretto da David Slade e lavorato attraverso la tecnica delle miniature, mostra Bellamy gettarsi in caduta libera da un trampolino in un enorme buco all'interno di un gigante macchinario, al centro di una citt\u00e0 futuristica. Per tutta la durata del video, Bellamy precipita e viene visto dagli altri due membri del gruppo. La sua caduta simula una deriva nello spazio e continua ad accelerare fino a quando giunge al bordo dell'universo, dove si dissolve al contatto con l'atmosfera."}
{"id": "2604543", "revid": "1745361", "url": "https://it.wikipedia.org/wiki?curid=2604543", "title": "Molione", "text": "Molione (in greco \u039c\u03bf\u03bb\u03af\u03c9\u03bd \"Mol\u00ec\u014dn\"), personaggio dell'Iliade (XI, v. 322), \u00e8 un guerriero troiano.\nMolione fu ucciso da Ulisse nell'azione bellica descritta nel libro XI dell'Iliade relativamente alle gesta di Agamennone. Giovane valoroso e assai bello d'aspetto, era scudiero e auriga di Timbreo, un re alleato dei Troiani, che mor\u00ec insieme a lui, vittima per\u00f2 di Diomede."}
{"id": "2604546", "revid": "80598", "url": "https://it.wikipedia.org/wiki?curid=2604546", "title": "Generale (brano musicale)", "text": ""}
{"id": "2604549", "revid": "1524446", "url": "https://it.wikipedia.org/wiki?curid=2604549", "title": "Stenhousemuir Football Club", "text": "Lo Stenhousemuir Football Club, meglio noto come Stenhousemuir, \u00e8 una societ\u00e0 calcistica scozzese con sede nella citt\u00e0 di Stenhousemuir. Milita in Scottish League Two, la quarta divisione del campionato scozzese.\nStoria.\nFondato nel 1884, il primo risultato di rilievo dello Stenhousemuir fu l'arrivo in semifinale di Scottish Cup 1902-03, persa contro i Rangers per 1-4.\nEsord\u00ec nei campionati nazionali nella stagione 1921-22, quando prese parte alla Scottish Division Two. Nel suo primo decennio si piazz\u00f2 soprattutto a met\u00e0 classifica e ottenne solo un 4\u00ba posto nel 1923-24 come miglior risultato; successivamente eguagli\u00f2 tale piazzamento per tre campionati consecutivi (dal 1931-32 al 1933-34), giungendo a pochi punti dalla promozione in Scottish Division One, prima di riassestarsi a met\u00e0 classifica nelle stagioni seguenti.\nColse nuovamente il 4\u00ba posto nel 1953-54, a cui seguirono subito una sesta e una quinta posizione. Dopo un periodo di bassa classifica, lo Stenhousemuir arriv\u00f2 terzo nella stagione 1958-59, dietro ai promossi Ayr United e Arbroath e a 5 punti da quest'ultimo. Fu quinto nel campionato successivo e poi ancora terzo nel 1960-61, stavolta alle spalle di Stirling Albion e Falkirk, dal quale termin\u00f2 a 4 punti.\nSuccessivamente il club non riusc\u00ec pi\u00f9 a puntare alla promozione, e anzi rischi\u00f2 di essere escluso dai campionati nazionali nel 1964, a causa di una riforma, sostenuta principalmente dai Rangers, che prevedeva di rimuovere le squadre meno abbienti (Berwick Rangers, Brechin City, Stranraer e lo stesso Stenhousemuir); l'intervento della fazione opposta (tra cui Celtic, Airdrieonians e Hamilton Academical), favorevole al mantenimento di tutte le squadre, scongiur\u00f2 questa possibilit\u00e0. Dieci anni pi\u00f9 tardi, comunque, lo Stenhousemuir fu tra le squadre relegate nella nuova terza serie (Second Division) e lasci\u00f2 cos\u00ec la seconda serie dopo 47 stagioni consecutive.\nTrascorsi quindici anni senza grandi prestazioni, il club conquist\u00f2 un 4\u00ba posto nella stagione 1989-90, bissato nel campionato seguente, in entrambi i casi manc\u00f2 per due punti il ritorno nella serie superiore. Si classific\u00f2 terzo nel 1993-94, senza ambizioni di promozione, e ancora quarto nei campionati 1994-95 e 1995-96. Due anni dopo arriv\u00f2 penultimo e retrocesse in Third Division, ma riconquist\u00f2 la Second Division gi\u00e0 l'anno successivo. Nel 2002 arriv\u00f2 penultimo e fu ripescato per il fallimento dagli Airdrieonians, poi nella stagione seguente scese in Third Division da ultimo classificato.\nNel 2009 vinse i play-off contro il Queen's Park e il Cowdenbeath (ai rigori) e ritorn\u00f2 in Second Division. Nella stagione 2013-14 manc\u00f2 i play-off per un punto, invece nel 2016-17 \u00e8 retrocesso nuovamente. Ancora una volta vincente ai play-off di League Two (2017-18), ha mantenuto la League One per un solo anno, sconfitto a fine stagione ai play-out dall'Annan Athletic e pertanto ridisceso in League Two.\nOrganico.\nRosa 2020-2021.\n\"Aggiornata al 6 marzo 2021\""}
{"id": "2604555", "revid": "3791", "url": "https://it.wikipedia.org/wiki?curid=2604555", "title": "Suez Stadium", "text": ""}
{"id": "2604567", "revid": "463686", "url": "https://it.wikipedia.org/wiki?curid=2604567", "title": "Calendario delle elezioni nel Regno di Sardegna", "text": ""}
{"id": "2604570", "revid": "355597", "url": "https://it.wikipedia.org/wiki?curid=2604570", "title": "Stenhousemuir F.C.", "text": ""}
{"id": "2604581", "revid": "253269", "url": "https://it.wikipedia.org/wiki?curid=2604581", "title": "Amanda Holden", "text": "Biografia.\nFamosa per la sua interpretazione nella serie televisiva \"Cuore d'Africa\" nel ruolo di Sarah Trevanion, \u00e8 attualmente nota per essere una dei quattro giudici del talent show \"Britain's Got Talent\". Nel 2020 ha debuttato anche come cantante, realizzando svariate cover come singoli nonch\u00e9 l'album \"Songs From My Heart\", costituito da sole cover di brani inclusi nelle colonne sonore di film noti, tra cui \"A Thousand Years\" di Christina Perri e il classico \"I Know Him So Well\".\nVita privata.\n\u00c8 stata sposata con Les Dennis dal 1995 al 2003. \u00c8 sposata con Chris Hughes dal 2008 e la coppia ha due figli."}
{"id": "2604585", "revid": "729019", "url": "https://it.wikipedia.org/wiki?curid=2604585", "title": "Alberto Gondi", "text": "Biografia.\nFiglio del banchiere Guidobaldo, maestro di palazzo del duca d'Angi\u00f2, e di Marie Catherine de Pierrevive, fu ambasciatore di Francia in Inghilterra (1572), poi maresciallo di Francia e governatore di Provenza (1573).\nSignore di Le Perron (titolo acquisito dalla madre), il 4 settembre 1565 spos\u00f2 Claudia Caterina di Clermont-Dampierre, dama d'onore della regina Caterina de' Medici e vedova di Jean d'Annebaut, che port\u00f2 in dote al nuovo marito il marchesato di Belle-\u00cele e la baronia di Retz (eretta dapprima in contea e poi, nel 1581, in ducato-paria); Alberto acquist\u00f2 anche i feudi di Noisy (1568), Marly (1569), Le Pecq, Le V\u00e9sinet, Bailly (1573), Villepreux (1574) e Versailles (1575).\nDei suoi figli:\nAlberto fu il principale artefice della grandezza della sua casa."}
{"id": "2604597", "revid": "1431409", "url": "https://it.wikipedia.org/wiki?curid=2604597", "title": "Corry Evans", "text": "Biografia.\nHa un fratello maggiore, Jonny, con cui ha avuto modo di giocare insieme in nazionale.\nCarriera.\nClub.\nCresciuto a Belfast, Corry cominci\u00f2 la sua carriera nel Greenisland, squadra in cui ha militato pure suo fratello Jonny Evans ed i suoi compagni delle giovanili del Manchester United, Craig Cathcart e Conor Devlin. Quando il fratello di Corry, Jonny, firm\u00f2 con il Manchester United, l'intera famiglia si trasfer\u00ec a Manchester. Fece parte delle giovanili del Manchester United mentre ancora studiava, per poi firmare un contratto da professionista al suo 16\u00ba anno di et\u00e0, diventando subito titolare nella squadra Under-18 del Manchester United. Con la squadra delle riserve debutt\u00f2 il 31 ottobre 2005, come sostituto di Sam Hewson, in una partita persa per 5-1 contro l'Oldham. Ha poi fatto 19 apparizioni ed ha segnato un gol.\nNella stagione 2008-2009 Corry \u00e8 il capitano delle riserve, venendo utilizzato come centrocampista centrale.\nNazionale.\nCorry ha cominciato la sua carriera internazionale di calcio da studente, giocando nell'Under-16; con essa ha segnato un gol in 3 partite. Nel 2007 ha esordito nell'Under-17, giocando 5 partite in 2 mesi, pareggiandone 2 e perdendone 3. Verso la fine del 2007 debutta nell'Under-19, quindi ha debuttato con l'Under-21 il 19 agosto 2008, venendo sostituito dopo 72 minuti, nella partita persa 1-0 in Polonia. In totale ha fatto 5 presenze senza segnare.\nHa ricevuto la sua prima chiamata in Nazionale maggiore dell'Irlanda del Nord il 2 maggio 2009 esordendo il 6 luglio a Pisa in occasione della partita contro l'Italia, persa per 3-0. Segna anche un gol contro la Slovenia nella partita per le qualificazioni agli Europei del 2012.\nViene convocato per gli Europei 2016 in Francia."}
{"id": "2604605", "revid": "287204", "url": "https://it.wikipedia.org/wiki?curid=2604605", "title": "Elasippo", "text": ""}
{"id": "2604610", "revid": "1776051", "url": "https://it.wikipedia.org/wiki?curid=2604610", "title": "I legislatura del Regno di Sardegna", "text": "La I legislatura del Regno di Sardegna ebbe inizio l'8 maggio 1848 e si concluse il 30 dicembre 1848.\nElezioni.\nMentre il Senato, ai sensi dell'art. 33 dello Statuto, era di nomina regia, e quindi composto di membri, in numero non limitato, nominati a vita dal re, per i 204 membri della Camera vennero indette le elezioni per il 17 aprile 1848, poi prorogate al 27 aprile. Le elezioni si effettuarono a scrutinio uninominale a suffragio ristretto, secondo la legge in vigore.\nIn seguito furono convocati anche i collegi del Ducato di Parma e Piacenza per l'elezione di 18 deputati, portando cos\u00ec il numero dei membri della Camera a 222.\nGli elettori chiamati alle urne furono 83.369 (l'1,70% della popolazione residente) e i votanti 53.924 (pari al 65,50% degli aventi diritto).\nLa legislatura, aperta in Torino l'8 maggio 1848, dur\u00f2 7 mesi e 23 giorni. Si chiuse dopo tre proroghe il 30 dicembre 1848.\nGoverni.\nGoverni formati dai Presidenti del Consiglio dei ministri su incarico reale.\nParlamento Subalpino.\nCamera dei Deputati.\nNella legislatura la Camera dei Deputati tenne 122 sedute.\nSenato del Regno.\nNella legislatura il Senato tenne 39 sedute."}
{"id": "2604613", "revid": "767487", "url": "https://it.wikipedia.org/wiki?curid=2604613", "title": "Quantum Fantay", "text": "I Quantum Fantay sono un gruppo rock progressivo/space rock belga.\nBiografia.\nI Quantum Fantay nascono a Lokeren, Belgio, nel 2002 per iniziativa di due amici Pete Mush (vero nome \"Pieter Van den Broeck\") e Jaro (vero nome \"Wouter De Geest\") rispettivamente tastierista e bassista molto attivi nella scena rock progressivo-underground belga. La loro intenzione \u00e8 quella di proporre una personale forma di liquid space rock ispirandosi ad epigoni del genere quali Hawkwind, Steve Hillage, Ozric Tentacles e Hidria Spacefolk. Per rendere concrete le proprie ispirazioni i due convocano gli amici-musicisti-vicini di casa Gino Bartolini (batterista, vero nome \"Gino Verhaegen\"), Dario Frodo (chitarrista, vero nome \"Glenn Ployaert\") e Charles Sla (flautista, vero nome \"Karel Slabbaert\").\nLa band dimostra subito di possedere piglio giusto e idee chiare circa la direzione stilistica da seguire: i brani sono costruiti su composizioni interamente strumentali ad ampio respiro basate sui suoni d'atmosfera creati dalle tastiere di Pete (il principale compositore del gruppo) accompagnate dal flauto di Sla, ritmiche trascinanti e possenti con chitarre magistralmente incastrate. Dopo prove intense ed estenuanti i nostri si esibiscono nel giro dei club di Belgio, Paesi Bassi e Lussemburgo prima di far uscire il loro primo album nel 2005: Agapanthusterra. Un album ricco di \u201conde ipnotiche\u201d, suoni ambientali, synth psichedelici, melodie inquietanti, il tutto articolato secondo una matrice progressive rock. Dopo due anni intensissimi, trascorsi tra piccoli festival prog ed esibizioni in locali del nord Europa, nel 2007 esce Ugisiunsi, il secondo album registrato come il precedente al \"Pete's Mushroomland\", lo studio domestico di Pete Mush. Questo lavoro, che vede l'avvicendamento alla chitarra tra Dario Frodo e il session man macedone \"Srdjan Vucic\", rappresenta un ulteriore passo avanti in termini di produzione ed esecuzione e i brani dimostrano una notevole maturazione rispetto agli inizi. Ci\u00f2 non fa che aumentare la fama del gruppo tra gli appassionati del genere, trovando il proprio culmine al Burg-Herzberg festival del 2007 in Germania dove i Quantum si esibiscono per la prima volta di fronte a migliaia di persone, in uno scenario magico di foreste circondate da montagne. Anche il 2008 \u00e8 un anno ricco di attivit\u00e0 per la band. Rientrato tra le file Dario alla chitarra, viene pubblicato il primo album live, From Herzberg To Living Room, contenente lo spettacolo registrato ad Herzberg ed ha luogo il primo vero tour europeo. A suggello di quella che ormai \u00e8 divenuta a pieno titolo una nuova realt\u00e0 della scena prog europea e non solo nel 2009 la band si esibisce al famoso festival progressivo statunitense NEARfest condividendo la scena con gruppi di fama mondiale quali Gong, Van Der Graaf Generator, Steve Hillage e Premiata Forneria Marconi e pubblica il terzo lavoro in studio Kaleidothrope, accompagnato nell'edizione limitata da un dvd contenente la performance al Fonnefeesten festival del 2008 in Belgio.\nGenere e Influenze.\nLa musica dei Quantum Fantay \u00e8 uno space rock strumentale caratterizzato da suoni eterei elaborati al sintetizzatore, trame chitarristiche costruite su ritmi variabili e melodie rifinite eseguite principalmente con il flauto. Molti suoni risultano \"effettati\" (in particolar modo con echi e vocoder) ma non per questo sporchi. Ascoltandoli non si pu\u00f2 non accostarli immediatamente agli Ozric Tentacles per stile e timbrica anche se, rispetto a questi, vi \u00e8 un uso inferiore dell'elettronica e del \"programming\".\nTra le influenze citate dal gruppo troviamo Ozric Tentacles, Jean-Michel Jarre, Porcupine Tree, Jethro Tull, Marillion, Pink Floyd, Genesis, Hawkwind, Ayreon, Aphex Twin, Massive Attack e Orbital.\nCuriosit\u00e0.\nIl nome Quantum Fantay \u00e8 in realt\u00e0 frutto del caso. In origine la band si chiamava \"Quantum Fantasy\" tuttavia durante un'esibizione in un festival rock belga di nuove leve il gruppo venne registrato e presentato appunto come Quantum Fantay, senza la \"s\". Ai ragazzi la \"storpiatura\" piacque, la considerarono scenografica e alternativa e cos\u00ec optarono per tale etichetta.\nDiscografia.\nAlbum Studio\nAlbum Live"}
{"id": "2604616", "revid": "767487", "url": "https://it.wikipedia.org/wiki?curid=2604616", "title": "Sheyenne", "text": "Sheyenne \u00e8 un centro abitato (\"city\") degli Stati Uniti d'America, situato nella Contea di Eddy nello Stato del Dakota del Nord. Nel censimento del 2000 la popolazione era di 318 abitanti. La citt\u00e0 \u00e8 stata fondata nel 1883.\nGeografia fisica.\nSecondo i rilevamenti dell'United States Census Bureau, la localit\u00e0 di Sheyenne si estende su una superficie di 0,40\u00a0km\u00b2, tutti occupati da terre.\nPopolazione.\nSecondo il censimento del 2000, a Sheyenne vivevano 318 persone, ed erano presenti 85 gruppi familiari. La densit\u00e0 di popolazione era di 788 ab./km\u00b2. Nel territorio comunale si trovavano 187 unit\u00e0 edificate. Per quanto riguarda la composizione etnica degli abitanti, l'83,96% era bianco, il 12,6% era nativo e il 3,77% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 23,9% era al di sotto dei 18, il 7,2% fra i 18 e i 24, il 19,2% fra i 25 e i 44, il 25,5% fra i 45 e i 64, mentre infine il 24,2% era al di sopra dei 65 anni di et\u00e0. L'et\u00e0 media della popolazione era di 45 anni. Per ogni 100 donne residenti vivevano 80,7 maschi."}
{"id": "2604624", "revid": "1776051", "url": "https://it.wikipedia.org/wiki?curid=2604624", "title": "II legislatura del Regno di Sardegna", "text": "La II legislatura del Regno di Sardegna ebbe inizio il 1\u00ba febbraio 1849 e si concluse il 30 marzo 1849.\nElezioni.\nIl Regio decreto legge n. 861 del 30 dicembre 1848 indiceva le elezioni generali per la Camera dei Deputati il 15 gennaio 1849, poi prorogate al 22 gennaio (regi decreti 5 e 9 gennaio 1849, nn. 865 e 867). Le elezioni si effettuarono a scrutinio uninominale a suffragio ristretto, secondo la legge in vigore. Gli elettori chiamati alle urne, nei 222 collegi, furono 80.185 (l'1,70% della popolazione residente) e i votanti (al primo scrutinio) 38.528 (il 48% degli aventi diritto).\nLa legislatura, aperta in Torino il 1\u00ba febbraio 1849, dur\u00f2 58 giorni. Si chiuse dopo una proroga (regio decreto n. 893 del 29 marzo 1849) il 30 marzo 1849 (regio decreto n. 894).\nGoverni.\nGoverni formati dai Presidenti del Consiglio dei ministri su incarico reale.\nParlamento Subalpino.\nCamera dei Deputati.\nNella legislatura la Camera dei Deputati tenne 51 sedute.\nSenato del Regno.\nNella legislatura il Senato tenne 21 sedute."}
{"id": "2604629", "revid": "228587", "url": "https://it.wikipedia.org/wiki?curid=2604629", "title": "Braddock", "text": ""}
{"id": "2604634", "revid": "1776051", "url": "https://it.wikipedia.org/wiki?curid=2604634", "title": "III legislatura del Regno di Sardegna", "text": "La III legislatura del Regno di Sardegna ebbe inizio il 30 luglio 1849 e si concluse il 20 novembre 1849.\nElezioni.\nIl r.d. n. 921 del 30 giugno 1849 indiceva le elezioni generali per la Camera dei Deputati per i giorni 15 e 22 luglio 1849. Le elezioni si effettuarono a scrutinio uninominale a suffragio ristretto, secondo la legge in vigore (n. 680 del 17 marzo 1848). I collegi elettorali, in seguito alla perdita del Ducato di Parma e Piacenza, da 222 si ridussero a 204. Gli elettori chiamati alle urne furono 84.731 (l'1,90% della popolazione residente) e i votanti (al primo scrutinio) 43.845 (il 51,70% degli aventi diritto).\nLa legislatura, aperta in Torino il 30 luglio 1849, dur\u00f2 tre mesi e ventidue giorni. Fu dichiarata chiusa con il r.d. n. 963 del 20 novembre.\nGoverni.\nGoverni formati dai Presidenti del Consiglio dei ministri su incarico reale.\nParlamento Subalpino.\nCamera dei Deputati.\nNella legislatura la Camera dei Deputati tenne 87 sedute.\nSenato del Regno.\nNella legislatura il Senato tenne 36 sedute."}
{"id": "2604637", "revid": "729019", "url": "https://it.wikipedia.org/wiki?curid=2604637", "title": "Porfirazina", "text": "Le porfirazine (tetraazaporfirine) sono categorie di macrocicli tetrapirrolici, di questa famiglia di macrocicli fanno parte le pi\u00f9 note ftalocianine le quali sono tetrabenzoporfirazine (tetrabenzotetraazaporfirine).\nLa struttura molecolare delle porfirazine \u00e8 simile a quella delle porfirine ma con gli anelli pirrolici legati tra loro da atomi di azoto, atomo isostero al gruppo -CH (presente nelle porfirine). Come le pi\u00f9 famose ftalocianine, anche la porfirazine hanno una intensa colorazione blu-verde, dovuta ad assorbimenti nel visibile fra 600 e 700 nm; inoltre esse sono totalmente insolubili nel mezzo acquoso."}
{"id": "2604644", "revid": "767487", "url": "https://it.wikipedia.org/wiki?curid=2604644", "title": "Braddock (Dakota del Nord)", "text": "Braddock \u00e8 un centro abitato (\"city\") degli Stati Uniti d'America, situato nella Contea di Emmons nello Stato del Dakota del Nord. Nel censimento del 2000 la popolazione era di 43 abitanti. La citt\u00e0 \u00e8 stata fondata nel 1899.\nGeografia fisica.\nSecondo i rilevamenti dell'United States Census Bureau, la localit\u00e0 di Braddock si estende su una superficie di 0,6 km\u00b2, tutti occupati da terre.\nPopolazione.\nSecondo il censimento del 2000, a Braddock vivevano 43 persone, ed erano presenti 16 gruppi familiari. La densit\u00e0 di popolazione era di 67 ab./km\u00b2. Nel territorio comunale si trovavano 27 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 7,0% era al di sotto dei 18, il 9,3% fra i 18 e i 24, il 7,0% fra i 25 e i 44, il 30,2% fra i 45 e i 64, mentre infine il 46,5% era al di sopra dei 65 anni di et\u00e0. L'et\u00e0 media della popolazione era di 65 anni. Per ogni 100 donne residenti vivevano 95,5 maschi."}
{"id": "2604646", "revid": "767487", "url": "https://it.wikipedia.org/wiki?curid=2604646", "title": "Wagner Fernando Velloso", "text": "Caratteristiche tecniche.\nGiocava come portiere. Possedeva un buon tempismo nelle uscite e un marcato senso della posizione.\nCarriera.\nClub.\nVelloso debutt\u00f2 nel Palmeiras a ventuno anni, quando divent\u00f2 titolare dopo gli infortuni del titolare Zetti e del secondo Ivan; da l\u00ec mantenne il posto da titolare per tutto il resto del suo periodo al \"Verd\u00e3o\", tranne che nel 1993, quando fu riserva di S\u00e9rgio e durante i prestiti all'Uni\u00e3o S\u00e3o Jo\u00e3o e al Santos.\nNel 1999, cedette il posto da titolare a Marcos, e dopo un'estenuante trattativa per il rinnovo del contratto, decise di lasciare la squadra per accasarsi all'Atl\u00e9tico Mineiro, dove aveva il compito di sostituire Taffarel passato al Galatasaray. Con l'Atl\u00e9tico fu vicecampione brasiliano nel 1999 e campione statale nel 2000. Nel 2005 firm\u00f2 con l'Atl\u00e9tico Sorocaba, ma si infortun\u00f2 dopo tre partite e decise di ritirarsi.\nAllenatore.\nDopo il ritiro, ha allenato Am\u00e9rica-SP, Gr\u00eamio Catanduvense, e Paran\u00e1, venendo sostituito per\u00f2 alla guida di quest'ultimo club dall'ex compagno di squadra Zetti."}
{"id": "2604651", "revid": "1776051", "url": "https://it.wikipedia.org/wiki?curid=2604651", "title": "IV legislatura del Regno di Sardegna", "text": "La IV legislatura del Regno di Sardegna ebbe inizio il 20 dicembre 1849 e si concluse il 20 novembre 1853.\nElezioni.\nIl r.d. n. 963 del 20 novembre 1849 indiceva le elezioni generali per la Camera dei Deputati nei giorni 9, 10, 11 dicembre (il 13 per la Sardegna). Le elezioni si effettuarono a scrutinio uninominale a suffragio ristretto, secondo la legge in vigore (n. 680 del 17 marzo 1848). Gli elettori chiamati alle urne, nei 204 collegi, furono 86.800 (il 2,00% della popolazione residente) e i votanti (al primo scrutinio) 57.229 (il 65,90% degli aventi diritto).\nAperta in Torino il 20 dicembre 1849, la legislatura dur\u00f2 tre anni, undici mesi e un giorno ed ebbe tre sessioni (come concesso e disciplinato dall'art. 9 dello Statuto Albertino). La prima sessione fu prorogata il 15 luglio 1850 (r.d. n. 1061) e chiusa il 18 novembre 1850 con il regio decreto n. 1101. Lo stesso r.d. apr\u00ec la seconda sessione il 23 novembre 1850 che, dopo una proroga (r.d. n. 1225 del 15 luglio 1851), venne dichiarata chiusa dal r.d. n. 1336 del 27 febbraio 1852. La terza, aperta il 4 marzo 1852 (r.d. 1336 del 27 febbraio 1852), dopo due proroghe (r.d. nn. 1412 e 1581), fu chiusa il 20 novembre 1853 (r.d. n. 1662).\nGoverni.\nGoverni formati dai Presidenti del Consiglio dei ministri su incarico reale.\nParlamento Subalpino.\nCamera dei Deputati.\nNella legislatura la Camera dei Deputati tenne 681 sedute.\nSenato del Regno.\nNella legislatura il Senato tenne 303 sedute."}
{"id": "2604652", "revid": "298229", "url": "https://it.wikipedia.org/wiki?curid=2604652", "title": "Survivor Series 2001", "text": "Survivor Series 2001 \u00e8 stata la quindicesima edizione dell'omonimo pay-per-view prodotto dalla World Wrestling Federation. L'evento si \u00e8 svolto il 18 novembre 2001 al Greensboro Coliseum di Greensboro.\nQuesto pay-per-view \u00e8 ricordato principalmente per la fine della \"storyline\" dell'Invasion.\nStoryline.\nL'evento segn\u00f2 di fatto la fine della storyline dell'Invasion tra l'Alliance di Shane McMahon e la stessa World Wrestling Federation di Mr. McMahon.\nQuest'edizione \u00e8 ricordata per due match di unificazione: nel primo, Edge, detentore del WCW United States Championship, sconfisse Test, detentore del WWF Intercontinental Championship, unificando i titoli. Nel secondo, invece, i Dudley Boyz, detentori del WCW World Tag Team Championship, sconfissero gli Hardy Boyz, detentori del WWF Tag Team Championship, anche in questo caso unificando i titoli.\nMolto celebre fu anche il Winner Takes All 5-on-5 Traditional Survivor Series Elimination match in cui il Team WWF (Big Show, Chris Jericho, Kane, The Rock e The Undertaker) sconfisse l'Alliance (Booker T, Kurt Angle, Rob Van Dam, Shane McMahon e Stone Cold Steve Austin), eliminandola definitivamente come da stipulazione, ponendo dunque fine alla lunga rivalit\u00e0."}
{"id": "2604655", "revid": "729019", "url": "https://it.wikipedia.org/wiki?curid=2604655", "title": "Coppa del Mondo di combinata nordica 1997", "text": "La Coppa del Mondo di combinata nordica 1997, quattordicesima edizione della manifestazione organizzata dalla Federazione Internazionale Sci, ebbe inizio il 22 novembre 1996 a Rovaniemi, in Finlandia, e si concluse il 22 marzo 1997 a Oslo, in Norvegia.\nFurono disputate 12 gare in 11 diverse localit\u00e0, 10 individuali Gundersen, 2 - per la prima volta - sprint; 7 gare si svolsero su trampolino normale, 5 su trampolino lungo. Nel corso della stagione si tennero a Trondheim i Campionati mondiali di sci nordico 1997, non validi ai fini della Coppa del Mondo, il cui calendario contempl\u00f2 dunque un'interruzione tra febbraio e marzo.\nIl finlandese Samppa Lajunen si aggiudic\u00f2 la coppa di cristallo, il trofeo assegnato al vincitore della classifica generale. Non vennero stilate classifiche di specialit\u00e0; Knut Tore Apeland era il detentore uscente del trofeo.\nRisultati.\nLegenda:\nIN = individuale Gundersen\nSP = sprint\nNH = trampolino normale\nLH = trampolino lungo"}
{"id": "2604656", "revid": "155634", "url": "https://it.wikipedia.org/wiki?curid=2604656", "title": "Campionato AIFA 1982", "text": "Il Campionato AIFA 1982 \u00e8 stato il secondo campionato di football americano organizzato dall'Associazione Italiana Football Americano.\nRispetto all'anno precedente il numero di squadre aument\u00f2 notevolmente, passando da 5 a 12. Il campionato fu pertanto suddiviso in due gironi geografici, e furono introdotte due semifinali, le vincenti delle quali guadagnavano il diritto di disputare il superbowl.\nPlayoff.\nII Superbowl.\nIl II Superbowl italiano si \u00e8 disputato sabato 3 luglio 1982 alle ore 21 allo Stadio Tonino Benelli di Pesaro, davanti a 8000 spettatori. La partita si \u00e8 conclusa con la vittoria dei Rhinos Milano sui Frogs Gallarate per 11 a 0.\nCornelius Thomas, linebacker dei Rhinos, \u00e8 stato premiato come MVP dell'incontro."}
{"id": "2604658", "revid": "278708", "url": "https://it.wikipedia.org/wiki?curid=2604658", "title": "Alan Kardec de Souza Pereira Junior", "text": ""}
{"id": "2604660", "revid": "1776051", "url": "https://it.wikipedia.org/wiki?curid=2604660", "title": "V legislatura del Regno di Sardegna", "text": "La V legislatura del Regno di Sardegna ebbe inizio il 19 dicembre 1853 e si concluse il 25 ottobre 1857.\nElezioni.\nIl r.d. n. 1622 del 20 novembre 1853 indiceva le elezioni generali per la Camera dei Deputati nei giorni 8 e 11 dicembre 1853. Le elezioni si effettuarono a scrutinio uninominale a suffragio ristretto, secondo la legge in vigore (n. 680 del 17 marzo 1848). Gli elettori chiamati alle urne, nei 204 collegi, furono 90.839 (il 2,10% della popolazione residente) e i votanti (al primo scrutinio) 54.495 (il 60% degli aventi diritto).\nAperta in Torino il 19 dicembre 1853, la legislatura dur\u00f2 tre anni, dieci mesi e sette giorni ed ebbe tre sessioni (come concesso e disciplinato dall'art. 9 dello Statuto albertino). La prima sessione fu prorogata il 16 luglio 1854 (r.d. n. 5) e chiusa il 29 maggio 1855 con il regio decreto n. 881. La seconda sessione fu aperta il 12 novembre 1855 (r.d. n. 1112 del 5 ottobre 1855) e chiusa il 16 giugno 1856 (r.d. n. 1643). La terza, aperta il 7 gennaio 1857 (r.d. n. 1911 del 23 novembre 1856), fu dichiarata chiusa con il r.d. del 16 luglio 1857 n. 2303.\nLa Camera dei Deputati fu sciolta il 25 ottobre 1857 con il r.d. n. 2508.\nGoverni.\nGoverni formati dai Presidenti del Consiglio dei ministri su incarico reale.\nParlamento Subalpino.\nCamera dei Deputati.\nNella legislatura la Camera tenne 477 sedute.\nSenato del Regno.\nNella legislatura il Senato tenne 184 sedute."}
{"id": "2604670", "revid": "344646", "url": "https://it.wikipedia.org/wiki?curid=2604670", "title": "Satellite per la navigazione", "text": ""}
{"id": "2604671", "revid": "1305772", "url": "https://it.wikipedia.org/wiki?curid=2604671", "title": "Lone Star", "text": "Lone Star (stella solitaria in lingua inglese) pu\u00f2 riferirsi a:"}
{"id": "2604672", "revid": "69794", "url": "https://it.wikipedia.org/wiki?curid=2604672", "title": "VI legislatura del Regno di Sardegna", "text": "La VI legislatura del Regno di Sardegna ebbe inizio il 14 dicembre 1857 e si concluse il 21 gennaio 1860.\nElezioni.\nIl r.d. n. 2508 del 25 ottobre 1857 indiceva le elezioni generali per la Camera dei Deputati per i giorni 15 e 18 novembre 1857. Le elezioni si effettuarono a scrutinio uninominale a suffragio ristretto, secondo la legge in vigore (n. 680 del 17 marzo 1848). Gli elettori chiamati alle urne, nei 204 collegi, furono 107.324 (il 2,40% della popolazione residente) e i votanti (al primo scrutinio) 69.470 (il 64,70% degli aventi diritto).\nAperta in Torino il 14 dicembre 1857, la legislatura dur\u00f2 due anni, un mese e otto giorni ed ebbe due sessioni (come concesso e disciplinato dall'art. 9 dello Statuto albertino). La prima sessione fu chiusa con il r.d. n. 2899 dell'11 luglio 1858; la seconda, aperta il 10 gennaio 1859 (r.d. n. 3094 del 12 dicembre 1858) e prorogata con il r.d. n. 3356 del 30 aprile 1859, fu dichiarata chiusa il 21 gennaio 1860 (r.d. n. 3952).\nGoverni.\nGoverni formati dai Presidenti del Consiglio dei ministri su incarico reale.\nParlamento Subalpino.\nCamera dei deputati.\nNella legislatura la Camera tenne 177 sedute.\nSenato del Regno.\nNella legislatura il Senato tenne 62 sedute."}
{"id": "2604674", "revid": "2184922", "url": "https://it.wikipedia.org/wiki?curid=2604674", "title": "VII legislatura del Regno di Sardegna", "text": "La VII legislatura del Regno di Sardegna ebbe inizio il 2 aprile 1860 e si concluse il 17 dicembre 1860.\nElezioni.\nIl r.d. n. 3994 del 29 febbraio 1860 indiceva le elezioni generali per la Camera dei deputati per i giorni 25 e 29 marzo 1860. Le elezioni si effettuarono, in base alla legge elettorale varata il 20 novembre 1859 n. 3778, con il precedente sistema dello scrutinio uninominale a suffragio ristretto, con le modalit\u00e0 fondamentali identiche a quelle della legge precedente (n. 680 del 17 marzo 1848).\nCon le annessioni al Regno di Sardegna della Lombardia (giugno 1859), dei ducati di Parma e Modena, del Granducato di Toscana, e delle Romagne (ex legazione pontificia: Bologna, Ferrara, Ravenna e Forl\u00ec), i deputati passarono da 204 a 387.\nGli elettori chiamati alle urne, nei 387 collegi, furono 258\u00a0287 (il 2,30% della popolazione residente) e i votanti (al primo scrutinio) 138\u00a0127 (il 53,50% degli aventi diritto).\nAperta in Torino il 2 aprile 1860, la legislatura dur\u00f2 8 mesi e 16 giorni. Fu prorogata l'8 luglio 1860 (r.d. n. 4155) e riconvocata il 15 settembre 1860 (r.d. n. 4303). Il 17 dicembre 1860 (r.d. n. 4503) fu dichiarata chiusa. La Camera dei deputati venne sciolta con il r.d. n. 4504.\nGoverni.\nGoverni formati dai presidenti del Consiglio dei ministri su incarico reale.\nParlamento Subalpino.\nCamera dei deputati.\nNella legislatura la Camera tenne 73 sedute.\nSenato del Regno.\nNella legislatura il Senato tenne 31 sedute."}
{"id": "2604684", "revid": "123893006", "url": "https://it.wikipedia.org/wiki?curid=2604684", "title": "David Brown (bassista)", "text": "Ha partecipato all'album di debutto di Boz Scaggs, \"Moments\", del 1971, per il quale \u00e8 stato anche autore di tutte le canzoni pi\u00f9 tristi dell'album e dei due album successivi, \"Scaggs Boz &amp; Band\" del 1971 e \"My Time\" del 1972. Si \u00e8 esibito al festival di Woodstock del 1969 insieme alla band di Carlos Santana ed ha suonato in alcuni album della band. \u00c8 morto nel 2000 a causa di problemi al fegato e di insufficienza renale."}
{"id": "2604686", "revid": "1318658", "url": "https://it.wikipedia.org/wiki?curid=2604686", "title": "Survivor Series 2007", "text": "Survivor Series 2007 \u00e8 stata la ventunesima edizione dell'omonimo pay-per-view, prodotto dalla World Wrestlng Entertainment.\nL'evento si \u00e8 svolto il 18 novembre 2007 alla American Airlines Arena di Miami. L'evento ha visto coinvolti i wrestler di \"Raw\", \"SmackDown!\" e della \"ECW\". Il \"main event\" dell'evento fu l'Hell in a Cell match per il World Heavyweight Championship tra il campione Batista e lo sfidante The Undertaker, vinto da Batista. Il match di principale di \"Raw\" fu quello per il WWE Championship tra il campione Randy Orton e lo sfidante Shawn Michaels, vinto da Orton, mentre il match principale della \"ECW\" fu il triple threat match per l'ECW Championship tra il campione CM Punk e gli sfidanti John Morrison e The Miz, vinto da Punk dopo aver schienato Miz.\nStoryline.\nNella puntata di \"Raw\" dell'8 ottobre Shawn Michaels fece ritorno dopo cinque mesi e attacc\u00f2 il WWE Champion Randy Orton, che lo infortun\u00f2 in precedenza a \"Judgment Day\" (\"kayfabe\"), colpendolo poi con la \"Sweet Chin Music\". A \"Cyber Sunday\", Michaels fu scelto dal pubblico per affrontare Orton in un match per il suo WWE Championship, ma vinse l'incontro solamente per squalifica (e senza quindi conquistare il titolo come da regolamento) dopo che il campione lo colp\u00ec illegalmente con un colpo basso. Nella puntata di \"Raw\" del 29 ottobre il General Manager dello show, William Regal, annunci\u00f2 dunque un rematch tra Orton e Michaels con in palio il WWE Championship per \"Survivor Series\". La settimana successiva, Regal decise che Michaels non avrebbe potuto usare la \"Sweet Chin Music\" per colpire Orton alle \"Survivor Series\", per\u00f2, per non avvantaggiare troppo il campione, annunci\u00f2 che se lo stesso Orton avesse perso per count-out o per squalifica, avrebbe perso anche il titolo.\nNella puntata di \"SmackDown\" del 19 ottobre The Undertaker venne nominato primo sfidante al World Heavyweight Championship di Batista poich\u00e9, mesi prima, entrambi i loro incontri per il titolo terminarono in pareggio. A \"Cyber Sunday\", poi, Batista difese con successo la cintura contro Undertaker. Nella puntata di \"SmackDown\" del 2 novembre il General Manager dello show, Theodore Long, annunci\u00f2 un Hell in a Cell match tra i due con in palio il World Heavyweight Championship per \"Survivor Series\".\nNella puntata di \"ECW\" del 9 ottobre il rientrante John Morrison sconfisse l'ECW Champion CM Punk in un match non titolato, per\u00f2, a \"Cyber Sunday\", il pubblico scelse The Miz (a discapito dello stesso Morrison) come sfidante all'ECW Championship di Punk, il quale mantenne tuttavia il titolo. Nella puntata di \"ECW\" del 13 novembre fu poi sancito che Punk avrebbe difeso la cintura in un Triple Threat match contro Morrison e Miz alle \"Survivor Series\".\nNella puntata di \"Raw\" dell'8 ottobre Triple H affront\u00f2 Umaga e Randy Orton in un 2-on-1 Handicap match con in palio il WWE Championship di quest'ultimo, per\u00f2 vinse solamente per squalifica (e senza quindi riconquistare il titolo) dopo che fu brutalmente attaccato con una sedia dallo stesso Umaga. A \"Cyber Sunday\", poi, Triple H sconfisse Umaga in un brutale Street Fight, scelto dal pubblico come stipulazione speciale. Il 7 novembre, tramite il sito WWE.com, fu annunciato un 5-on-5 Traditional Survivor Series Elimination match tra il team capitanato da Triple H (che comprendeva anche Rey Mysterio, Kane, Matt Hardy e l'Intercontinental Champion Jeff Hardy) e il team capitanato da Umaga (che includeva anche Finlay, lo United States Champion Montel Vontavious Porter, Big Daddy V e Mr. Kennedy). Poco prima dell'evento, Matt Hardy fu tuttavia rimosso dall'incontro dopo che sub\u00ec un legittimo infortunio alla testa e non venne sostituito.\nNella puntata di \"Raw\" del 12 novembre Cody Rhodes e Hardcore Holly vinsero un Triple Threat Tag Team match che comprendeva anche gli Highlanders (Robbie McAllister e Rory McAllister) e Paul London e Brian Kendrick, diventando cos\u00ec i primi sfidanti al World Tag Team Championship di Lance Cade e Trevor Murdoch per \"Survivor Series\".\nDopo che Hornswoggle fu dichiarato come suo figlio illegittimo (\"kayfabe\") durante la puntata di \"Raw\" del 10 settembre, Vince McMahon, disgustato da ci\u00f2, inizi\u00f2 ad umiliarlo mettendolo di fronte a degli atleti pi\u00f9 grandi e pi\u00f9 grossi di lui. Nella puntata di \"Raw\" del 12 novembre McMahon annunci\u00f2 poi un match tra Hornswoggle e The Great Khali per \"Survivor Series\".\nPer \"Survivor Series\" fu inoltre sancito che la Women's Champion Beth Phoenix, Jillian Hall, Layla, Melina e Victoria avrebbero affrontato Kelly Kelly, Maria, Michelle McCool, Mickie James e Torrie Wilson.\nEvento.\nMatch preliminari.\nL\"'opener\" dell'evento fu il Triple Threat match per l'ECW Championship tra il campione CM Punk, John Morrison e The Miz. Durante le fasi iniziali, Miz e Morrison si allearono per contrastare Punk, colpendolo con varie manovre combinate, finch\u00e9 Miz non gett\u00f2 Morrison fuori dal ring. Dopo un batti e ribatti tra i tre, Morrison esegu\u00ec uno \"split-legged moonsault\" su Miz ma questi si liber\u00f2 dallo schienamento al conto di due. Dopo che lanci\u00f2 Morrison all'esterno del quadrato, Punk colp\u00ec Miz con la \"GTS\" e lo schien\u00f2 per mantenere il titolo.\nNel match seguente Kelly Kelly, Maria, Michelle McCool, Mickie James e Torrie Wilson furono contrapposte alla Women's Champion Beth Phoenix, Jillian Hall, Layla, Melina e Victoria. Dopo un batti e ribatti tra le dieci lottatrici, James esegu\u00ec il \"Mick Kick\" su Melina e la schien\u00f2 per vincere l'incontro per il proprio team.\nIl terzo match fu valevole per il World Tag Team Championship tra i campioni Lance Cade e Trevor Murdoch e gli sfidanti Cody Rhodes e Hardcore Holly. Dopo un batti e ribatti tra le due squadre, Holly e Cade caddero all'esterno del ring dopo che il primo colp\u00ec il secondo con una \"clothesline\", mentre, allo stesso tempo, Murdoch esegu\u00ec l\"'Ace of Spades\" su Rhodes per mantenere il titoli di coppia.\nL'incontro successivo fu il 4-on-5 Traditional Survivor Series Elimination match tra il team di Triple H (che comprendeva anche Rey Mysterio, Kane e l'Intercontinental Champion Jeff Hardy) e il team di Umaga (che includeva anche Big Daddy V, Finlay, lo United States Champion Montel Vontavious Porter e Mr. Kennedy). Dopo un batti e ribatti, Big Daddy V elimin\u00f2 Kane dopo averlo colpito con un \"running elbow drop\". Poco tempo dopo, Mysterio esegu\u00ec la \"619\" su Umaga ma questi si liber\u00f2 dallo schienamento al conteggio di due. Mysterio tent\u00f2 uno \"springboard crossbody\" dalle corde, per\u00f2 Umaga lo intercett\u00f2 in mezz'aria e lo schiant\u00f2 prima al tappeto con un violento \"uranage\" per poi colpirlo con il \"Samoan Spike\", schienandolo per eliminarlo dall'incontro. Dopo un batti e ribatti tra Kennedy e Hardy, MVP divent\u00f2 l'uomo legale e tent\u00f2 l'esecuzione di un \"running big boot\" all'angolo, ma lo stesso Hardy schiv\u00f2 l'attacco e lo colp\u00ec con la \"Twist of Fate\" per eliminarlo dal match. Dopo che prese il cambio, Triple H esegu\u00ec uno \"spinebuster\" su Kennedy e lo elimin\u00f2 dopo che quest'ultimo venne accidentalmente colpito dal \"running elbow drop\" di Big Daddy V. Dopo che evitarono un \"running splash\", Hardy e Triple H eliminarono anche Big Daddy V grazie all'esecuzione di una \"double ddt\". Ristabilita la parit\u00e0 numerica, Finlay e Umaga tentarono di isolare Hardy, finch\u00e9 questi non esegu\u00ec il \"Whisper in the Wind\" sul primo. Dopo aver ricevuto il cambio, Triple H colp\u00ec Finlay prima con uno \"spinebuster\" e poi col \"Pedigree\", eliminandolo tramite schienamento. Rimasto solo, Umaga prov\u00f2 ad eseguire un \"running hip attack\" all'angolo su Triple H, per\u00f2 quest'ultimo si spost\u00f2 e lo colp\u00ec con il \"Pedigree\". Subito dopo, Umaga fu colpito anche dalla \"Swanton Bomb\" di Hardy, il quale lo schien\u00f2 per vincere il match insieme a Triple H.\nIl quinto match fu tra Hornswoggle e The Great Khali. Dopo che si rifugi\u00f2 sotto il ring, Hornswoggle tent\u00f2 di colpire Khali con lo shillelagh, ma quest'ultimo lo gett\u00f2 prepotentemente al tappeto. Khali tent\u00f2 di applicare la \"Vise Grip\" su Hornswoggle, per\u00f2 questi venne salvato da Finlay, il quale colp\u00ec lo stesso Khali con lo shillelagh facendogli vincere l'incontro per squalifica.\nMatch principali.\nIl sesto incontro fu quello valevole per il WWE Championship tra il campione Randy Orton e lo sfidante Shawn Michaels. Durante le fasi iniziali entrambi si portarono in vantaggio l'un l'altro, con Michaels che tent\u00f2 pi\u00f9 volte invano di eseguire la \"Sweet Chin Music\", la quale fu tuttavia bandita dall'incontro come da stipulazione imposta, pena la perdita del match. Non avendo la possibilit\u00e0 di utilizzare la sua manovra finale, Michaels applic\u00f2 una \"Sharpshooter\" su Orton, per\u00f2 questi evase dalla presa dopo aver toccato le corde del ring. Orton colp\u00ec poi Michaels con un \"hangman ddt\" sull'apron ring, ma quest'ultimo si liber\u00f2 dallo schienamento al conto di due. Dopo un batti e ribatti, Michaels esegu\u00ec prima un \"diving elbow drop\" dalla terza corda e poi intrappol\u00f2 Orton in una \"crossface\", dalla quale il campione usc\u00ec dopo aver raggiunto le corde del quadrato. Dopo aver eseguito un \"inverted backbreaker\", Orton tent\u00f2 il \"Punt Kick\" su Michaels ma questi lo anticip\u00f2 rinchiudendolo in una \"ankle lock\", da cui lo stesso Orton riusc\u00ec poi a liberarsi. Michaels prov\u00f2 per l'ennesima volta la \"Sweet Chin Music\" proibita, ma nel momento in cui si ferm\u00f2 per non utilizzare la mossa, fu sorpreso dalla \"RKO\" di Orton, che poi lo schien\u00f2 per mantenere il titolo.\nIl \"main event\" fu l'Hell in a Cell match per il World Heavyweight Championship tra il campione Batista e lo sfidante The Undertaker. Durante le prime fasi entrambi si portarono in vantaggio l'un l'altro, con Undertaker che esegu\u00ec un \"big boot\" su Batista, mentre quest'ultimo lo colp\u00ec poi con una \"spear\" per evitare un colpo di sedia. Undertaker lanci\u00f2 poi ripetutamente Batista contro la gabbia, aprendogli una vistosa ferita alla fronte. Dopo che lo colp\u00ec svariate volte con la sedia, Undertaker tent\u00f2 la \"Old School\" dalle corde ma Batista lo intercett\u00f2 in mezz'aria e lo schiant\u00f2 al tappeto con uno \"spinebuster\". Batista esegu\u00ec una \"running powerslam\" su Undertaker e lo gett\u00f2 pi\u00f9 volte sia contro la gabbia che contro dei gradoni d'acciaio. Batista schiv\u00f2 nuovamente la \"Old School\" di Undertaker e lo colp\u00ec con un \"superplex\" dalla terza corda per poi schienarlo, per\u00f2 lo stesso Undertaker lo intrappol\u00f2 a sorpresa in una triangle choke, dalla quale il campione evase dopo aver toccato le corde del ring. Batista colp\u00ec ripetutamente Undertaker al volto con dei gradoni, ferendolo alla fronte, e prov\u00f2 un attacco all'angolo, che fu tuttavia rovesciato in una \"Last Ride\", la quale valse solamente un conteggio di due. Subito dopo, Undertaker esegu\u00ec anche la \"Chokeslam\" su Batista, ma quest'ultimo si liber\u00f2 nuovamente al conto di due. Undertaker tent\u00f2 quindi il \"Tombstone Piledriver\", per\u00f2 Batista evit\u00f2 la manovra e lo atterr\u00f2 con uno \"spinebuster\". Batista schiant\u00f2 poi Undertaker attraverso un tavolo con l'esecuzione della \"Batista Bomb\", che non fu tuttavia abbastanza per ottenere la vittoria. Batista cerc\u00f2 dunque di eseguire una \"Batista Bomb\" sui gradoni, ma Undertaker contrattacc\u00f2 la mossa con un \"back body drop\", gettando il campione stesso sopra le scalette. Undertaker colp\u00ec poi Batista col \"Tombstone Piledriver\", per\u00f2 questi usc\u00ec incredibilmente dallo schienamento al conteggio di due. Undertaker esegu\u00ec poi un secondo \"Tombstone Piledriver\" ai danni di Batista, questa volta direttamente sui gradoni, ma il rientrante Edge, travestito a sorpresa da cameraman dentro la gabbia, interruppe lo schienamento e colp\u00ec brutalmente Undertaker prima con una telecamera e poi con una sedia. Edge trascin\u00f2 poi Batista sopra un esanime Undertaker, consentendogli di vincere il match per mantenere il titolo dei pesi massimi."}
{"id": "2604688", "revid": "262457", "url": "https://it.wikipedia.org/wiki?curid=2604688", "title": "Mantray\u0101na", "text": ""}
{"id": "2604692", "revid": "767487", "url": "https://it.wikipedia.org/wiki?curid=2604692", "title": "Nemesea", "text": "Nemesea \u00e8 un gruppo musicale olandese formato nel 2002 a Groningen. Inizialmente dediti al symphonic gothic metal, si sono poi spostati verso l'alternative rock e il rock elettronico.\nStoria.\nIl gruppo fu fondato dalla cantante Manda Ophuis e dal chitarrista Hendrik Jan de Jong nel settembre 2002. Nell'aprile del 2003 la band ebbe la sua prima performance come supporto per gli After Forever e rimase supporto di questa band per un anno. Hanno attirato l'interesse di una casa discografica e, nel novembre 2003, hanno firmato per la casa editrice olandese Ebony Tears. Nel novembre 2004 i Nemesea pubblicarono il loro album di debutto, \"Mana\" (che significa \"la magica forza delle cose, data dagli dei\") e in seguito girarono l'Olanda e il Belgio fino al dicembre 2005. In questo periodo si sono affermati nella scena del genere gothic/symphonic metal del Nord Europa. Per il loro secondo album, i Nemesea hanno avuto colloqui con alcune delle maggiori case discografiche, ma successivamente decisero di aderire al sito web olandese Crowdsourcing Sellaband. \u00c8 stata la prima band a incassare pi\u00f9 di 50.000 $ da parte dei fan, e l'album, intitolato \"In Control\", \u00e8 stato pubblicato il 21 giugno 2007. Si tratta di un album che abbandona totalmente il symphonic gothic metal degli esordi e sperimenta col rock e la musica elettronica. Il 26 ottobre 2007 \u00e8 stato fatto un accordo di distribuzione con la Rough Trade Records per portare il nuovo album nei negozi di musica nel Benelux. Inoltre la band firm\u00f2 un accordo con l'agente olandese della AT Productions e trov\u00f2 un nuovo manager, David Arden, fratello di Sharon Osbourne ed ex manager di James Brown. La band ha recentemente annunciato che sono in fase di mixaggio di un album live chiamato \"Pure live @ P3\", pubblicato il 7 settembre 2009. Nel 2011 viene pubblicato il terzo album \"The Quiet Resistance\".\nIl 28 gennaio 2016, viene annunciato, tramite un breve trailer, \"Uprise\", quarto album in studio del gruppo, pubblicato il 29 aprile 2016 dalla Napalm Records.\nIl 1\u00ba agosto 2016 viene dato l'annuncio che la cantante Manda Ophuis ha lasciato il gruppo. Il 19 maggio 2017 il gruppo presenta Sanne Mieloo come nuova cantante e pubblica il singolo \"Dance in the Fire\"."}
{"id": "2604699", "revid": "1310927", "url": "https://it.wikipedia.org/wiki?curid=2604699", "title": "Aar\u00f3n \u00d1\u00edguez", "text": "Biografia.\nSuo padre Jos\u00e9 Antonio \u00d1\u00edguez era calciatore, cos\u00ec come i due fratelli Jonathan \u00d1\u00edguez e Sa\u00fal \u00d1\u00edguez."}
{"id": "2604701", "revid": "2071991", "url": "https://it.wikipedia.org/wiki?curid=2604701", "title": "Clementoni", "text": "La Clementoni S.p.A. \u00e8 una societ\u00e0 italiana, che si occupa della produzione di giocattoli educativi, con sede a Recanati.\nStoria.\nL'azienda nasce nel 1963 ad opera di Mario Clementoni (Potenza Picena, 27 gennaio 1925 - Recanati, 10 ottobre 2012) che, dopo un'esperienza nel mondo degli strumenti musicali a Pesaro, decide di iniziare a produrre un prodotto all'epoca ancora poco conosciuto in Italia: il gioco da tavolo.\nIntraprende l'attivit\u00e0 con la moglie Matilde e poche persone che lavoravano a mano, in maniera artigianale. I primi prodotti sono realizzati pezzo per pezzo nel garage di casa, a Recanati. Il primo gioco \u00e8 la \"Tombola della canzone\" legata alle canzoni pi\u00f9 famose del periodo, quindi \"Portobello\", \"Befana\", \"Mago Silvan\".\nNel 1967 ottiene un importante successo commerciale con la presentazione sul mercato del gioco in scatola \"Sapientino\".\nNei primi anni settanta ottiene la licenza per la produzione dei prodotti a marchio Walt Disney con titoli come \"Colpo grosso a Topolinia\" (1973), \"Paperone contro i bassotti\", \"Robin Hood\" (1976), \"Carosello a Disneyland\", \"Petrol\", \"Mondo papero\", \"Elliott il drago invisibile\", \"Week end\"; mentre nel 1979 la partnership con la Texas Instruments porta alla distribuzione del gioco \"Grillo Parlante\".\nNel 2012, alla morte del padre Mario, la guida dell'azienda passa al figlio Giovanni. In azienda lavorano con ruoli diversi anche gli altri fratelli: Stefano, Pierpaolo, Patrizia.\nNel 2013, a seguito dell'enorme successo del videogioco Ruzzle, Clementoni pubblica l'omonimo gioco da tavolo.\nNel 2015, vi \u00e8 stata la \"rivisitazione\" grafica dello storico personaggio di Sapientino che nel 2017 festeggia i 50 anni, mettendosi ad insegnare robotica ai bambini.\nArchivio.\nL'archivio della Clementoni \u00e8 conservato a Recanati, presso la sede dell'azienda stessa, nel fondo omonimo (estremi cronologici: 1963 - 2011), ed \u00e8 suddiviso in base all'attivit\u00e0 aziendale: Ricerca e sviluppo, Marketing, Amministrazione, Personale. La documentazione relativa agli \"Stampi\" (stampaggio su materiale plastico effettuato presso lo stabilimento di Contrada Santa Croce) e alla produzione pubblicitaria \u00e8 schedata in formato elettronico e corredata di fotografie."}
{"id": "2604705", "revid": "31886", "url": "https://it.wikipedia.org/wiki?curid=2604705", "title": "Cerva (famiglia)", "text": "La famiglia Cerva (nelle fonti anche \"Cereva\", \"Cerieva\", \"Creva\", \"Crieva\", \"\u00c7erieva\", \"\u00c7ireva\", \"\u00c7ereva\", \"Zereva\", \"Zreva\" o \"Zrieva\", dopo il 1500 anche latinizzato in \"Cervinus\", in croato \"\u010crevievi\u0107\", \"\u010crevi\u0107\", \"Crievi\u0107\" o \"\u010crijevi\u0107\") fu una delle pi\u00f9 importanti famiglie nobili della Repubblica di Ragusa.\nStoria.\nLa famiglia tradizionalmente viene ritenuta essere fra le fondatrici di Ragusa, provenendo da Epidauro invasa da Avari e Slavi. L\"'Almanacco di Gotha\" enumera i Cerva fra le undici famiglie del pi\u00f9 antico \"Patriziato Sovrano Originario\" della Repubblica ancora residenti in citt\u00e0 alla met\u00e0 del XIX secolo, e negli antichi documenti ragusei i Cerva risultano citati fin dal 1234.\nIn epoca rinascimentale si ritennero eredi di un'antica famiglia latina \"Cerva\" (o \"Cervius\"), ma probabilmente il nome deriva dall'espressione slava ecclesiastica \"\u010dr\u00eauo\" o \"\u010dervo\" (in serbocroato \"crijevo\"), che significa \"intestino\".\nI Cerva furono lungo tutta la loro storia fra i pi\u00f9 influenti e ricchi di Ragusa, suddivisi in vari rami e uniti alle altre famiglie nobili ragusee da una serie di matrimoni che a loro volta diedero luogo ad ulteriori rami della casata. Un ramo di essi ipotizz\u00f2 per s\u00e9 in seguito anche una diversa ascendenza, ritenendosi proveniente da Cattaro.\nNel XIV secolo e XV secolo, i Cerva diedero alla Repubblica di Ragusa ben 419 alti funzionari statali, pari al 4,75% sul totale nell'intero periodo. Allo stesso modo, essi fra il 1440 e il 1640 contarono 109 membri del Maggior Consiglio, pari al 4,95% sul totale. In questi duecento anni, ottennero anche 209 cariche senatoriali (6,40%), 132 volte la qualifica di Rettore della Repubblica (5,54%), 121 membri del Minor Consiglio (5,59%) e 56 Guardiani della Giustizia (6,82%).\nLa nobilt\u00e0 dei Cerva venne riconosciuta dalla Casa d'Austria nel 1817. Estintosi il ramo principale a Ragusa nel XIX secolo, sopravvivono tuttora dei rami collaterali in Austria e in Italia."}
{"id": "2604728", "revid": "599013", "url": "https://it.wikipedia.org/wiki?curid=2604728", "title": "Jos\u00e9 Luis Gonz\u00e1lez V\u00e1zquez", "text": "Carriera.\nCresciuto nell'Elgoibar, squadra della sua citt\u00e0, nel 1982 passa alla Real Sociedad, con cui disputa tre stagioni con la squadra riserve per poi approdare nel 1985 alla prima squadra, con cui debutta nella Primera Divisi\u00f3n spagnola. Qui prende il posto di Luis Arconada, bandiera della squadra di San Sebastian, giunto ormai a fine carriera.\nNel 1992 passa al Valencia. Legato alla sua esperienza con il club \u00e8 l'episodio con il quale \u00e8 stato a lungo ricordato nel calcio spagnolo: all'ultimo minuto dell'ultima partita del campionato di calcio spagnolo 1993-1994 par\u00f2 a Miroslav \u0110uki\u0107 il calcio di rigore che avrebbe permesso al Deportivo La Coruna di vincere la Liga, assegnando di conseguenza lo scudetto all'altra contendente, il Barcelona.\nDopo due stagioni viene acquistato dal Real Valladolid, per passare prima al Marbella, e poi allo Xerez, dove rimase per cinque anni. Conclude la carriera al San Fernando, club di Segunda Divisi\u00f3n B."}
{"id": "2604730", "revid": "1442080", "url": "https://it.wikipedia.org/wiki?curid=2604730", "title": "ID10T", "text": "ID-Ten-T Error (anche come ID10T e ID107) \u00e8 un termine usato talvolta dai sistemisti e dagli operatori di computer esperti per descrivere un errore dell'utente, un problema che \u00e8 attribuito all'ignoranza dell'utente piuttosto che a un malfunzionamento del software o dell'hardware.\nIl codice \u00e8 una velata facezia: quando \"ID-ten-T\" \u00e8 scritto ID10T diventa la parola \"idiot\" (idiota) in linguaggio l33t (anche se l'uso del \"l33t\" proviene dalla cultura geek). \u00c8 anche conosciuto come un errore \"Ten-T error\" o \"ID:10t error\".\nIl suo utilizzo storico (risalente a circa il 1995) risale ai casi in cui il personale di supporto telefonico istruiva i clienti ad inserire la linea \"id=10t\" nel loro file config.sys.\nAlcuni casi noti di questa pratica sono quelli di un utente che confondeva il cassetto del CD-ROM per un portabicchieri, e di un altro che chiedeva dove si trovasse il tasto \"any key\" (ovvero \"qualunque tasto\"). Comunque, una variet\u00e0 di stupidaggini o ignoranza induceva a descrivere i problemi come errori ID10T.\nAltri usi.\nNello slang delle forze navali e dell'esercito statunitense, il termine ha significati simili a quello descritti sebbene siano pronunciati diversamente:"}
{"id": "2604739", "revid": "423521", "url": "https://it.wikipedia.org/wiki?curid=2604739", "title": "Manuel Rivera", "text": ""}
{"id": "2604740", "revid": "196390", "url": "https://it.wikipedia.org/wiki?curid=2604740", "title": "Nanako Ohara", "text": ""}
{"id": "2604744", "revid": "36426", "url": "https://it.wikipedia.org/wiki?curid=2604744", "title": "Frick collection", "text": ""}
{"id": "2604745", "revid": "1654832", "url": "https://it.wikipedia.org/wiki?curid=2604745", "title": "Andrea Niccoli", "text": "Dopo l'esordio in compagnie filodrammatiche, entr\u00f2 nella compagnia di Cesare Rossi, quindi in quella di Enrico Belli-Blanes, per approdare infine nella compagnia di Alceste Corsini dal quale apprese la caratterizzazione di Stenterello. Nella compagnia di Alceste Corsini, Andrea Niccoli conobbe Garibalda Landini (1863-1929), figlia dello Stenterello Raffaello Landini, che divenne sua moglie. Attratto in seguito dal teatro vernacolo di Augusto Novelli e Ferdinando Paolieri, ne divenne il principale interprete con la sua Compagnia del teatro fiorentino, fondata insieme alla moglie.\nAnche il figlio di Andrea Niccoli e Garibalda Landini, Raffaello Niccoli (1891-1952) intraprese la carriera di attore."}
{"id": "2604746", "revid": "183114", "url": "https://it.wikipedia.org/wiki?curid=2604746", "title": "Aufbau", "text": ""}
{"id": "2604752", "revid": "729019", "url": "https://it.wikipedia.org/wiki?curid=2604752", "title": "Lucas Ostiglia", "text": "Biografia.\nCresciuto nell'Hind\u00fa, squadra con la quale vinse il torneo provinciale dell'Uni\u00f3n de Rugby de Buenos Aires nel 1996 e nel 1998, nonch\u00e9 un Nacional de Clubes nel 1996, esord\u00ec a livello internazionale nel 1998 con la maglia dei \"Pumas\" a Buenos Aires durante un \"tour\" del in Sudamerica.\nPochi mesi dopo l'esordio fu selezionato per la in Galles, dove disput\u00f2 3 incontri, uno dei quali da titolare; nel 2003 fu ingaggiato in Italia dal Petrarca, nel quale rimase un biennio, e disput\u00f2 la Coppa del Mondo in Australia; nel 2005 giunse un contratto professionistico con i francesi dell'Agen.\nPartecip\u00f2 alla in Francia, la sua terza e ultima; nel corso di tale competizione disput\u00f2 il suo ultimo incontro internazionale, la semifinale (persa) contro il allo Stade de France.\nTerminato il contratto con l'Agen, torn\u00f2 nel 2008 all'Hind\u00fa, con il quale nel 2008 ha vinto il suo terzo titolo dell'URBA; infortunatosi a fine stagione, \u00e8 tornato in campo solo nel settembre 2009 per disputare la parte finale della sua ultima stagione da giocatore."}
{"id": "2604757", "revid": "30445", "url": "https://it.wikipedia.org/wiki?curid=2604757", "title": "Lex Duodecim Tabularum", "text": ""}
{"id": "2604758", "revid": "73843", "url": "https://it.wikipedia.org/wiki?curid=2604758", "title": "Sportivi con il maggior numero di medaglie ai Giochi olimpici invernali", "text": "In questa pagina alcune liste di sportivi che hanno conquistato pi\u00f9 medaglie ai Giochi olimpici invernali.\nSportivi con il maggior numero di medaglie in un singolo evento individuale.\nNella storia dei Giochi olimpici invernali sono stati solo sette gli sportivi in grado di andare a podio nella stessa gara individuale in almeno quattro edizioni diverse dei Giochi. Anche altri sono stati in grado farlo, ma in gare di squadra o in staffetta."}
{"id": "2604759", "revid": "216538", "url": "https://it.wikipedia.org/wiki?curid=2604759", "title": "Ljubov Jegorova", "text": ""}
{"id": "2604760", "revid": "125983204", "url": "https://it.wikipedia.org/wiki?curid=2604760", "title": "Ravensburger", "text": "Ravensburger \u00e8 un'azienda tedesca di giocattoli e giochi da tavolo, leader europea nella produzione di puzzle.\nStoria.\nL'azienda \u00e8 stata fondata nel 1883 da Otto Robert Maier a Ravensburg, citt\u00e0 della contea del Baden-W\u00fcrttemberg, nel sud della Germania. In quell'anno Otto Robert Maier ha firmato il suo primo contratto d'autore, successivamente dichiarato l'atto di fondazione della casa editrice, e ha iniziato a pubblicare le cartelle di istruzioni per artigiani e architetti, con cui ben presto ottenne una base finanziaria solida. Il primo gioco da tavolo fu distribuito nel 1884, intitolato \"Viaggio intorno al mondo\".\nAlla fine del XIX secolo, la sua linea di prodotti fu ampliata per includere libri illustrati, libri di attivit\u00e0 per bambini, manuali di istruzione artistica, libri di saggistica, oltre a giochi per bambini, il gioco tradizionale inglese di carte Happy Families e kit per attivit\u00e0. Nel 1900, il famoso triangolo blu, marchio dell'azienda Ravensburger, \u00e8 stato registrato presso l'ufficio brevetti imperiale. A partire dal 1912, molti libri e giochi d'attivit\u00e0 hanno avuto una versione per l'esportazione, distribuiti poi in Europa occidentale, nei paesi della monarchia danubiana e anche in Russia.\nPrima della Grande Guerra, Ravensburger vendeva circa 800 prodotti diversi. La casa editrice \u00e8 stata danneggiata durante la Seconda Guerra Mondiale e ha continuato a produrre giochi negli anni della ricostruzione. La societ\u00e0 si specializz\u00f2 in giochi e libri per bambini, e libri specializzati per l'arte, l'architettura e gli hobby, e dal 1962 ebbe una forte crescita.\nL'azienda Ravensburger ha iniziato a produrre giochi puzzle nel 1964 e nello stesso anno ha aperto filiali in Austria, Francia, Italia, Paesi Bassi, Svizzera e Regno Unito. Nel 1977 la societ\u00e0 \u00e8 stata divisa in due parti: una finalizzata all'editoria libraria e l'altra alla produzione di giochi.\nOggi Ravensurger e le sue controllate, Alea per i giochi da tavolo pi\u00f9 impegnativi e FX Schmid per libri e giochi per bambini, pubblicano circa 1.800 libri e 850 giochi e puzzle, esportati in pi\u00f9 di cinquanta paesi nel mondo.\nNel settembre 2010, Ravensburger ha battuto il record per il pi\u00f9 grande puzzle del mondo (vinto in precedenza dall'azienda Educa con un puzzle di 24.000 pezzi): il puzzle \u00e8 un omaggio all'artista della Pop Art Keith Haring dal titolo \u201cKeith Haring: Double Retrospect\u201d, misura 5,44 metri di lunghezza e 1,92 metri di larghezza ed \u00e8 composto da 32.256 pezzi che pesano complessivamente 17\u00a0kg e, di conseguenza, vengono consegnati con un trolley.\nProdotti principali.\nGiochi da tavolo.\nRavensburger pubblica numerosi giochi da tavolo, soprattutto per il mercato tedesco.\nQuesti sono alcuni giochi pubblicati in Italia con il marchio Ravensburger:\nAlea.\nA partire dal 1999 Ravensburger pubblica anche, con il marchio alea, numerosi giochi da tavolo di autori molto noti e rivolti ad un pubblico di giocatori assidui.\nIn base alle dimensioni della scatola del gioco, le collane sono chiamate \"Alea Big Box\", \"Alea Medium Box\", \"Alea Small Box\" e \"Alea Very Small Box\".\nDal 2019 ha inaugurato la collana \"Alea Revised Big Box\" nella quale ripubblica, in versioni modificate e/o di lusso, titoli gi\u00e0 pubblicati in precedenza.\nMolti di questi giochi hanno ricevuto premi e sono presenti nelle liste dei giochi pi\u00f9 apprezzati di importanti siti internet specializzati come \"BoardGameGeek\" e, in Italia, \"La Tana dei Goblin\".\nRavensburger Spieleland.\nNel 1998 Ravensburger ha aperto al pubblico \"Ravensburger Spieleland\", un parco divertimenti con oltre 50 attrazioni nei pressi di Ravensburg, nel sud della Germania.\nPremi e riconoscimenti.\nTra i riconoscimenti pi\u00f9 prestigiosi vinti da Ravensburger ci sono lo \"Spiel des Jahres\" (\"Miglior gioco dell'anno\"), il \"Kinderspiel des Jahres\" (\"Miglior gioco per bambini dell'anno\"), il \"Deutscher Spiele Preis\" (\"Premio tedesco per i giochi\"), il \"Deutscher Kinderspiele Preis\" (\"Premio tedesco per i giochi per bambini\") e Il Premio \"\u00c0 la Carte\".\nIn Italia Ravensburger ha vinto l'edizione 2019 del premio \"Gioco dell'Anno\" con il gioco \"The Legendary El Dorado\" (\"Wettlauf nach El Dorado\") di Reiner Knizia.\nSpiel des Jahres.\nIl prestigioso premio Spiel des Jahres \u00e8 stato vinto con:\nKennerspiel des Jahres.\nIl premio Kennerspiel des Jahres (\"Miglior gioco per esperti dell'anno\") \u00e8 stato vinto con:\nKinderspiel des Jahres.\nIl premio Kinderspiel des Jahres (\"Miglior gioco per bambini dell'anno\") \u00e8 stato vinto con:\nDeutscher Spiele Preis.\nIl premio Deutscher Spiele Preis \u00e8 stato vinto con:\nDeutscher Kinderspiele Preis.\nIl premio Deutscher Kinderspiele Preis \u00e8 stato vinto con:\nPremio \u00c0 la Carte.\nGiochi editi da Ravensburger che hanno vinto il Premio \u00c0 la Carte:"}
{"id": "2604762", "revid": "357738", "url": "https://it.wikipedia.org/wiki?curid=2604762", "title": "Regole della massima molteplicit\u00e0", "text": ""}
{"id": "2604766", "revid": "287204", "url": "https://it.wikipedia.org/wiki?curid=2604766", "title": "Regione di formazione stellare delle nebulose Cuore e Anima", "text": "La regione di formazione stellare delle nebulose Cuore e Anima (noto anche come Complesso W3/W4/W5) \u00e8 un complesso nebuloso di grandi dimensioni, visibile in direzione della costellazione di Cassiopea, in cui hanno luogo intensi fenomeni di formazione stellare; la sua ubicazione fisica all'interno della Via Lattea ricade nel Braccio di Perseo, uno dei bracci principali della nostra Galassia, a circa 6800 anni luce dalla Terra.\nNonostante la grande distanza, la sua osservazione e il suo studio sono facilitati dal fatto che sulla sua linea di vista non \u00e8 presente alcun oscuramento a causa di polveri oscure, rendendo cos\u00ec particolarmente semplice e efficace la determinazione di un gran numero di strutture, dagli ammassi di stelle di grande massa fino a quelli di piccola massa e di sorgenti ben avvolte nella nebulosit\u00e0; grazie a questa facilit\u00e0 di osservazione \u00e8 possibile studiare anche le relazioni fra le stelle di grande massa e il mezzo interstellare circostante, i processi di formazione stellare presenti e anche le tracce di fenomeni passati, consentendo cos\u00ec di tracciare dei modelli evolutivi per i grandi complessi nebulosi molecolari. Inoltre, grazie alla sua visione d'insieme \u00e8 possibile studiare le grandi strutture come le superbolle e le loro dinamiche, nonch\u00e9 determinare con facilit\u00e0 lo spessore del Braccio di Perseo nel punto in cui il complesso si trova.\nLa regione del complesso pi\u00f9 studiata \u00e8 quella denominata W3, in cui avvengono i processi di formazione pi\u00f9 intensi; dopo la Nebulosa di Orione, W3 \u00e8 la nebulosa pi\u00f9 studiata della volta celeste, in particolare a partire dagli anni ottanta.\nOsservazione.\nLa regione delle nebulose Cuore e Anima si trova in direzione di uno dei tratti pi\u00f9 settentrionali della Via Lattea, molto in profondit\u00e0 nell'emisfero boreale, nella costellazione di Cassiopea. Le due nubi principali non sono osservabili n\u00e9 ad occhio nudo, n\u00e9 con l'ausilio di un binocolo; per poterle individuare otticamente occorrono strumenti con ingrandimenti superiori a 100 e un cielo molto nitido e buio. Un filtro UHC consente di ottenere un contrasto maggiore, con il quale \u00e8 anche possibile scorgere le strutture filamentose ospitate in entrambe le nebulose. La loro posizione \u00e8 circa 5\u00b0 a nord del celebre Ammasso Doppio di Perseo.\nTrovandosi ad una declinazione molto settentrionale, attorno ai 61\u00baN, le nebulose si presentano circumpolari da gran parte dell'emisfero nord; la costellazione di Cassiopea \u00e8 una delle figure pi\u00f9 classiche delle sere autunnali boreali e si presenta allo zenit in Canada, Europa settentrionale e Russia. Dall'emisfero australe, invece, la visione \u00e8 molto penalizzata e per gran parte delle sue regioni resta sempre al di sotto dell'orizzonte, non mostrandosi mai.\nIl complesso nebuloso si trova nel Braccio di Perseo, dunque la grande distanza fa s\u00ec che anche le sue stelle pi\u00f9 luminose siano osservabili solo con un potente binocolo o un piccolo telescopio; associate alle nubi si trovano un gran numero di stelle a partire dalla decima magnitudine, pi\u00f9 alcuni ammassi aperti composti in prevalenza da stelle calde e blu, con un'et\u00e0 molto giovane.\nNelle epoche precessionali.\nA causa del fenomeno conosciuto come precessione degli equinozi, le coordinate celesti di stelle e costellazioni possono variare sensibilmente, a seconda della loro distanza dal polo nord e sud dell'eclittica.\nIl tratto di Via Lattea della parte orientale della costellazione di Cassiopea si trova a circa 2h di ascensione retta, che equivalgono al punto in cui l'eclittica, dopo aver intersecato l'equatore celeste (equinozio), prosegue verso nord; l'intersezione delle 18h con l'eclittica corrisponde al solstizio del 22 dicembre, quella delle 6h col solstizio del 21 giugno.\nIn questa fase precessionale il complesso di Cassiopea tende ad assumere delle declinazioni sempre pi\u00f9 settentrionali. Quando, fra circa 4000 anni, il complesso si trover\u00e0 alle 6h di ascensione retta, raggiunger\u00e0 il punto pi\u00f9 settentrionale: in quell'occasione, si trover\u00e0, come si vede nell'immagine a lato, nel punto pi\u00f9 vicino al polo nord celeste, poich\u00e9 quest'ultimo si trover\u00e0 in direzione della vicina costellazione di Cefeo.\nStruttura e regioni H II.\nAll'interno della regione sono state scoperte 34 sorgenti IRAS che possiedono una controparte nel lontano infrarosso; 11 di queste si trovano fino a una distanza di 100\u00a0parsec (pc) dalla regione del complesso molecolare e possiedono una massa media relativamente bassa, di circa 130\u00a0masse solari (M\u2609). Tre di queste nubi sono associate a delle stelle di classe O o B, mentre le restanti otto costituiscono un ammasso stellare. Sono inoltre noti 19 ammassi stellari, che contengono circa 1600 stelle in totale di magnitudini comprese fra la 11,5 e la 17,5; fra questi ammassi ve ne sono cinque particolarmente ricchi, che contengono da soli circa la met\u00e0 della popolazione stellare rilevata.\nW3.\nLa regione W3, catalogata anche come NGC 896, \u00e8 la pi\u00f9 piccola e la pi\u00f9 occidentale del sistema; si tratta di un complesso nebuloso costituito da varie sezioni, catalogate come W3 North, W3 Main e W3(OH), la cui massa, sommata assieme, equivale a circa 70.000\u00a0M\u2609. W3 North comprende la sezione pi\u00f9 settentrionale della nube, W3 Main coincide con la parte pi\u00f9 luminosa posta ad ovest e W3(OH) \u00e8 la regione oscura situata poco a sudest di W3 Main. L'intero complesso possiede una forma a guscio, al cui interno si trovano le nubi NGC 896 e IC 1795, che emettono luce visibile.\nNGC 896 \u00e8 uno degli addensamenti nebulosi pi\u00f9 brillanti, situato sul settore occidentale della nube, ma non mostra delle concentrazioni di stelle ben definite; IC 1795, al contrario, \u00e8 circondata sui lati settentrionale e meridionale da associazioni di stelle giovani, facenti parte dei settori W3 Main e W3(OH) rispettivamente. La stella centrale dominante di IC 1795 \u00e8 una nana blu sulla sequenza principale, catalogata come BD +61\u00b0 411, con una magnitudine apparente pari a 10,28 e una classe spettrale O6.5V; in aggiunta a questa vi sono altre tre stelle di classe O e B. La loro et\u00e0, calcolata tramite i modelli evolutivi stellari dopo aver determinato la loro posizione nel diagramma HR, \u00e8 compresa fra 3 e 5 milioni di anni, un'et\u00e0 intermedia fra i 6-20 milioni di anni circa della struttura a guscio che racchiude il complesso e 1 milione di anni, che \u00e8 l'et\u00e0 delle stelle pi\u00f9 giovani e ancora avvolte nella nebulosit\u00e0 delle regioni compatte W3 North, Main e (OH).\nLa regione di W3 Main, in particolare, \u00e8 uno dei siti pi\u00f9 studiati in cui avviene la formazione di stelle di grande massa, dopo quella di Orione; si tratta di una delle aree pi\u00f9 dense e ricche di regioni H II comprese entro un raggio di 2000 parsec dal Sole, le quali ospitano e nascondono una giovane associazione di stelle blu, che ionizzano con la loro radiazione le nubi di gas residue. Si possono distinguere diverse regioni distinte, tutte catalogate con lettere dell'alfabeto latino maiuscolo: W3H, W3J e W3K sono delle regioni disperse, W3A, W3B e W3D sono regioni compatte e W3C, W3E, W3F e W3G sono regioni ultracompatte; a queste si aggiungono otto regioni ipercompatte, del diametro reale di circa 0,01\u00a0pc, equivalenti visualmente a meno di 1\u00a0secondo d'arco. Le immagini riprese a varie lunghezze d'onda, come nel visibile, nell'H\u03b1 e ad altre lunghezze, mostrano la presenza di un getto di emissione proveniente da W3 Main che sembra emergere dalla nube molecolare che la circonda. Le stelle eccitatrici di queste regioni minori sono state in gran parte identificate, tramite osservazioni compiute a varie lunghezze d'onda, tra cui le onde radio: si tratta di stelle di classe O.\nW4 (Nebulosa Cuore).\nW4, nota anche come \"Nebulosa Cuore\" a causa della sua forma a due lobi, ha anch'essa una struttura a guscio ed \u00e8 la pi\u00f9 grande fra le tre nebulose principali del complesso; al suo centro si trova l'ammasso aperto IC 1805, designazione con cui talvolta viene indicata anche l'intera nebulosa ad esso associata. Di fatto IC\u00a01805 costituisce la parte centrale della grande associazione Cassiopeia\u00a0OB6; le stelle pi\u00f9 brillanti dell'ammasso sono delle nane blu, 24 delle quali possiedono una massa superiore a 10\u00a0M\u2609, con un'et\u00e0 compresa fra 1 e 3 milioni di anni. Fra queste stelle blu ve ne sono 9 di classe spettrale O, racchiuse entro un raggio di circa 10\u00a0pc, mentre il raggio totale dell'ammasso aperto \u00e8 di circa 18\u00a0pc. Di queste stelle di classe O, si \u00e8 scoperto tramite studi sulla velocit\u00e0 radiale e della curva di Gauss che 6 sono stelle doppie; fra queste ve n'\u00e8 una, HD 15558, che pare essere una stella tripla.\nNei pressi della nebulosa sono attivi degli episodi multipli di formazione stellare; tramite le immagini ottenute nell'H\u03b1 \u00e8 stata scoperta una superbolla in espansione formata da idrogeno ionizzato dell'estensione di 1200\u00a0pc ed emergente dal piano galattico, la cui et\u00e0, di circa 10-20 milioni di anni, \u00e8 un'indicatrice del fatto che si sia originata a seguito dell'azione del vento stellare di una prima generazione di stelle massicce. Da questa regione emergono oltre 30 nubi molecolari e globuli dispersi nello spazio circostante, come visto sopra, la cui presenza suggerisce che una volta nella regione si trovasse una nube molecolare gigante, in seguito dissoltasi a causa di un primo intenso episodio di formazione stellare.\nW5 (Nebulosa Anima).\nW5, nota anche come \"Nebulosa Anima\" o \"Nebulosa Embrione\" a causa del suo aspetto, appare in luce visibile come una nube fisicamente separata dal complesso W3-W4; ha una forma allungata in senso est-ovest e contiene al suo interno l'associazione di stelle OB catalogata come IC 1848. La nube, che strutturalmente possiede una forma a guscio come le precedenti, \u00e8 divisibile in due sezioni, indicate come W5-E e W5-W, rispettivamente estese per 35 e 52\u00a0pc. W5-E \u00e8 la sezione orientale e contiene una stella di classe O7V (una nana blu molto calda), BD+59\u00b0\u00a00578, il cui vento stellare sembra essere sufficientemente potente da ionizzare l'intera regione in cui si trova; W5-W, la sezione occidentale, contiene invece quattro stelle di classe O, ma ve ne potrebbero essere anche delle altre nella parte orientale della regione, non osservabili perch\u00e9 completamente nascoste dalle dense nubi. Almeno due di queste stelle sono in realt\u00e0 dei sistemi stellari: BD+59\u00b0\u00a0553 \u00e8 una stella tripla, mentre BD+59\u00b0\u00a0552 \u00e8 un sistema a quattro stelle. Il punto di intersezione fra le due parti del sistema riporta la sigla IC 1871.\nLa distribuzione degli oggetti stellari giovani, invece, si concentra in particolar modo a 5 \u00a0pc all'interno del bordo del guscio di gas ionizzato; la scala temporale di circa 0,5\u20131 milioni di anni, derivata per l'interazione fra la regione H II in espansione e gli addensamenti in cui si trovano gli oggetti stellari giovani, fa intendere che sia stata l'espansione della stessa regione di gas ionizzato a favorire la formazione di nuove stelle.\nFenomeni di formazione stellare.\nLa regione W3 \u00e8 sede dei pi\u00f9 importanti fenomeni di formazione stellare, che sono stati probabilmente indotti da un fronte di ionizzazione proveniente dall'adiacente regione della Nebulosa Cuore (W4); secondo questa teoria, la prima sede di formazione stellare in W3 sarebbe stata in W3 Main, che a sua volta innesc\u00f2 la formazione in W3(OH) e in W3 North. Secondo altre teorie invece non vi sarebbero relazioni di causa-effetto fra i fenomeni di formazione osservati.\nNel 2005 fu osservato che le regioni W3 e W4 mostravano dei segni di eventi di formazione stellare consecutivi; l'evento scatenante ebbe luogo nella Nebulosa Cuore (W4) circa 6-10 milioni di anni fa e fu assai energetico, come \u00e8 testimoniato dalla presenza di una superbolla in espansione notevolmente estesa in direzione nord. In seguito, circa 2,5 milioni di anni fa, ha avuto luogo il secondo fenomeno di formazione, responsabile della formazione dell'attuale superbolla; tutti questi eventi, assieme al vento stellare degli astri neonati di massa maggiore, alla loro radiazione ultravioletta e alle successive esplosioni come supernovae avrebbero causato l'attivazione dei fenomeni di formazione stellare nella regione W3, in un lasso di tempo compreso fra 3 e 5 milioni di anni fa. La stessa nebulosa W3 si sarebbe formata a seguito di questi eventi, in cui ha avuto luogo la terza ondata di formazione stellare, che \u00e8 tuttora in corso. Tuttavia permangono dei dubbi sulla natura dello scenario stesso in cui hanno avuto luogo i fenomeni, a causa dei dati discordanti forniti dal Chandra.\nSui bordi della superbolla in espansione di W4 e all'interno della stessa W4 potrebbero essere ancora attivi dei fenomeni residui di formazione di nuove stelle, provocati dalla compressione dei gas del fronte di ionizzazione originatosi dalle stelle pi\u00f9 massicce della regione; fra queste vi \u00e8 la sorgente IRAS catalogata come IRAS\u00a002310+6133, pi\u00f9 alcune giovani stelle che mostrano emissioni H\u03b1. Un altro sito di probabile formazione stellare coincide con una piccola nube situata a sudest della superbolla, in cui si trova la sorgente IRAS\u00a002327+6019; la nube potrebbe aver subito l'effetto della compressione del fronte di ionizzazione proveniente dall'ammasso IC\u00a01805. Un discorso analogo \u00e8 valido per IRAS\u00a002252+6120 e per altre nubi di massa ridotta che potrebbero dare origine a oggetti di massa molto piccola, come nane brune o persino oggetti ancora pi\u00f9 piccoli, dalla massa pari a quella di un pianeta.\nNella nebulosa W5 sono invece noti cinque siti in cui \u00e8 avvenuta la formazione stellare, di cui soltanto uno \u00e8 in realt\u00e0 situato all'interno del complesso nebuloso; questi fenomeni vengono provocati dall'azione dell'ammasso IC\u00a01848, situato al centro del complesso. All'interno di diverse nubi situate nelle due sezioni W5-W e W5-E sono presenti dei gruppi di stelle con emissioni H\u03b1, fra le quali spicca la nube AFGL 4029. La distribuzione delle regioni di formazione stellare in W5 differisce infine da quella osservata in W3: infatti mentre in W3 i giovani ammassi aperti e le protostelle di grande massa si trovano retrostanti alla nube, in W5 la formazione di nuove stelle \u00e8 avvenuta principalmente sul lato delle nubi direttamente esposto alla radiazione ultravioletta osservabile.\nFormazione stellare in W3 Main e W3(OH).\nI fenomeni di formazione stellare in W3 sono indicati dalla presenza di un gran numero di sorgenti infrarosse, le quali mostrano diverse caratteristiche tipiche della presenza di tali fenomeni, come i maser OH associati alle sorgenti catalogate come IRS\u00a04 e IRS\u00a05, il maser ad acqua associato a IRS\u00a05 e i getti bipolari attorno a entrambe le sorgenti. IRS\u00a04 e IRS\u00a05 sono delle sorgenti infrarosse compatte molto luminose; la prima \u00e8 associata alla regione H II ultracompatta catalogata come W3\u00a0C e alla regione ipercompatta W3\u00a0Ca, una subregione della precedente, mentre la seconda appare in relazione alla regione ipercompatta W3\u00a0M.\nIRS 5 \u00e8 la regione in cui sembrerebbe pi\u00f9 attiva la formazione di stelle di grande massa; al suo interno sono note fin dagli anni ottanta due sorgenti di onde radio, coincidenti con le due regioni H II ipercompatte W3B e W3D2 aventi un raggio inferiore alle 240 UA e contenenti delle giovani stelle al loro interno. A queste due sorgenti, molto vicine fra loro, se ne aggiunge una terza, scoperta nel 2005, che mostra anch'essa i segni della presenza di stelle avvolte nella densa nebulosit\u00e0 di una regione H II ipercompatta; quest'insieme di regioni H II, assieme ad altre quattro rilevate nelle osservazioni a 2,22 \u03bcm e comprese in uno spazio dal diametro di 6000\u00a0UA farebbero pensare alla formazione di un gruppo di stelle di grande massa dalle caratteristiche simili al gruppo del ben noto Trapezio, nella Nebulosa di Orione.\nIn W3(OH) i fenomeni di formazione stellare sono meno attivi che in W3 Main; al suo interno sono comunque noti dei maser, che indicano la presenza di attivit\u00e0 di formazione in tempi recentissimi. La regione \u00e8 risolvibile in due centri di formazione di stelle di grande massa, separati da 7\" l'uno dall'altro, equivalenti a 0,07\u00a0pc; uno di questi \u00e8 dominato da maser OH e ha dato il nome all'intera regione W3(OH), mentre il secondo appare dominato da maser ad acqua. Nella regione dominata dai maser OH si trova una regione H II ultracompatta dalla forma a guscio e dal diametro di appena 0,012\u00a0pc, le cui caratteristiche fanno pensare che la fonte di ionizzazione sia una stella di classe spettrale O7; questa stella potrebbe coincidere con la forte sorgente a raggi X scoperta nel 2008, proveniente da uno dei settori pi\u00f9 densi della regione. Le dinamiche della regione sono fra le pi\u00f9 conosciute e studiate; da queste dinamiche si \u00e8 risaliti a un'et\u00e0 cinematica della struttura a guscio di circa 2300 anni. Tuttavia, la sua espansione non sembra essere uniforme.\nLa regione dei maser ad acqua sembra invece essere uno stadio iniziale della formazione di stelle di grande massa; in questo settore non \u00e8 presente infatti una regione H II, ossia un banco di gas ionizzato dalla radiazione delle stelle giovani associate, ma delle sorgenti che mostrano la presenza di gas molecolare molto compatto e caldo. Nella parte pi\u00f9 densa della regione sono presenti delle protostelle di grande massa.\nLe regioni W4 e W5, in confronto a W3, sono molto poco studiate dal punto di vista dei fenomeni di formazione stellare, in particolare per le stelle di grande massa.\nStelle di piccola massa.\nLe stelle di piccola massa all'interno delle regioni W3, W4 e W5 sono organizzate in un gran numero di ammassi, i quali sono stati rilevati tramite studi condotti principalmente nella banda del vicino infrarosso. Fra questi ammassi ve n'\u00e8 uno composto da ottanta stelle comprese in un diametro di circa 20\u00a0secondi d'arco attorno alla regione IRS\u00a05, in W3\u00a0Main; attorno all'ammasso vi \u00e8 inoltre un alone molto esteso composto da stelle di massa simile. Gran parte di queste stelle sono state identificate tramite le immagini fornite dal Chandra X-ray Observatory.\nAnche le regioni attorno ai complessi nebulosi W3 Main e W3(OH) sembrano ospitare stelle e protostelle di piccola massa, come nel settore nordorientale di W3(OH), dove sono presenti due piccoli gruppi di stelle giovani identificati dal Chandra; altri ammassi con componenti mostranti un eccesso di radiazione infrarossa sono stati scoperti tramite il Telescopio Spaziale Spitzer in un'area attorno a IC 1795, di cui probabilmente fanno parte. In aggiunta a ci\u00f2 sono noti 16 oggetti di Classe I (protostelle) e 33 oggetti di Classe II (stelle con un disco di accrescimento), alcuni dei quali posti in posizione isolata e altri raggruppati in piccoli ammassi.\nAmbiente circostante.\nL'ambiente circostante la regione risente profondamente dell'influenza dei fenomeni di formazione stellare passati e presenti; un gran numero di strutture galattiche sono infatti direttamente legate alla presenza del complesso nebuloso. In particolare, la regione circostante W4 \u00e8 stata studiata in dettaglio per via della presenza di una gigantesca superbolla che si estende verso nord, ben al di sopra del piano galattico; questa bolla, catalogata come Ced 8, venne soprannominata \"Perseus Chimney\" (letteralmente \"Comignolo di Perseo\") a causa della sua forma apparentemente aperta alle latitudini galattiche pi\u00f9 settentrionali, e venne scoperta solo verso la fine degli anni novanta, tramite immagini riprese nella banda dell'idrogeno neutro (HI) e poi nell'H\u03b1. La parte in cui il gas \u00e8 pi\u00f9 denso \u00e8 individuabile nel settore pi\u00f9 a contatto con il complesso nebuloso di W4, mentre man mano che si sale a latitudini galattiche sempre maggiori il gas si fa pi\u00f9 rarefatto e la bolla assume una forma a \"U\", solo apparentemente aperta verso il bordo pi\u00f9 esterno; il diametro massimo in questo punto \u00e8 di circa 115\u00a0pc (375\u00a0al). Uno studio del 2007 ha mostrato che la parte superiore della superbolla possiede una sottile parete e che dunque non si \u00e8 ancora evoluta in un \"Chimney\" (un'apertura del mezzo interstellare che dalle regioni giacenti sul piano galattico arriva fino ai bordi del disco galattico, aprendosi all'esterno), ma sarebbe probabilmente in procinto di evolversi in tale struttura. La sua et\u00e0, ricavata attraverso modelli della sua dinamica, \u00e8 stata indicata sui 2,5 milioni di anni, che ricade nel lasso di tempo compreso fra 1 e 3 milioni di anni, che pare essere l'et\u00e0 dell'ammasso IC\u00a01805.\nAll'interno della superbolla sono presenti alcune piccole nubi molecolari, fra le quali ve ne sono due con una massa superiore delle altre e dall'aspetto cometario, conferito dall'azione della radiazione ultravioletta proveniente dalle stelle di grande massa dell'ammasso IC\u00a01805; la loro et\u00e0 sarebbe di circa 4 milioni di anni. Le nubi minori presenti invece sul lato orientale dell'ammasso si trovano in sovrapposizione con una deformazione della superbolla, la quale in questo punto avrebbe rallentato la sua espansione proprio a causa della presenza di questi addensamenti. Parte dell'energia che ha contribuito all'espansione della superbolla potrebbe provenire dall'esplosione di una supernova avvenuta circa 1,7 milioni di anni fa, il cui resto \u00e8 individuabile nella stella binaria a raggi X di grande massa LS\u00a0I\u00a0+61\u00b0303, formato da una stella Be e da una stella di neutroni o forse un buco nero; il suo moto proprio suggerisce che si tratti di una stella fuggitiva espulsa dall'ammasso centrale a causa dell'esplosione della supernova. Al momento dell'esplosione la stella progenitrice avrebbe dovuto avere una massa particolarmente grande, dato il suo brevissimo ciclo vitale derivato dall'et\u00e0 della generazione di stelle di IC\u00a01805; in alternativa, la stella potrebbe essersi formata durante un ciclo di formazione stellare precedente a quello che diede origine all'ammasso.\nUn secondo resto di supernova \u00e8 stato individuato circa 1\u00b0 ad ovest di W3 ed \u00e8 stato catalogato come HB\u00a03; la bolla \u00e8 stata scoperta nel continuum radio e la sua velocit\u00e0 radiale fa pensare che sia in interazione con il complesso nebuloso W3.\nL'associazione Cassiopeia OB6.\nUn'associazione OB \u00e8 un'associazione stellare di recente formazione che contiene decine di stelle massicce di classe spettrale O e B, ossia blu e molto calde; si formano assieme nelle nubi molecolari giganti, il cui gas residuo, una volta che le stelle sono formate, viene spazzato via dal forte vento stellare. Entro pochi milioni di anni, gran parte delle stelle pi\u00f9 luminose dell'associazione esplodono come supernovae, mentre le stelle pi\u00f9 piccole sopravvivono per molto pi\u00f9 tempo, avendo una massa inferiore. Si crede che la gran parte delle stelle della nostra Galassia siano in origine appartenute ad associazioni OB. Paradossalmente, si possono conoscere pi\u00f9 facilmente le associazioni OB di altre galassie piuttosto che della nostra, a causa della presenza delle nubi oscure che mascherano la gran parte degli oggetti interni alla Via Lattea.\nCassiopeia OB6 \u00e8 una vasta e brillante associazione OB, estesa per alcune centinaia di anni luce e ingloba diversi oggetti, come le nebulose Cuore e Anima, gli ammassi aperti associati a IC 1805 e IC 1848, la nube IC 1795, Sh2-196 e Sh2-201 e il resto di supernova HB\u00a03. La connessione fra tutti questi oggetti fu ipotizzata per la prima volta negli anni cinquanta, quando venne teorizzata l'esistenza di un'associazione di stelle giovani e calde che eccitasse i gas della regione; le osservazioni di grandi gusci di idrogeno neutro in prossimit\u00e0 di queste stelle calde fece pensare a un'interazione fra le stelle e il mezzo interstellare locale. Cas OB6 appare anche in relazione con una delle pi\u00f9 estese e brillanti associazioni OB della Via Lattea, l'Associazione Perseus OB1, a cui appartengono anche le stelle dell'Ammasso Doppio di Perseo.\nLa formazione delle stelle brillanti osservabili nella regione \u00e8 iniziata nella regione della Nebulosa Cuore circa tre milioni di anni fa; l'et\u00e0 si \u00e8 potuta calcolare tramite la distribuzione delle stesse stelle sul diagramma HR. Circa tre milioni di anni \u00e8 anche il tempo di espansione dell'involucro gassoso W4, che possiede un raggio di 35\u00a0parsec, che avrebbe dunque un'et\u00e0 paragonabile all'associazione; la bolla HB\u00a03 sarebbe invece stata causata dall'esplosione di una supernova avvenuta all'interno della stessa Cas OB6, che \u00e8 infatti molto pi\u00f9 giovane e il suo effetto sulle nubi di idrogeno neutro circostanti \u00e8 molto inferiore rispetto a W4.\nAlcune delle stelle di classe O appartenenti all'associazione sono state studiate nel corso del 2006 per determinare eventuali multiplicit\u00e0; di queste, cinque hanno mostrato variazioni della velocit\u00e0 radiale in relazione al moto orbitale, fra le quali spiccano la tripla spettroscopica HD\u00a017505A, che assieme a HD\u00a017505B costituisce un sistema di quattro astri con una massa totale di circa 100\u00a0M\u2299, la binaria a eclisse DN\u00a0Cas e due binarie con periodi superiori ai cinque anni. A queste si aggiungono altre due stelle di cui si conosce la multiplicit\u00e0; di conseguenza, sette stelle di classe O su quattordici note nell'associazione (il 50%) risultano essere almeno doppie, una percentuale in sintonia con quella di altre associazioni simili."}
{"id": "2604769", "revid": "110157", "url": "https://it.wikipedia.org/wiki?curid=2604769", "title": "Pabell\u00f3n Polideportivo Pisuerga", "text": "Il Pabell\u00f3n Polideportivo Pisuerga \u00e8 un palazzetto al coperto multiuso, situato nella citt\u00e0 spagnola di Valladolid. \u00c8 di propriet\u00e0 municipale e fu costruito nel 1985 per ospitare il Campionato del Mondo di Ginnastica. Pu\u00f2 ospitare fino a spettatori. \u00c8 situato in Plaza de M\u00e9xico s/n.\nNormalmente \u00e8 utilizzato come sede delle partite della principale squadra di pallacanestro della citt\u00e0, il Club Baloncesto Valladolid. Inoltre ospita, per l'occasione, le partite del Balonmano Valladolid. Qui si sono disputate due finali di Copa del Rey di pallacanestro oltre ad un torneo di tennis che ha visto partecipare i migliori atleti del panorama nazionale.\nLa vita di tale palazzetto \u00e8 destinata ad essere breve, in quanto una normativa della Liga ACB stabilisce che le capienze nella massima categoria non devono essere inferiori a . Per questa ragione, le partite del CB Valladolid a breve si disputeranno nell'erigenda Valladolid Arena, che avr\u00e0 una capacit\u00e0 di posti a sedere."}
{"id": "2604779", "revid": "112368724", "url": "https://it.wikipedia.org/wiki?curid=2604779", "title": "The Wanderer (U2)", "text": "The Wanderer \u00e8 la decima e ultima traccia dell'album degli U2 \"Zooropa\", pubblicato nel 1993.\nLa canzone \u00e8 cantata dalla leggenda della musica country Johnny Cash ed \u00e8 una delle poche degli U2 a non essere cantata da Bono. Al contrario, The Edge compare nel brano come seconda voce per tutta la durata della traccia.\nIl testo descrive un uomo alla ricerca di Dio in un mondo post-apocalittico. Nella versione contenuta nell'album, dopo qualche secondo di silenzio dal termine del brano, come traccia fantasma, si pu\u00f2 ascoltare il suono costante di una sirena della durata di 30 secondi. Non \u00e8 mai stata inserita nella scaletta di un concerto n\u00e9 degli U2 n\u00e9 di Johnny Cash. La band irlandese per\u00f2, durante lo speciale \"I Walk the Line: A Night for Johnny Cash\" andato in onda sulle Tv americane dopo la morte del cantante country nel 2003, ha voluto rendergli omaggio suonandola per la prima volta dal vivo. Questa speciale versione, cantata stavolta interamente da Bono, \u00e8 arricchita inoltre dal falsetto eseguito da The Edge.\nUna versione pi\u00f9 lunga di \"The Wanderer\", comprendente un verso in pi\u00f9 e della durata di 5:16, \u00e8 inclusa nella colonna sonora del film \"Cos\u00ec lontano, cos\u00ec vicino\" di Wim Wenders. La canzone \u00e8 inclusa anche in due raccolte di Johnny Cash: \"The Essential Johnny Cash\" (Legacy/Columbia, 2003) e \"The Legend of Johnny Cash\" (American/Island, 2005)."}
{"id": "2604782", "revid": "1632387", "url": "https://it.wikipedia.org/wiki?curid=2604782", "title": "The Clancy Brothers", "text": "The Clancy Brothers sono stati un gruppo musicale folk di origine irlandese assai popolare negli Stati Uniti, in particolare negli anni sessanta. Ufficialmente sono stati in attivit\u00e0 dal 1961 al 1975, pur proseguendo poi l'attivit\u00e0 con formazioni diverse. Hanno debuttato al Newport Folk Festival accanto a Joan Baez.\nStoria.\nConosciuto per aver contribuito alla diffusione su scala mondiale della musica celtica, il gruppo \u00e8 ricordato anche per l'uso di uno strumento tipico della cultura irlandese, il bodhr\u00e1n, sorta di tamburo a cornice.\nIl gruppo era costituito dai fratelli:\n\u00c8 conosciuto soprattutto per l'attivit\u00e0 svolta come gruppo di accompagnamento del cantante irlandese Tommy Makem (1932-2007) con cui ha inciso dozzine di album firmati con il nome collettivo di The Clancy Brothers and Tommy Makem.\nNel 1992 i Clancy Brothers hanno partecipato al concerto al Madison Square Garden di New York City in onore dei trent'anni di carriera di Bob Dylan (in cui hanno cantato il brano \"When the Ship Comes In\"), da cui \u00e8 stato tratto il disco \"The 30th Anniversary Concert Celebration\".\nDiscografia parziale.\nLou Killen, Paddy, Liam, Tom Clancy.\nVanguard Records"}
{"id": "2604784", "revid": "726373", "url": "https://it.wikipedia.org/wiki?curid=2604784", "title": "Quando le radici", "text": "Quando le radici \u00e8 il primo romanzo di fantascienza di Lino Aldani, pubblicato nel 1977 per la collana Science Fiction Book Club della Casa Editrice La Tribuna (CELT) di Piacenza, ma iniziato da Aldani dieci anni prima. Nell'ottobre 2009 \u00e8 stato ristampato per la collana Urania Collezione n\u00b0 80.\nTrama.\nArno Varin \u00e8 un giovane romano di 28 anni che lavora presso una grande fabbrica di componentistica elettronica nella Roma del 1998. Passa le giornate in fabbrica a controllare la produzione di schede, mentre la notte, per il gruppo \"Felce Azzurra\", si prostituisce in un giro di donne benestanti. Stanco della vita caotica, disordinata e senza speranza di Roma, decide dopo l'incontro con Milena, una donna conosciuta ad una festa, di lasciare il lavoro e ritornare a Pieve Lunga, un immaginario paese fuori mano nella zona di Piacenza dove era nato.\nAccompagnato all'inizio da Milena, che lo abbandona dopo una sola notte passata a Pieve Lunga, Arno viene aiutato dai pochi anziani rimasti nel paese a trasferirsi nella casa abbandonata della sorella di uno di questi. Durante la sua permanenza a Pieve Lunga, Arno assapora dopo lungo tempo un approccio libero con la natura, andando a pescare, riunendosi con gli anziani nell'osteria rimasta in piedi del paese e scambiando con loro le sue idee utopistiche sul futuro di Pieve Lunga: il paese infatti \u00e8 minacciato dalla costruzione di una nuova autostrada che distruggerebbe le poche case rimaste. Arno aspetta inutilmente il ritorno di Milena, quando un gruppo di Rom girovaghi giunge in paese. Rama, la sorella del capo rom, sceglie Arno come suo marito rompendo un'anfora ai suoi piedi. Il ragazzo, frastornato dal vino, non comprende appieno il significato del gesto, e nonostante i rom siano disposti ad accettarlo come uno di loro, Arno tentenna. Quando un amico di Arno, detto il Politico, giunge a Pieve Lunga per riportare al giovane la sua macchina con cui Milena se n'era andata, Arno discute a lungo con lui sulla decisione di trasferirsi a Pieve Lunga.\nArno decide di ritornare a Roma per trovare Milena, ma riesce solo ad avere il suo numero di telefono da una delle donne con cui si era prostituito. Scopre la ragazza in uno stato pietoso aggravato dalle droghe di cui faceva abitualmente uso. Sconvolto, Arno vende la macchina e torna in treno il pi\u00f9 vicino possibile a Pieve Lunga. A piedi nei campi padani, rischia quasi di morire per il freddo se non incontrasse fortunosamente la carovana di Rama. I rom rinnovano la loro offerta di unirsi a loro, ma ancora una volta il giovane rifiuta. Accompagnato a Pieve Lunga dai rom, Arno scopre che sono cominciati i lavori dell'autostrada. Giunto nei pressi del fiume in cui il giovane andava a pescare, Arno vede una mostruosa macchina intenta a distruggere ettari di bosco. Arno aggredisce l'operaio che manovra la macchina che a seguito della colluttazione sfugge al controllo e si inabissa nel fiume. Gli anziani di Pieve Lunga, giunti sul posto, convincono Arno a scappare mentre cercano di coprire l'azione del giovane. Arno raggiunge i rom prima che se ne vadano con i quali inizier\u00e0 a girovagare con Rama al suo fianco."}
{"id": "2604785", "revid": "332944", "url": "https://it.wikipedia.org/wiki?curid=2604785", "title": "Vittorie di Coppa del mondo negli sport invernali", "text": "Nella seguente lista vengono elencati gli atleti e le atlete che hanno vinto almeno 40 gare di Coppa del mondo negli sport invernali tra prove individuali e di squadra.\n\"Dati aggiornati al 27 febbraio 2021\""}
{"id": "2604790", "revid": "7", "url": "https://it.wikipedia.org/wiki?curid=2604790", "title": "Clancy Brothers", "text": ""}
{"id": "2604792", "revid": "1305772", "url": "https://it.wikipedia.org/wiki?curid=2604792", "title": "Chigi (disambigua)", "text": ""}
{"id": "2604797", "revid": "7", "url": "https://it.wikipedia.org/wiki?curid=2604797", "title": "The Clancy Brothers and Tommy Makem", "text": ""}
{"id": "2604798", "revid": "729019", "url": "https://it.wikipedia.org/wiki?curid=2604798", "title": "Maragall (metropolitana di Barcellona)", "text": "Maragall \u00e8 una stazione della metropolitana di Barcellona che serve le linee 4 e 5. \u00c8 situata sotto la Ronda del Guinard\u00f3 (accessi per la linea 4) e sotto il Passeig di Maragall (accessi per la linea 5), alla confluenza dei distretti di Nou Barris, Horta-Guinard\u00f3 e Sant Andreu.\nStoria.\nQuesta stazione fu inaugurata nel 1959 nel'ambito del primo tratto della Linea II tra La Sagrera e Vilapicina. Nel 1970 fu riassegnata alla Linea V in seguito al prolungamento di quest'ultima tra Diagonal e Sagrera.\nNel 1982 \u00e8 entrata in servizio anche come stazione per i treni della L4, con l'aggiunta di nuove banchine e di altri accessi e la realizzazione dei collegamenti di interscambio."}
{"id": "2604801", "revid": "275619", "url": "https://it.wikipedia.org/wiki?curid=2604801", "title": "Sakon e Ukon", "text": ""}
{"id": "2604804", "revid": "125164731", "url": "https://it.wikipedia.org/wiki?curid=2604804", "title": "Riva del Sole", "text": "Riva del Sole \u00e8 una localit\u00e0 balneare del comune di Castiglione della Pescaia, in provincia di Grosseto.\nGeografia fisica.\nLa pineta in cui sorge la frazione \u00e8 il tratto pi\u00f9 meridionale della pineta di Roccamare, che partendo proprio a sud da Riva del Sole arriva a nord fino alle Rocchette, pineta caratterizzata per la presenza di pini marittimi e pini domestici, con i primi che risultano pi\u00f9 presenti in prossimit\u00e0 del litorale ed i secondi verso il retroterra. Si ritrovano anche specie endemiche di macchia mediterranea. La pineta si affaccia sulle dune della spiaggia che portano verso il mare, dune che vedono la presenza di piante grasse che crescono sulla sabbia: questa tipologia di spiaggia \u00e8 differente da quella di Marina di Grosseto e Principina a Mare, poich\u00e9 a Riva del Sole la presenza di scogli frena l'azione delle correnti marine.\nRiva del Sole \u00e8 stata definita come un valido esempio dell'inserimento dell'uomo nel paesaggio, in quanto la frazione si \u00e8 sviluppata totalmente all'interno di una pineta e nelle immediate vicinanze della spiaggia.\nStoria.\nRiva del Sole nacque come villaggio turistico tra il 1957 e il 1960, per opera dalla organizzazione dopolavoristica svedese \"RESO\" (Reso AB), catena di agenzia di viaggi, gruppi di hotel, tour fondata nel 1937, per offrire un luogo di vacanza ai propri dipendenti. L'impianto \u00e8 ancora interamente svedese di propriet\u00e0, ma ha un pubblico internazionale. Successivamente, intorno al villaggio turistico, hanno iniziato a sorgere nuove abitazioni, fino allo sviluppo di una vera e propria frazione, favorendo l'iterazione cos\u00ec tra svedesi e italiani. Inoltre la frazione \u00e8 sede del consolato svedese in Italia e vi sono alternati fino ad ora quattro consoli onorari presso la provincia di Grosseto: Blomqvist (1960-1972), Klas Erik Kjallquist (1972-1996), Felice Bassi (1996-2012) e Carluccio Castelli (dal 2012). La propriet\u00e0 apr\u00ec anche il villaggio svedese di Baia Domizia (Caserta) nel 1968 poi trasferito ad altra societ\u00e0 nel 2014.\nMonumenti e luoghi d'interesse.\nNata nel secolo scorso come frazione balneare a vocazione turistico-residenziale, Riva del Sole non possiede monumenti storici all'interno del suo perimetro, ma \u00e8 possibile segnalare alcune strutture di interesse artistico-architettonico realizzate a partire dalla fine degli anni cinquanta.\nOltre queste architetture contemporanee appena elencate, sono da segnalare anche due edifici risalenti ai primi anni del Novecento situati nell'entroterra nei pressi di Punta Capezzolo: la Villa Malenchini con la cappella gentilizia di San Luigi, residenza padronale tipica dell'ambiente maremmano.\nGeografia antropica.\nLa frazione, delimitata a nord dal fosso di Casa Mora e a sud dalla Punta Capezz\u00f2lo, si sviluppa intorno al villaggio turistico svedese, con lottizzazioni residenziali e ricettive realizzate a partire dagli anni settanta come i rioni di \"Val delle Cannucce\", \"Le Dune\" e \"Poggio Catenaccio\", e con aree attrezzate come il rione \"Casa Mora\", dotato di numerosi impianti sportivi come lo Stadio Comunale, lo stadio di baseball e il palasport sede dell'Hockey Club Castiglione.\nInfrastrutture e trasporti.\nLa frazione \u00e8 attraversata dalla strada provinciale 158 delle Collacchie, che la collega a nord con Follonica e a sud con Grosseto. Riva del Sole \u00e8 inoltre raggiungibile sia da nord che da sud grazie alla pista ciclabile Castiglione della Pescaia-Bivio di Rocchette, che la collega al centro di Castiglione e alle altre frazioni di Roccamare e Rocchette. Inoltre \u00e8 dotata di un servizio di autobus, rinforzato maggiormente durante i mesi estivi."}
{"id": "2604805", "revid": "767487", "url": "https://it.wikipedia.org/wiki?curid=2604805", "title": "Vacanze (Statuto)", "text": "Vacanze \u00e8 un album discografico del gruppo musicale italiano Statuto, pubblicato nel 1988 dalla Toast Records.\nIl disco.\n\u00c8 il primo album musicale (non autoprodotto) degli Statuto, ed \u00e8 stato registrato e mixato in una sola settimana all'interno dello studio \"Minirec\" di Torino da Gigi Guerrieri.\nContiene 10 brani, di cui 7 inediti e 3 cover, ovvero \"La pelle nera\", dall'omonima canzone di Nino Ferrer, \"Passo le mie notti\", da \"Passo le mie notti qui da solo\" di Stevie Wonder, b-side del singolo \"Il sole \u00e8 di tutti\", e l'ultima traccia strumentale \"Batman Theme\", tratta dalla sigla dell'omonima serie televisiva."}
{"id": "2604814", "revid": "27257204", "url": "https://it.wikipedia.org/wiki?curid=2604814", "title": "Ara Ubiorum", "text": ""}
{"id": "2604818", "revid": "216538", "url": "https://it.wikipedia.org/wiki?curid=2604818", "title": "SuperG", "text": ""}
{"id": "2604820", "revid": "149485", "url": "https://it.wikipedia.org/wiki?curid=2604820", "title": "Marco Mariani (sportivo)", "text": "Hockey.\nE' figlio di Lino Mariani.\nNel 1973 inizia l'attivit\u00e0 hockeistica con la Sportivi Ghiaccio Cortina, squadra con cui giocher\u00e0 in serie A ed in serie A2 dal 1986 al 1996 con l'eccezione di una stagione (1989-1990) disputata con l'Hockey Club Fiemme in massima serie.\nMariani ha fatto parte della nazionale italiana Under-20 disputando un campionato mondiale junior di hockey di serie B nel 1987 a Rouen (Francia) ed uno di serie C nel 1988 a Belluno (Italia)\nCurling.\nNazionale.\nMariani ha fatto parte della nazionale italiana di curling, vantando 83 presenze. Nella sua carriera ha anche preso parte ai XX Giochi olimpici invernali disputati a Torino nel 2006, ad un campionato mondiale di curling (Victoria 2005) ed a dieci campionati europei.\nNel 2012 partecipa come riserva ai campionati europei misti.\nOlimpiadi:\nMondiali:\nEuropei:\nEuropei misti:\nRiconoscimenti.\nMarco \u00e8 l'unico atleta italiano del curling ad essersi aggiudicato il Colin Campbell Award durante il campionato mondiale del 2005.\nCampionato italiano.\nMarco ha disputato molte volte il campionato italiano assoluto di curling del girone d'eccellenza (serie A) inizialmente con il Curling Club 66 Cortina e successivamente con il Curling Club Dolomiti.\nComplessivamente mariani ha vinto cinque medaglie d'oro, sei medaglie d'argento e tre medaglie di bronzo.\nCuriosit\u00e0.\nMarco \u00e8 figlio del giocatore di curling Lino Mariani."}
{"id": "2604830", "revid": "933835", "url": "https://it.wikipedia.org/wiki?curid=2604830", "title": "Monte Rotondo", "text": "Monte Rotondo pu\u00f2 riferirsi alle seguenti montagne:\nPu\u00f2 riferirsi inoltre a:"}
{"id": "2604832", "revid": "767487", "url": "https://it.wikipedia.org/wiki?curid=2604832", "title": "Senza di lei", "text": "Senza di lei \u00e8 un album discografico del gruppo musicale italiano Statuto, pubblicato nel 1989 dalla Toast Records.\nIl disco.\n\u00c8 il secondo album musicale degli Statuto, ed \u00e8 stato registrato in due giorni all'interno dello studio \"Minirec\" di Torino, e vede l'avvicendamento al basso tra \"Cico\" e \"Rudy Ruzza\".\nContiene 6 tracce inedite, tra cui \"Senza di lei\", che d\u00e0 il nome all'album, alla cui realizzazione partecipa anche James Taylor dei James Taylor Quartet."}
{"id": "2604856", "revid": "767487", "url": "https://it.wikipedia.org/wiki?curid=2604856", "title": "Beverley Craven", "text": "Ha pubblicato sino al 2011 sette album (tra cui due raccolte): \" Beverley Craven \" (1990), \" Love Scenes \" (1993), \" Mixed Emotions \" (1999), \" The Very Best of Beverley Craven \" (raccolta, 2000), \" Legends \" (raccolta, 2001), \" Close to Home \" (2009) e \"\" (2011).\nIl suo brano pi\u00f9 famoso \u00e8 \" Promise Me \" del 1990.\n\u00c8 fra gli artisti che si sono esibiti nel programma televisivo \"Top of the Pops\".\nBiografia.\nInfanzia.\nBeverley Craven \u00e8 nata a Colombo nello Sri Lanka, ma \u00e8 cresciuta in Inghilterra (il paese originario dei suoi genitori), segnatamente a Berkhamstead, nello Hertfordshire, dove giunge all'et\u00e0 di 18 mesi.\nIncoraggiata dalla madre, una violinista, inizia a suonare il pianoforte sin dall'et\u00e0 di 7 anni.\nCarriera musicale.\nLasciato il college, un istituto d'arte, nei primi anni ottanta inizia ad esibirsi in alcuni pub assieme a delle band, sino a quando viene notata da Bobby Womack, leggenda del soul, che le offre la possibilit\u00e0 di seguirlo in un tour europeo.\nFirma quindi un contratto discografico con la Chappell Music e poi con la Epic Records. e comincia a lavorare al suo primo album, inizialmente con Steward Levine, produttore dei Simply Red, e poi con Paul Samwell-Smith, produttore di Carly Simon.\nNel 1990, pubblica il suo primo album, \" Beverley Craven \", che rimane per ben 52 settimane nelle classifiche del Regno Unito.\nOttiene un grande successo anche il singolo \" Promise Me \", che, sempre nel Regno Unito, raggiunge il 3\u00ba posto delle classifiche.\nNel 1992 vince ai BRIT Awards nella categoria \u201crivelazione britannica\u201d (\"Best British Newcomer\") e riceve anche una nomination per il miglior album e per il miglior singolo.\nPubblica quindi l'album \" Love Scenes \", che contiene il singolo omonimo e il singolo \" Mollie's Song \" (dedicato alla primogenita Mollie, nata in quell'anno) \u2013 a cavallo tra la fine degli anni novanta e l'inizio del nuovo secolo \u2013 gli album \" Mixed Emotions \" (1999), \" The Very Best of Beverley Craven \" (2000), \" Legends \" (2001).\nDopo una pausa di alcuni anni, che la cantante si concede per dedicarsi alla propria famiglia, ritorna quindi sulle scene nel 2004 con un concerto live.\nLa sua carriera si interrompe per\u00f2 nuovamente nel 2005, quando le viene diagnosticato un cancro al seno, da cui fortunatamente guarisce l'anno seguente..\nPubblica quindi nel 2009 \u2013 vale a dire ad otto anni di distanza dal precedente \u2013 un nuovo album, dal titolo \" Close to Home \".\nVita privata.\n\u00c8 stata sposata dal 1993 al 2010 con il paroliere Colin Campsie, autore, tra l'altro di alcune canzoni di Natalie Imbruglia e ha tre figlie, Molly, Brenna e Connie."}
{"id": "2604862", "revid": "599013", "url": "https://it.wikipedia.org/wiki?curid=2604862", "title": "Gianpaolo Zandegiacomo", "text": "Ha fatto parte della nazionale italiana di curling, della nazionale italiana junior di curling ed ha partecipato alle Olimpiadi di Torino, ad un campionato mondiale junior di curling, un mondiale e sette europei.\nGianpaolo \u00e8 nato dal punto di vista curlinistico con il Curling Club Auros, divenuto poi Curling Club Tre Cime. Dopo ben vent'anni passati nei club di Auronzo di Cadore nel 2007 Zandegiacomo passa al Curling Club Dolomiti, che al momento \u00e8 il club pi\u00f9 prestigioso di Cortina d'Ampezzo. Grazie a questa scelta Gianpaolo si aggiudica nelle due stagioni giocate con il club due medaglie d'argento ai campionato italiano di curling.\nGianpaolo \u00e8 stato tre volte campione d'Italia."}
{"id": "2604867", "revid": "155634", "url": "https://it.wikipedia.org/wiki?curid=2604867", "title": "Campionato AIFA 1983", "text": "Il Campionato AIFA 1983 \u00e8 stato il terzo campionato di football americano organizzato dall'Associazione Italiana Football Americano.\nCon l'ingresso di Angels Pesaro, Doves Bologna, Panthers Parma, Giants e Jets Bolzano e Riders Sesto San Giovanni, il numero di squadre raggiunse le 18 unit\u00e0. I gironi passarono da due a tre e nel tabellone dei play-off furono aggiunti i quarti di finale e un incontro di spareggio, denominato wild card.\nPlayoff.\nAccedono ai playoff le prime 3 squadre di ogni girone.\nIII Superbowl.\nIl III Superbowl italiano si \u00e8 disputato sabato 9 luglio 1983 al Palazzo dello Sport di Genova, davanti a 10.000 spettatori. La partita, disputata per la prima volta in un'arena \"indoor\", \u00e8 stata vinta dai Rhinos Milano, al loro terzo successo consecutivo, sui Warriors Bologna per 20 a 14.\nGianluca Gerosa, wide receiver dei Rhinos, \u00e8 stato premiato come MVP dell'incontro."}
{"id": "2604868", "revid": "110157", "url": "https://it.wikipedia.org/wiki?curid=2604868", "title": "Nun \u00e8 acqua", "text": "Nun \u00e8 acqua \u00e8 il ventisettesimo album del cantante napoletano Massimo Ranieri, pubblicato nel 2003 dalla Sony Music.\nIl disco.\nIl disco \u00e8 il secondo di una trilogia dedicata alla rivisitazione dei classici della canzone napoletana con arrangiamenti curati da Mauro Pagani e Mauro Di Domenico (gli altri due album sono Oggi o dimane del 2001 e Accuss\u00ec grande del 2005).\nLe registrazioni sono state effettuate presso lo studio Officine meccaniche da giugno a settembre 2002, e i tecnici del suono sono Alberto Bonardi, Guido Andreani, Peppe De Angelis e Gabriele Ponticello; il mixaggio, effettuato nello stesso studio, \u00e8 stato curato da Paolo Iafelice.\nLa copertina raffigura un disegno di Alessandro Cassinelli, mentre la grafica del libretto \u00e8 stata curata da Paolo De Francesco.\nMusicisti.\nNel libretto interno dell'album i musicisti sono suddivisi canzone per canzone; per comodit\u00e0 vengono qui raggruppati\nOrchestra d'archi \"Edodea Ensemble\":"}
{"id": "2604898", "revid": "131145", "url": "https://it.wikipedia.org/wiki?curid=2604898", "title": "Piazza del Broletto", "text": ""}
{"id": "2604900", "revid": "131145", "url": "https://it.wikipedia.org/wiki?curid=2604900", "title": "Piazza Broletto", "text": ""}
{"id": "2604906", "revid": "767487", "url": "https://it.wikipedia.org/wiki?curid=2604906", "title": "Crayon Shin-chan - Action Kamen VS Haigure ma\u014d", "text": " \u00e8 un film d'animazione del 1993 diretto da Mitsuru Hongo.\nSi tratta del primo film d'animazione basato sul manga e anime giapponese \"Shin Chan\". Come per gli altri film basati sulla serie, non esiste un'edizione italiana del lungometraggio.\nTrama.\nUn esercito di alieni vuole invadere la terra e Shinnosuke vuole impedirlo. La sua unica speranza \u00e8 Action Kamen, che, in un universo parallelo, \u00e8 un vero supereroe. C'\u00e8 per\u00f2 un problema: Action Kamen ha perso i suoi poteri, e toccher\u00e0 quindi a Shin-chan risolvere la situazione.\nDistribuzione.\nEdizioni home video.\nIn Giappone il film \u00e8 stato distribuito in VHS il 25 aprile 1994 e in DVD il 25 novembre 2002."}
{"id": "2604910", "revid": "1924342", "url": "https://it.wikipedia.org/wiki?curid=2604910", "title": "Another One Rides the Bus", "text": "Another One Rides the Bus \u00e8 un singolo del cantante statunitense \"Weird Al\" Yankovic estratto dall'album con il suo stesso nome ed \u00e8 la parodia della canzone \"Another One Bites the Dust\" dei Queen.\nDescrizione.\nLa canzone parla di una persona che sta viaggiando in un autobus molto affollato.\nGli unici strumenti presenti sono la fisarmonica di \"Weird Al\" Yankovic e le percussioni del batterista Jon \"Bermuda\" Schwartz.\nIl video.\nUfficialmente non esiste il video di questa canzone, ma \u00e8 celebre la performance al \"The Tomorrow Show\" con Tom Snyder."}
{"id": "2604917", "revid": "27258462", "url": "https://it.wikipedia.org/wiki?curid=2604917", "title": "Filosofo politico", "text": ""}
{"id": "2604920", "revid": "1543377", "url": "https://it.wikipedia.org/wiki?curid=2604920", "title": "Codex Petropolitanus Purpureus", "text": "Il Codex Petropolitanus Purpureus (Gregory-Aland: N o 022; Soden: \u03b5 019) \u00e8 un manoscritto onciale in greco datato paleograficamente al VI secolo e contenente i quattro vangeli canonici.\nIl \"Codex Petropolitanus Purpureus\", assieme ai manoscritti \u03a6, O, e \u03a3, appartiene al gruppo dei manoscritti onciali purpurei.\nTesto.\nIl codice contiene i quattro vangeli canonici con ampie lacune. Il testo \u00e8 disposto su due colonne di sedici linee ciascuna, con 12 grandi lettere onciali per linea. La scrittura \u00e8 ottenuta con un inchiostro argenteo su pergamena purpurea, con i \"nomina sacra\" (\u0399\u03a3, \u0398\u03a3, \u039a\u03a3, \u03a5\u03a3, e \u03a3\u03a9\u03a4\u0397\u03a1) scritti in inchiostro aureo. Presenta errori riconducibili allo iotacismo, come lo scambio di \u03b9 e \u03b5\u03b9, \u03b1\u03b9 e \u03b5.\nLe tavole dei \u03ba\u03b5\u03c6\u03b1\u03bb\u03b1\u03b9\u03b1 erano poste prima dei vangeli, il cui testo \u00e8 diviso, appunto, secondo i \u03ba\u03b5\u03c6\u03b1\u03bb\u03b1\u03b9\u03b1. All'inizio delle pagine si conservano i \u03c4\u03af\u03c4\u03bb\u03bf\u03b9, mentre le sezioni ammoniane e i canoni eusebiani sono collocati a margine.\nCritica testuale.\nIl testo del codice \u00e8 un testimone del tipo testuale bizantino molto arcaico, con molte lezioni esterne, Secondo Scrivener \u00abpresenta forme fortemente alessandrine\u00bb.\nSecondo Burnett Hillman Streeter presenta alcune parti del tipo testuale cesariense, mentre Kurt Aland lo ha collocato nella Categoria V, ed \u00e8 certo che presenta un carattere bizantino preponderante.\nIl manoscritto manca della Pericope dell'adultera (\"Vangelo secondo Giovanni\" ) e dei versetti relativi all'agonia di Ges\u00f9 al Getsemani (\"Vangelo secondo Luca\" 22:43-44)."}
{"id": "2604928", "revid": "729019", "url": "https://it.wikipedia.org/wiki?curid=2604928", "title": "Gustav von Rauch", "text": "Biografia.\nIl padre, bavarese di nascita, capitano del Genio dell'esercito del Ducato di Brunswick, pass\u00f2 nel 1777 all'esercito prussiano, diventando l'anno dopo insegnante, e quindi (1798) direttore dell'Accademia del Genio. Quando questa venne chiusa, dopo la guerra del 1806, Rauch \"senior\", ormai maggior generale (\"generalmajor\"), fu destinato a Stettino come vice comandante con la supervisione delle opere difensive da realizzare.\nIl figlio segu\u00ec l'esempio del padre e si arruol\u00f2 nel corpo del Genio militare. Entr\u00f2 nel 1788 all'Accademia del Genio (\"Ecole de g\u00e9nie\") di Potsdam, la stessa in cui aveva insegnava suo padre; il 6 aprile 1790 fu promosso tenente e fino al tardo autunno del 1796 fu occupato in perlustrazioni e lavori di fortificazione al confine slesiano-austriaco e nei territori di recente acquisizione, partecipando anche agli scontri seguenti alla terza spartizione della Polonia (sollevazione della Grande Polonia).\nFu quindi destinato a Berlino, come aiutante dell'allora influente \"generalquartiermeister\" e comandante del corpo del Genio, tenente generale Levin von Geusau. La sua carriera prese quindi una piega differente: il 14 gennaio 1802 entr\u00f2 come \"quartiermeisterleutnant\" nel neo-costituito Stato Maggiore generale, il 12 dicembre 1803 divenne capitano (\"hauptmann\") e nel 1805 assistente del colonnello (poi tenente generale) Friedrich von Kleist, aiutante del re Federico Guglielmo III di Prussia.\nNello Stato Maggiore generale, dopo la promozione a maggiore del 22 ottobre 1805, segu\u00ec le inconcludenti operazioni di mobilitazione del 1805 e la guerra del 1806-1807.\nRaggiunse quindi la Prussia, assegnato allo Stato Maggiore del generale russo Kamenskij, che nella primavera 1807 accorreva con un contingente misto russo-prussiano in soccorso di Danzica assediata; fallita l'azione ebbe lo stesso incarico presso il generale von R\u00fcchel, governatore di K\u00f6nigsberg.\nLa pace lo riport\u00f2 nell\"'entourage\" reale, dove il generale von Scharnhorst lo assegn\u00f2 ai lavori della commissione per la riforma dell'esercito.\nScharnhorst, quando lo propose per la nomina a membro della commissione per la riorganizzazione del corpo del Genio, da lui stesso presieduta, scrisse: \u00abRauch, raccomandato dal colonnello von Wassenbach come un ufficiale abile, di capacit\u00e0 non comuni, port\u00f2 a termine nell'ultima guerra molte missioni con soddisfazione del Re, prestando la propria opera con raro zelo, e fu promosso senza l'intervento di Sua Maest\u00e0\u00bb; ancora nel 1812, successivamente alla nomina di Rauch alla risorta Scuola di Guerra, comment\u00f2 in una lettera anch'essa di apprezzamento: \u00abSenza il suo amore per l'ordine, la sua laboriosit\u00e0, la sua conoscenza degli uomini e il suo giudizio, di certo il mio compito sarebbe stato pi\u00f9 difficile\u00bb.\nRauch port\u00f2 avanti tale incarico sino alla guerra del 1809, quando il 12 febbraio divenne direttore della 2\u00aa divisione del dipartimento generale della guerra, potendo contare, riguardo a tutte le questioni pratiche della sua divisione, sull'immediata udienza da parte del sovrano; il 16 marzo 1812, quando la situazione politica port\u00f2 alle dimissioni di Scharnhorst, promosso \"Generalquartiermeisterleutnant\", ebbe \"ad interim\" il comando del corpo del Genio, gi\u00e0 di Scharnhorst.\nIl re espresse a quel tempo la speranza che Rauch \u00absarebbe stato all'altezza, come sempre, della suprema fiducia accordatagli\u00bb.\nAll'inizio della guerra del 1812 Rauch, colonnello dal 14 agosto 1812, fu nominato il 1\u00ba marzo 1813 a capo dello Stato Maggiore del corpo d'armata del generale Yorck von Wartenburg, ricostituitosi a Berlino. La sua posizione era particolarmente difficile, essendo il generale un superiore non facile da trattare, che con difficolt\u00e0 accordava fiducia e apprezzamento, e che con nessuno aveva una predisposizione favorevole a priori. Secondo Droysen n\u00e9 la personalit\u00e0 di Rauch, n\u00e9 i suoi modi precisi e scientifici si adattavano a Yorck, che lo trovava \u00abnoioso\u00bb e ben presto lo ebbe in antipatia. Che tale giudizio sia probabilmente affrettato lo prova fra l'altro un passo della relazione dello stesso generale Yorck sulla battaglia di Bautzen del 20 maggio, in cui scrisse: \u00abIn particolare debbo citare in quest'occasione il mio capo di Stato Maggiore, colonnello von Rauch, di cui devo sottoscrivere l'ordine di ritirata notturna attraverso le gole.\u00bb\nRauch, dal 7 luglio \"generalmajor\", con la morte di Scharnhorst il 21 dello stesso mese, divenne capo del corpo del Genio e contemporaneamente, mentre Gneisenau era impegnato in contatti con la Gran Bretagna, fu destinato a sostituirlo \"ad interim\" come capo di Stato Maggiore presso il comandante in capo dell'esercito von Bl\u00fccher.\nIn aggiunta divenne plenipotenziario del Ministero della Guerra per lo sviluppo ed il riarmo dell'esercito.\nAl riprendere delle ostilit\u00e0 con la Francia Gneisenau riprese il suo posto, ma Rauch rimase agli ordini di Bl\u00fccher, nel medesimo Stato Maggiore, e con questo prese parte agli ulteriori eventi bellici, impegnato in particolare a seguire i lavori di fortificazione e gli altri compiti deputati al corpo del Genio.\nQuando l'esercito giunse sulla riva del Reno ebbe il comando delle operazioni, in qualit\u00e0 di capo dei dipartimenti riuniti della guerra e dell'esercito, con ci\u00f2 all'atto pratico ministro della Guerra; in seguito, dopo essere stato per un certo periodo a Berlino, prese parte alle trattative per il cessate il fuoco tenutesi a Chaumont e Lusigny.\nDopo la firma del Trattato di Parigi ebbe luogo la sua nomina a capo del corpo del Genio e ispettore generale delle fortificazioni, riunendo cos\u00ec per la prima volta il comando delle due principali branche del servizio.\nSi rec\u00f2 quindi a Berlino, dopo aver accompagnato il sovrano in Inghilterra, ma torn\u00f2 poco dopo alla frontiera con la Francia quando la guerra si fece di nuovo imminente, per organizzare le difese sul Reno; il re gli scrisse il 15 aprile che considerava tale compito cos\u00ec importante da doverlo affidare nelle sue sole mani. Ci\u00f2 non corrispondeva al vero, in quanto Bl\u00fccher aveva chiesto di propria iniziativa l'assegnazione di molti pionieri all'esercito di campagna, e ci\u00f2 pare fosse dovuto ad attriti fra i due generali.\nIl rapido progresso della guerra mise da parte le divergenze e Rauch pot\u00e9 ben presto tornare a Berlino per dedicarsi al compito di riorganizzare completamente il corpo del Genio, riordinando un insieme confuso e complicato, aumentando il numero degli effettivi e le fortificazioni.\nCoinvolto nelle decisioni chiave, il ministro della Guerra von Boyen ebbe un ruolo di primo piano; l'esecuzione in dettaglio, secondo il decreto governativo del 27 marzo 1816 controfirmato dal re, era demandata a Rauch.\nIn tale elevato incarico riusc\u00ec a guadagnarsi la fiducia ed il rispetto dei subordinati. Anche i governanti russi si avvalsero del suo consiglio; su richiesta dello zar Alessandro I ispezion\u00f2 nel 1822 le fortificazioni dell'Impero russo, e analogamente nel 1829 fece per le fortificazioni polacche, su invito di Nicola I alla cui incoronazione nel 1825 aveva presenziato come inviato della Prussia.\nIl 30 marzo 1829 fu promosso \"general der Infanterie\", il 21 novembre 1831 fu nominato membro del Consiglio di Stato e il 18 gennaio 1833 fu insignito dell'Ordine dell'Aquila Nera. Nel 1837 il suo superiore von Witzleben gli lasci\u00f2 per motivi di salute gli uffici di ministro della Guerra; ne prese effettivamente il posto il 30 luglio, quando questi mor\u00ec.\nMa von Rauch non rimase a lungo in questa posizione; alla fine del 1838 cadde malato, e nel febbraio 1841 dovette rassegnare le dimissioni, che furono accettate il 28 dello stesso mese. Poco dopo mor\u00ec.\nFu sepolto all'Invalidenfriedhof di Berlino. Nel 1899 gli fu intitolato il 3\u00ba Battaglione Pionieri (\"1. Brandenburgisches\").\nSua figlia Rosalie (1820\u20131879) fu legata da matrimonio morganatico al principe Alberto di Prussia."}
{"id": "2604929", "revid": "729019", "url": "https://it.wikipedia.org/wiki?curid=2604929", "title": "Galp", "text": "La Galp Energia \u00e8 una azienda portoghese operante nel settore petrolifero e del gas. \u00c8 stata fondata il 22 aprile 1999 come \"GALP \u2013 Petr\u00f3leos e G\u00e1s de Portugal SGPS, S.A.\" in seguito alla riorganizzazione del settore energetico portoghese, e dalle ceneri della vecchia Galp, fondata nel 1977 dalla fusione di diverse aziende energetiche nazionali del paese.\nBusiness units.\nGalp Energia opera secondo le seguenti quattro divisioni di business:"}
{"id": "2604930", "revid": "1974457", "url": "https://it.wikipedia.org/wiki?curid=2604930", "title": "Nesto", "text": "Il nesto o marza, \u00e8 una porzione di ramo provvista di una o pi\u00f9 gemme, e rappresenta il \"gentile\" o oggetto, o epibionte da innestare sul portainnesto o soggetto, o ipobionte. Le marze devono essere prelevate a fine inverno, prima della ripresa vegetativa.\nTipologie.\nL'innesto a marza presenta diverse metodologie:\nTecnica.\nLe fasi principali dell'innesto a marza sono:"}
{"id": "2604931", "revid": "287204", "url": "https://it.wikipedia.org/wiki?curid=2604931", "title": "Guido da Pisa (geografo)", "text": "Biografia.\nDella sua vita non si conosce praticamente nulla. Il \"Liber Maiolichinus\" cita un \"Vido\", illustre e colto \"levita\" - cio\u00e8 diacono - che partecip\u00f2 nel 1113 all'impresa pisana contro i Saraceni nelle isole Baleari, notizia corrispondente a fonti d'archivio pisane di un Guido diacono partecipante alla spedizione delle Baleari.\nGuido un compilatore di testi storici e geografici. Nella raccolta che costituisce il codice \"Vaticanus latinus\" 11.564 della Biblioteca apostolica Vaticana, egli mise insieme le \"Chronica maiora\" di Isidoro di Siviglia e le \"Historiae adversus paganos\" di Paolo Orosio, aggiungendo (c. 184\"r\") la notizia di un terremoto avvenuto a Pisa nel 1117.\nUn'altra compilazione, contenuta nel codice \"Egerton\" 818 della British Library di Londra, comprende le \"Collectanea rerum memorabilium\" di Gaio Giulio Solino e il \"De septem miraculis mundi\" del venerabile Beda, e si conclude con sei esametri nei quali Guido si presenta come autore della raccolta: \u00abMe Guido collegit studiose\u00bb (c. 52\"r\").\nL'opera pi\u00f9 nota di Guido \u00e8 la \"Geographica\", in quattro libri: il primo libro, composto di brani tratti dalla \"Cosmographia\" dell'Anonimo ravennate, dall\"Historia Longobardorum\" di Paolo Diacono e dalle \"Collectanea\" di Solino, descrive i territori dei quali si componeva l'Impero romano; il secondo libro descrive brevemente l'antica societ\u00e0 romana, seguendo le \"Etymologiae\" di Isidoro di Siviglia, il terzo tratta della geografia, seguendo ancora l'Anonimo ravennate, e il quarto libro descrive la guerra di Troia secondo il \"De excidio Troiae historia\" di Darete Frigio e le gesta di Alessandro Magno dello Pseudo-Callistene.\nIl nome dell'autore \u00e8 presente nel prologo - \u00abego Guido inductus pro scientia mea\u00bb - e alla fine dell'opera - \u00abEx quibus haec Guido documenta decora reliquit\u00bb - menzionando anche l'anno in cui fu scritta l'opera: \u00abanno ab incarnatione eius millesimo centesimo XIX\u00bb.\nL'opera \u00e8 contenuta nel codice \"Bruxellensis\" 3897-3919 della Biblioth\u00e8que Royale di Bruxelles; parzialmente nel \"Florentinus Riccardianus\" 881, nel \"Mediolanensis Ambrosianus\" R 114, nel \"Romanus Sessorianus\" 286 della Biblioteca nazionale di Roma, e nel \"Caesareus\" CCCXXXIII, \"Endlicheri\" 3.190 di Vienna."}
{"id": "2604932", "revid": "767487", "url": "https://it.wikipedia.org/wiki?curid=2604932", "title": "Gruppo moltiplicativo", "text": "In matematica e nella teoria dei gruppi il termine gruppo moltiplicativo si riferisce, a seconda del contesto ad uno dei seguenti concetti:\nSchema del gruppo delle radici dell'unit\u00e0.\nLo schema del gruppo delle radici n-sime dell'unit\u00e0 \u00e8 per definizione il nucleo della formula_3-mappa di potenza sul gruppo moltiplicativo formula_2, considerato come schema in gruppi. Perci\u00f2 per qualsiasi intero formula_5 possiamo considerare il morfismo sul gruppo moltiplicativo che prende le potenze formula_3-esime, e assume un prodotto fibrato appropriato nel senso della teoria degli schemi di questo, con il morfismo formula_7 che funziona come identit\u00e0.\nIl risultante schema di gruppo vie scritto come \"formula_8\". Questo origina uno schema ridotto, quando lo poniamo su un campo formula_9, se e solo se la caratteristica di formula_9, non divide formula_3. Questo d\u00e0 origine ad alcuni esempi chiave di schemi non riducibili (schemi con elementi nilpotenti nei loro fasci di struttura; per esempio \"formula_12\" su un campo finito con formula_13 elementi per qualsiasi numero primo formula_13.\nQuesto fenomeno non \u00e8 facilmente esprimibile nel linguaggio classico della geometria algebrica. Risulta che esso \u00e8 di grande importanza, per esempio, nell'esprimere la teoria di dualit\u00e0 delle variet\u00e0 abeliane nella caratteristica formula_13 (teoria di Pierre Cartier). la coomologia di Galois di questo schema di gruppo \u00e8 un modo per esprimere la teoria di Kummer."}
{"id": "2604936", "revid": "297745", "url": "https://it.wikipedia.org/wiki?curid=2604936", "title": "Mocenigo (Rumo)", "text": ""}
{"id": "2604938", "revid": "1573940", "url": "https://it.wikipedia.org/wiki?curid=2604938", "title": "Banu Zuhra", "text": "I Ban\u016b Zuhra () furono uno dei clan della trib\u00f9 meccana dei Quraysh.\nA tale clan appartenne la madre di Maometto, Amina bint Wahb, che era figlia del \"sayyid\" del clan.\nTra i suoi membri pi\u00f9 autorevoli viene ricordato anche Sa'd ibn Abi Waqqas, uno dei Dieci Benedetti che costituirono la cerchia pi\u00f9 intima e ascoltata del profeta Maometto."}
{"id": "2604943", "revid": "486946", "url": "https://it.wikipedia.org/wiki?curid=2604943", "title": "Fabrizio il Pastore", "text": ""}
{"id": "2604953", "revid": "109773415", "url": "https://it.wikipedia.org/wiki?curid=2604953", "title": "Citt\u00e0 dei Cesari", "text": "La Citt\u00e0 dei Cesari, nota anche come \"Citt\u00e0 incantata della Patagonia\", \"Ciudad de los C\u00e9sares\", \"Elel\u00edn\", \"Lin Lin\", \"Trapalanda\", \"Trapananda\" o \"Ciudad Vagare\", \u00e8 una mitica citt\u00e0 del Sudamerica, che si presume sia ubicata da qualche parte nel Cono Sud (forse in una valle della cordigliera delle Ande o in Patagonia).\nStoria.\nNel 1764 apparve un libro, pubblicato in forma anonima, intitolato \"An Account of the First Settlements, Laws, Forms of Government, and Police, of the Cessares, A People of South America\". Questo notevole volume consisteva di nove lettere inviate, tra il settembre 1618 e il giugno 1620, da un certo J. Vander Neck di Salem, Patagonia, al signor Vander See di Amsterdam, in cui veniva descritta una razza leggendaria: il popolo della \u00abCitt\u00e0 perduta dei Cesari\u00bb. Nella prefazione, l'autore cercava di fugare ogni dubbio sulla veridicit\u00e0 dei particolari riportati nel volume:\nSette anni dopo la sua morte, il libro fu definitivamente attribuito a James Burgh, un pedagogista e scrittore scozzese. Le lettere erano state inventate di sana pianta da Burgh e all'epoca avevano ingannato molti, in parte perch\u00e9 la sua finzione era ispirata a una leggenda rimasta viva per secoli nell'immaginario popolare. La Citt\u00e0 dei Cesari era una mitica citt\u00e0 perduta che si credeva sorgesse su un'isola in mezzo a un lago andino in una regione a sud di Valdivia, in Cile, o da qualche parte in Patagonia. La sua reputazione di luogo d'immense ricchezze la trasform\u00f2 in un sacro \"graal\" dei cacciatori di tesori, dando vita alle stesse ricerche ossessive dell'El Dorado.\nIl mito pu\u00f2 essere ricollegato al viaggio di Sebastiano Caboto, che attravers\u00f2 lo stretto di Magellano per raggiungere le Molucche, l'arcipelago indonesiano ricco di spezie. Nel 1528, ispirato dalle voci sulle straordinarie ricchezze di una civilt\u00e0 nascosta, Caboto invi\u00f2 una spedizione guidata da uno dei suoi capitani, Francisco C\u00e9sar, nel tenebroso e inesplorato interno del continente sudamericano. Il gruppo di uomini si divise in tre colonne per allargare il raggio di ricerca e s'inoltr\u00f2 nella fitta giungla: di due non si ebbero pi\u00f9 notizie, probabilmente perch\u00e9 erano penetrate nel territorio di una trib\u00f9 ostile. C\u00e9sar guid\u00f2 la terza a nord-ovest in una marcia di tre mesi che copr\u00ec oltre 1500 chilometri. Il diario ufficiale della spedizione \u00e8 andato perduto; tuttavia abbiamo il resoconto di uno spagnolo che trasmise i particolari a uno dei primi storici del R\u00edo de la Plata, sostenendo di avere incontrato C\u00e9sar in Per\u00f9. Secondo la sua versione, probabilmente fantasiosa, C\u00e9sar era ritornato carico d'oro, argento e tessuti esotici e aveva parlato di una citt\u00e0 nascosta favolosamente ricca. Se il suo racconto era vero, la spiegazione pi\u00f9 plausibile era che gli uomini di C\u00e9sar si fossero imbattuti in un avamposto dell'impero inca, anche se sembra strano che Caboto avesse deciso di tornare in Spagna anzich\u00e9 organizzare una seconda spedizione verso la citt\u00e0 perduta. Questo bast\u00f2 tuttavia a far nascere la leggenda della Citt\u00e0 dei Cesari, e quando, durante il processo contro Caboto a Siviglia (per aver deviato dalla sua missione), si apprese che i suoi uomini avevano visto \u00abgrandi ricchezze di oro, argento e pietre preziose\u00bb, anche se non ne conoscevano l'esatta localizzazione, la storia infiamm\u00f2 l'immaginazione popolare.\nLa scomparsa di varie spedizioni avventuratesi in quella pericolosa regione nel corso del XVI secolo tingeva di un'aura ancora pi\u00f9 misteriosa la storia della Citt\u00e0 dei Cesari. Nel 1534 gran parte della spedizione portoghese di Sim\u00f3n de Alcazaba era stata abbandonata nella Patagonia del Sud; nel 1540 i 150 uomini sulla nave ammiraglia del vescovo di Plasencia erano rimasti bloccati nello stretto di Magellano e di loro non si erano pi\u00f9 avute notizie. Il resoconto di un membro della missione di Plasencia, riferito al vicer\u00e9 del Per\u00f9 da Crist\u00f3bal Hern\u00e1ndez e oggi ritenuto apocrifo, descriveva citt\u00e0 lungo un lago a 70 leghe (340\u00a0km) da C\u00f3rdoba e parlava di due sopravvissuti spagnoli che erano stati accolti da una trib\u00f9 indiana presso la quale erano rimasti fino al 1567, quando si erano trasferiti in una fertile terra dove avevano fondato una citt\u00e0. Questi due uomini furono considerati i fondatori della Citt\u00e0 dei Cesari. Il vicer\u00e9 scrisse quindi al re di Spagna per chiedergli di inviare missionari nell'area. La ricerca della citt\u00e0 e degli spagnoli perduti fu l'oggetto di numerose e vane spedizioni nel XVII e XVIII secolo, l'ultima delle quali fu organizzata dal governatore del Cile nel 1791. Alla met\u00e0 del XIX secolo pochi credevano ormai all'esistenza della citt\u00e0, anche se, come per tutte le grandi leggende, il suo richiamo aureo l'avrebbe fatta sopravvivere ancora a lungo."}
{"id": "2604956", "revid": "27258964", "url": "https://it.wikipedia.org/wiki?curid=2604956", "title": "Bryce Canyon National Park", "text": ""}
{"id": "2604961", "revid": "7", "url": "https://it.wikipedia.org/wiki?curid=2604961", "title": "30th Anniversary Concert Celebration", "text": ""}
{"id": "2604962", "revid": "585241", "url": "https://it.wikipedia.org/wiki?curid=2604962", "title": "Canzoni di Natale", "text": ""}
{"id": "2604963", "revid": "339392", "url": "https://it.wikipedia.org/wiki?curid=2604963", "title": "Abdurrahman bin Auf", "text": ""}
{"id": "2604967", "revid": "1718925", "url": "https://it.wikipedia.org/wiki?curid=2604967", "title": "Bamboo (disambigua)", "text": ""}
{"id": "2604971", "revid": "834", "url": "https://it.wikipedia.org/wiki?curid=2604971", "title": "Atomic Ro-o-oster", "text": ""}
{"id": "2604978", "revid": "1543377", "url": "https://it.wikipedia.org/wiki?curid=2604978", "title": "San Roque (Colombia)", "text": "San Roque \u00e8 un comune della Colombia facente parte del dipartimento di Antioquia.\nIl centro abitato venne fondato da Gregorio Toro, Leandro G\u00f3mez e Raimundo Piedrah\u00edta nel 1880, mentre l'istituzione del comune \u00e8 del 1884."}
{"id": "2604981", "revid": "131358", "url": "https://it.wikipedia.org/wiki?curid=2604981", "title": "Ian Chawko", "text": ""}
{"id": "2604990", "revid": "15756", "url": "https://it.wikipedia.org/wiki?curid=2604990", "title": "Episodi di The Mentalist (seconda stagione)", "text": "La seconda stagione della serie televisiva statunitense The Mentalist \u00e8 andata in onda negli Stati Uniti d'America ogni gioved\u00ec dal 24 settembre 2009 al 20 maggio 2010 sul canale statunitense CBS, ottenendo un'audience media di 15.368.000 telespettatori, risultando cos\u00ec una delle serie tv pi\u00f9 seguite della stagione televisiva statunitense. \u00c8 il seguito della prima stagione.\nIn Italia, la seconda stagione \u00e8 stata trasmessa in prima visione assoluta dal 1\u00ba aprile 2010 al 17 giugno 2010, su Joi di Mediaset Premium.\nIn chiaro, la seconda stagione \u00e8 stata trasmessa dal 9 settembre 2010, su Italia 1.\nNella Svizzera italiana \u00e8 stata trasmessa dal 25 agosto al 18 novembre 2010 su RSI LA1 con un doppio episodio a serata.\nConto in rosso.\nTrama.\nLisbon e Jane indagano su un caso di omicidio in un centro commerciale di Sacramento. Il consulente del CBI, sfidato da un agente di polizia, prima fornisce una descrizione dettagliata della vita della vittima e poi, parlando con i testimoni, riesce a risolvere il caso in pochi minuti. Nonostante ci\u00f2 l'assassino tenta la fuga, ma viene freddato dagli agenti presenti sul posto. Ritornati al CBI, Lisbon e Jane vengono convocati da Minelli, che li vede profondamente cambiati dal \"caso Tanner\" e non li ritiene pi\u00f9 in grado di seguire le indagini su John il Rosso. Minelli decide quindi di affidare il caso al detective Sam Bosco. Jane, non avendo pi\u00f9 motivo di restare, decide inizialmente di lasciare il CBI per poi ripensarci quando la squadra viene chiamata per un caso d'omicidio. Il mentalista vuole comunque essere tenuto al corrente delle questioni legate a John il Rosso, ma Bosco gli fa capire che non gli fornir\u00e0 alcuna informazione. Jane ritorna a indagare sul caso in corso e, operando sempre all'oscuro di Lisbon e facendosi accompagnare da Cho e Rigsby, aspetta che il killer finisca nella sua trappola. Si scopre che Monica Dunninger, la vittima, si era data alla fuga dopo essersi presa la colpa di aver rubato un milione di dollari da una societ\u00e0 in cambio di cure mediche per il figlio gravemente malato. Quando quest'ultimo era riuscito a guarire, la donna avrebbe voluto rientrare in famiglia, ma il vero colpevole ovviamente non era d'accordo. L'omicida viene smascherato grazie alla prova trovata da Rigsby con l'intuito di Jane. Infine, il mentalista decide di carpire le informazioni di Bosco su John il Rosso con altri metodi.\nLa lettera rosso scarlatto.\nTrama.\nKristen Marlein, che lavorava per una senatrice, viene ritrovata morta sotto un ponte. Jane nota che alla donna \u00e8 stata sottratta una scarpa e questo esclude il suicidio. La polizia scopre che la Marlein potrebbe aver avuto una relazione con il marito della senatrice e quindi Lisbon e Jane si recano a parlare con Melinda Batson e con suo marito, ma i due negano tutto. Ritornati al quartier generale, Jane invita Van Pelt a trovare informazioni sulla relazione segreta della Marlein nella sua stanza e in particolare nel suo portagioie. Successivamente il mentalista cerca di ottenere le nuove informazioni che il detective Bosco ha ricevuto su John il Rosso, ma invano. Cho e Rigsby si recano dalla matrigna di Marlein, Charlotte, in cerca di informazioni sul figlio Harlan, che ha commesso diversi crimini. La donna dice di non sapere dov'\u00e8 l'uomo ma i due agenti lo trovano nell'abitazione e lo arrestano. Portato al CBI, il sospettato viene interrogato da Van Pelt mentre Cho e Rigsby forzano la sua auto e trovano la scarpa mancante della vittima dentro il bagagliaio. Harlan viene quindi incriminato, ma Jane \u00e8 convinto che sia stato incastrato e convince Lisbon a liberarlo. Il mentalista si reca a parlare con il padre della senatrice, riuscendo a scoprire che \u00e8 con lui che Marlein aveva una relazione. Contro le previsioni di Jane, Van Pelt rivela che il portagioie non contiene alcunch\u00e9; insospettitosi, il consulente nota un finto uomo delle pulizie che si aggira per il commissariato: \u00e8 stato lui, infatti, a svuotare il portagioie della Marlein e a mettere la scarpa nell'auto di Harlan. L'impostore riesce a prendere in ostaggio Jane e ordina a Lisbon di gettare l'arma e di ammanettarsi alla porta del suo ufficio. Proprio mentre sta per portare Jane fuori dall'edificio, il malvivente viene sorpreso da un agente che sta facendo un giro di ispezione e cerca di scappare da solo ma, dopo essere entrato in auto, viene centrato da un'altra vettura in corsa e muore sul colpo. Il finto uomo delle pulizie viene poi identificato come un detective privato assunto dal colpevole per ostacolare l'indagine del CBI. Vengono quindi chiamati i principali sospettati e, tra questi, vi \u00e8 il killer, che confessa l'omicidio. Jane finge di prendere distanza da Bosco e dall'indagine su John il Rosso: in realt\u00e0, piazza una cimice sotto la sua scrivania per poter ascoltare le nuove informazioni che il detective ha raccolto sul serial killer.\nDistintivo rosso.\nTrama.\nDopo il \"caso Tanner\", Teresa Lisbon \u00e8 costretta ad effettuare alcune sedute con lo psicologo del CBI, Roy Carmen, ma la donna non si trova a proprio agio a parlare del suo passato. Una chiamata anonima informa il CBI che c'\u00e8 stato un omicidio in un vicolo di Sacramento: la vittima \u00e8 William MacTear, un pedofilo che Teresa aveva incarcerato quando era ancora un'agente a San Francisco agli ordini di Sam Bosco. La squadra si divide: Jane e Van Pelt interrogano la fidanzata di MacTear, Rigsby va a incontrare gli amici di MacTear che si sono trasferiti da San Francisco a Sacramento mentre Lisbon e Cho si recano dal vice-procuratore. A casa della fidanzata di MacTear, Jane e Van Pelt scoprono che la donna ha un fratello, David Charles, e una figlia piccola e che quindi MacTear poteva avere un valido motivo per rimanere in quella casa. Sorprendentemente le analisi effettuate sull'arma del delitto rivelano che a sparare \u00e8 stata Lisbon. Per evitare un conflitto di interessi, il caso viene ceduto a Bosco che procede a un primo interrogatorio a Lisbon mentre Cho e Van Pelt si recano dall'ex capo di MacTear. Qui i due scoprono che MacTear aveva litigato con un collega sul posto di lavoro, David \"Dog\" Charles. La seconda persona interrogata da Bosco \u00e8 il padre dell'ultima vittima di MacTear prima dell'arresto, che aveva giurato di uccidere il pedofilo a qualsiasi costo. L'uomo accusa Lisbon di aver tardato ad effettuare l'arresto causando la violenza sulla figlia. Lisbon non riesce a ricordare cosa ha fatto la sera del delitto e decide di sottoporsi alla macchina della verit\u00e0: il poligrafo d\u00e0 risultati molto negativi, costringendo il capitano Minelli a sollevare la donna dall'incarico con effetto immediato. Disperata, Lisbon chiede a Jane di farsi ipnotizzare ma il mentalista non riesce a farle ricordare l'accaduto. Cho e Rigsby tendono una trappola a David Charles per interrogarlo: egli rivela di esser stato pagato $ 10.000 per far ubriacare MacTear e portarlo nel vicolo. Dopo aver rivelato le informazioni a Bosco, questi ringrazia i due agenti, ma decide comunque di non reintegrare Lisbon sul caso. La donna reagisce violentemente alla notizia e, entrata nel proprio ufficio, decide di scagliare una sedia contro una delle vetrate, distruggendola completamente. Il CBI scopre che il killer di MacTear \u00e8 stato pagato 2 milioni di dollari, ma il conto non \u00e8 rintracciabile, essendo stato appena chiuso. Minelli decide di mandare Roy Carmen a casa di Lisbon per verificare il suo stato di salute: qui, lo psicologo fa un passo falso, rivelando un particolare della scena del crimine che solo l'assassino poteva conoscere. Jane si mostra e rivela che Lisbon aveva recitato per obbligare il colpevole a tradirsi. Carmen aveva costretto la detective a una seduta nel giorno dell'assassinio per prendere le sue impronte e drogarla con il lorazepam per non farle avere un alibi credibile. Carmen viene arrestato assieme al mandante dell'omicidio, Milton Howard, che aveva pagato Charles e Carmen per screditare l'agente Lisbon, coinvolta in primo piano e testimone principale del caso riguardante Howard, il quale aveva truffato diverse persone guadagnando intorno ai 100 milioni di dollari.\nMinaccia rossa.\nTrama.\nLisbon, Jane e Rigsby si recano a Deerfield: Gordon Hodge, avvocato difensore di una gang criminale, \u00e8 morto al confine della citt\u00e0. Lisbon e Jane vanno a parlare con il capo della gang, Van McBride. Da qui capiscono che Hodge faceva uso di droga da un paio d'anni e che ormai era \"uno della gang\": beccato con un quantitativo pari a 120 grammi di droga viene accusato di possesso di stupefacenti da parte della polizia, ma viene rilasciato dal procuratore distrettuale per un vizio di forma. Nonostante i sospetti della squadra, il procuratore distrettuale non aveva fatto alcun patto con Hodge, la cui cauzione era stata pagata da McBride. Mettendo in giro la storia di un presunto informatore, il CBI costringe Costance/Diamond, la ragazza di McBride, a uscire allo scoperto: la ragazza da diversi mesi aveva una relazione con Hodge e la moglie era al corrente sia della relazione con l'amante, sia delle droghe e anche dei festini ai quali il coniuge prendeva parte. Rigsby e Cho, recatisi all'ufficio di Hodge, lo trovano a soqquadro e con il messaggio \"Brucia all'Inferno\". Interrogata da Cho, la Gutherie ammette di aver distrutto l'ufficio di Hodge e di aver lasciato quel messaggio; viene quindi rilasciata, ma messa sotto osservazione. Nella nottata, Cho e Rigsby sventano un assalto alla casa della Gutherie da parte della gang e, in seguito, Jane fa arrestare la Gutherie per mettere alle strette il vero omicida (il figlio della vittima, Lucas Hodge). Infine, su consiglio di Lisbon, Jane aiuta la Gutherie ad \"aver un po' pi\u00f9 di giustizia\" mettendo i membri della gang contro il loro capo, McBride, reo di aver istigato e ucciso il fratello della Gutherie.\nRosso paura.\nTrama.\nJane e la squadra del CBI, assistiti dall'inesperto sceriffo Fisher, indagano sulla morte di Alan Foster, un architetto che ha appena acquistato villa Beckworth a Eagle Creek. Jane trova informazioni sul precedente proprietario, Walter Beckworth, un contrabbandiere di alcol che svolgeva sedute spiritiche per intrattenere e spaventare i suoi ospiti con trucchi da illusionista. Inoltre, nel 1928 era deceduto nello stesso modo in cui \u00e8 morto Foster. Cho invece va dalla nipote di Walter Beckworth, Tori Abner, che aveva venduto la casa a Foster perch\u00e9 non poteva pagare le tasse della villa. Lisbon porta al CBI Jeb Haas, un ladro che ha rubato diversi attrezzi nella villa Beckworth alla stessa ora dell'omicidio e che ha inoltre evaso il fisco per diversi anni. Pensando di aver contrattato un accordo con Cho, Haas rivela di aver visto Lilian Foster nei pressi della villa Beckworth. Aiutato da Rigsby e da Van Pelt, Jane trova una seconda entrata alla villa mentre Lisbon e Cho spezzano una lite tra la Foster e la Abner. Quest'ultima, era andata a casa della Foster per chiederle se potesse affittare la villa ma la Foster si rifiuta. Il consulente del CBI capisce l'indovinello che porta a un fantomatico \"tesoro di Beckworth\", raduna i principali sospettati dell'omicidio e inganna il killer, ponendo un secondo indovinello messo ad hoc da Patrick Jane stesso. L'omicida cade nella sua trappola e viene arrestato da Lisbon. La squadra brinda alla conclusione del caso bevendo il \"tesoro di Beckworth\", uno dei vini pregiati della vasta collezione che Beckworth possedeva nella propria cantina.\nOro nero e rosso sangue.\nTrama.\nSutter Valley Meadow, un operaio di nome Kirby Hines viene trovato morto: la polizia locale ha contaminato la scena del crimine perci\u00f2 il lavoro della scientifica \u00e8 inutile. La squadra del CBI interrompe l'inizio di una rissa in una faida tra la famiglia Gerbens, cui era legata la vittima, e quella dei Luscoms, tra cui Theodore Luscoms, arrestato dal CBI. Ritornati a Sacramento, Bosco scopre la microspia che Jane aveva infilato di nascosto sotto la sua scrivania e lo fa arrestare. Interrogato da Bosco e da Minelli sotto gli occhi di un'inconsapevole Lisbon, Bosco decide di accusare Jane e il consulente del CBI finisce in prigione. Arrivato in galera, Jane pu\u00f2 scegliere la custodia protettiva, che di solito viene data a poliziotti o a pedofili ma il mentalista decide di non optare per questa scelta. Mentre Jane \u00e8 in cella, le indagini della squadra di Lisbon proseguono: si scopre che la faida tra le due famiglie era nata quando un membro della famiglia Luscoms aveva rubato e venduto illegalmente dieci acri di terreno ai Gerbens. Ai tempi, il petrolio non aveva prezzi elevati perci\u00f2 era sconveniente trivellare il terreno mentre attualmente quegli appezzamenti di terreno sembrano valere circa 60 milioni di dollari. Ted Gerbens inizia una causa verso i Luscoms ma la perde. In prigione, Jane, grazie alla sua furbizia, riesce a fare una vita piuttosto agiata e Cho lo va a trovare per farsi aiutare nel caso. Jane riesce a far incarcerare Ronny Gerber, che scopre essere innocente. Durante la visita di Lisbon a Jane, Ronny Gerber riceve il padre; successivamente, con uno stratagemma ingegnoso l'ex consulente del CBI riesce a travestirsi da agente di polizia e a evadere dall'edificio. La mattina seguente, Minelli comunica a Lisbon che Jane \u00e8 riuscito a evadere di prigione. Il mentalista si vuole recare a casa Gerbens, dov'\u00e8 radunata la famiglia. Jane incastra il killer, dicendo che \u00e8 in arrivo una pattuglia che sta andando a prenderlo mentre, in realt\u00e0, i poliziotti sono l\u00ec per lui e quindi gli agenti sono costretti ad arrestare sia l'assassino sia Jane, che viene sbattuto nuovamente in carcere. Sotto le pressioni della squadra e sotto quelle di Jane, Lisbon minaccia Bosco che se non lo lascer\u00e0 uscire di prigione, la donna racconter\u00e0 cosa \u00e8 successo 8 anni prima. Bosco, temendo che la donna possa compromettere le due carriere, decide di assecondarla. Ritornato, Jane intuisce tutto e ringrazia Lisbon per averlo tirato fuori dai guai.\nRapimento rosso sangue.\nTrama.\nMentre la squadra del detective Bosco indaga sul rapimento di una ricca ereditiera californiana, Mya Westlake, la squadra di Lisbon \u00e8 chiamata dal medico legale che aveva ricevuto la notizia di un cadavere. La squadra di Bosco viene indirizzata verso una casa dove trova ad aspettarli la squadra di Lisbon e un cadavere mummificato vecchio dai tre ai cinque anni. Scoprono essere il corpo di Colin Hamyer. Cercando di evitare altri rischi simili, Minelli convoca i due capo squadra, Bosco e Lisbon, decidendo di far lavorare insieme entrambe le squadre sui casi Haymer e Westlake. A questo punto, radunati, Bosco fa il punto della situazione sul caso Westlake: Mya Westlake \u00e8 stata rapita da ormai 38 ore. Mentre tornava da una mostra, i rapitori le hanno fatto andare fuori strada la macchina, hanno ucciso l'autista e, in seguito, l'hanno rapita. Detto ci\u00f2, ci si divide in due gruppetti: Bosco, Lisbon e Jane indagano sul caso Westlake mentre ai restanti vengono affidate le indagini sul caso Haymer.\nLa prima squadra si reca nella contea di Marin per parlare con i Westlake. A un certo punto, ai Westlake arriva una richiesta di riscatto: i rapitori vogliono 3,750 milioni di dollari altrimenti Mya Westlake verr\u00e0 uccisa. Bosco intuisce che la mafia messicana ha qualcosa a che fare con il rapimento. Nel frattempo Jane scopre che il signor Westlake ha un piccolo traffico di droga: Jane, con lo scopo di trafugare informazioni dal file di John Il Rosso, chiede e ottiene di entrare nella squadra di Bosco mentre Lisbon ritorna al CBI per dedicarsi esclusivamente sul caso Haymer. Lisbon convoca l'ex ufficiale di polizia, a capo delle indagini del caso Haymer anni prima, e questi porta l'attuale capo squadra verso Diane Zaranski, la ragazza di Haymer. Bosco, \"appoggiato\" da Jane, va a chiedere a un suo informatore se la mafia messicana sia coinvolta ma lui risponde negativamente e i due sono costretti a ritornare al quartier generale. Rigsby, Van Pelt e Marlon Hicks (agente della squadra di Bosco) vanno a cercare un certo \"Dizer\", appartenente alla Crazy Hill gang, una banda di una decina di sequestratori di persone che aveva iniziato spacciando droga.\nArrivati nell'edificio, Van Pelt s'imbatte in una donna che finge di non conoscere nessun \"Dizer\" o \"DZ\". Distratti, Rigsby e Hicks abbassano la guardia e Van Pelt viene raggiunta da tre colpi di pistola sparati dalla donna. I due agenti inseguono la fuggiasca e, raggiunta, Rigsby la uccide mentre questa stava per freddare Hicks alle spalle. Van Pelt, salvatasi grazie al giubbotto antiproiettile, rimedia solo un paio di fratture alle costole. La killer risulta essere Diane Zaranski, nota criminale legata alla Crazy Hill gang come \"Dizer\" o \"DZ\" ed ex ragazza di Haymer. Nonostante Jane abbia un piano per salvare l'ostaggio, Bosco inizialmente si rifiuta di ascoltarlo ma in seguito lo asseconda: la recita guidata dal mentalista funziona perfettamente e il CBI riesce a incastrare il contatto che c'era tra la casa dei Westlake e la Crazy Hill gang, che era riuscita a piazzare una persona nell'abitazione.\nRintracciato il covo della setta, il CBI si reca in una casa di Oakland, dove sgomina la Crazy Hill gang e riesce a liberare Mya Westlake. A questo punto Bosco, seppur in modo contenuto, fa i suoi complimenti a Jane. Ritornati a Sacramento, Bosco prima parla con Lisbon, poi decide di passare a Jane dei fascicoli riguardanti il caso di John il Rosso da quando l'ha preso in mano lui, ma entrambi sanno che non \u00e8 il file completo.\nIl ritorno di John il Rosso.\nTrama.\nLisbon convoca la squadra all'alba per un omicidio perpetrato in un cimitero, ai danni di un uomo di 50 anni. Appena arrivato, Jane viene contattato da Bosco. Aiutati dal coroner, si scopre che il cadavere nel cimitero \u00e8 stato prima congelato poi messo in una determinata posizione nel cimitero. Ritornati al CBI, Lisbon, Jane, Cho e la segretaria di Bosco Rebecca Anderson, entrano negli uffici e trovano due agenti della squadra di Bosco brutalmente uccisi e lo stesso Bosco, ferito in gravissime condizioni. Quest'ultimo viene trasportato in ospedale. Sulla scena del crimine manca per\u00f2 l'agente Hicks che sembra scomparso. Jane insiste sul caso dell'uomo trovato al cimitero, poich\u00e9 teme sia legato in qualche modo all'accaduto: le impronte lasciate al cimitero risultano appartenere a Towler Morning, medico del River Medical Plaza di Stockton. Jane si reca presso l'ufficio del medico e qui scopre il cadavere di Hicks mentre nella stanza risuona una sinfonia di Bach e di una parete \u00e8 disegnato il simbolo di John il Rosso. Jane intuisce che probabilmente in passato John ha avuto un imprevisto negli omicidi di Janet e Carter Pick (le sue terza e quarta vittima), il cui medico era proprio Morning e Hicks stava controllando qualche informazione su di loro. Cho e Van Pelt scoprono che Bosco stava per ricevere alcune informazioni sul cadavere di Carter Pick che era stato rinvenuto una settimana prima tra le fondamenta di un centro commerciale nelle vicinanze di Stockton. Jane ritiene che la morte di Carter sia stato un imprevisto per John e quindi anche il suo primo vero errore. Jane e Cho pensano che sul cadavere ci siano delle prove e si recano all'obitorio per prelevarlo, ma il corpo \u00e8 gi\u00e0 stato portato via da un finto agente del CBI di nome Rojo. I due detective si fanno dare una descrizione del sospettato e scoprono che si tratta della segretaria di Bosco, Rebecca Anderson. La donna fingendo di fare visita a Bosco cerca di finirlo in ospedale, dove viene trovata e arrestata da Lisbon e Van Pelt. Portata al CBI, viene sottoposta all'interrogatorio di Jane: qui la Anderson spiega al mentalista che John ha deciso di sbarazzarsi della squadra di Bosco cosicch\u00e9 Jane potesse riprendersi il caso di John stesso. Mentre la Anderson viene portata verso la propria cella, muore avvelenata. In ospedale, Bosco non supera le condizioni critiche e perisce anche lui. A causa della perdita di un'intera squadra, Minelli decide di ritirarsi dal CBI e Jane ritorna in prima persona sul caso di John il Rosso.\nRosso rubino.\nTrama.\nAl CBI occorrono finanziamenti e la squadra viene sponsorizzata dalla famiglia di gioiellieri Doverton a un evento per raccogliere fondi. Contemporaneamente, alla gioielleria Doverton &amp; Company, un uomo \u00e8 riuscito a introdursi nell'edificio, rubando diversi oggetti e scassinando una cassaforte: a un certo punto l'uomo \u00e8 raggiunto da Carl Ward, marito della Signora Doverton, che viene ferito dal ladro, rimanendo in gravi condizioni. Investigando, Jane sospetta che Ward sia tra i complici del furto. In seguito, Van Pelt e Rigsby vanno a trovare Doyle Murphy, uno scassinatore di casseforti, ed entrando nella sua stanza lo trovano morto assieme alla pistola che ha ferito anche Ward. Jane interroga l'affittuario di Murphy e le indagini si indirizzano verso un certo Donald Culpepper, che ha commesso diversi crimini, tra i quali l'omicidio. Lisbon scopre che quella di Carl Ward \u00e8 un'identit\u00e0 falsa, era gi\u00e0 stato in prigione e aveva una ex moglie nel New Jersey: viene quindi convocata la Doverton, sua compagna. Culpepper viene interrogato nel CBI e qui dice di avere un forte credito nei confronti di Murphy e che gli aveva dato una pistola, quella delle due scene del crimine. Van Pelt scopre che Murphy era gi\u00e0 entrato nella gioielleria e che aveva parlato con Tom Doverton, nipote della Signora Doverton, che viene quindi convocato al CBI. Recatisi alla clinica dove era stato ricoverato Murphy per curare la sua dipendenza dalla droga, Jane e Lisbon scoprono il collegamento tra i Doverton e Murphy: mentre quest'ultimo era nella clinica, George Doverton, l'altro nipote della Signora Doverton e fratello di Tom, era la sua \"guida spirituale\": infatti, anche lui era stato nella clinica a disintossicarsi. Quindi, i due vanno alla gioielleria a prendere George Doverton per portarlo al quartier generale: mentre stanno andando verso l'auto, George Doverton riceve una richiesta di riscatto per sua zia, la Signora Doverton. Arrivati al CBI, Jane mette all'opera l'ultima parte del suo piano, riuscendo a incastrare Tom Doverton e facendolo cos\u00ec arrestare.\nUn lancio rosso fuoco.\nTrama.\nArtzenville, Sloop Academy. Il CBI indaga sulla morte di uno scout del baseball trovato assassinato nel suo giardino zen, Barney Sloop. A un certo punto, Jane viene colpito da una palla da baseball e sviene.\nViene svelata parte della sua infanzia: Jane lavorava al circo assieme al padre, dove facevano dei numeri fingendosi sensitivi.\nLe prime indagini portano alla moglie Leslie Sloop, che aveva lasciato Barney da un anno. Rigsby scopre che l'assicurazione sulla vita di Sloop era di 20 milioni di dollari: Van Pelt e Rigbsy vanno a casa della Sloop, ma non la trovano. Ad Artzenville, Jane sviene nuovamente e, nel frattempo, Van Pelt e Rigsby trovano la Sloop al cimitero sulla tomba del figlio Michael, morto soffocato da un palloncino un anno prima.\nLa donna si vuole suicidare, ma Van Pelt la ferma e le sottrae l'arma. La Sloop viene portata negli uffici del CBI ma Jane opta per rilasciarla. In seguito, un altro flashback riporta all'infanzia di Jane: il padre ha ottenuto un incontro privato con una giovane paziente che sta per morire, non c'\u00e8 alcuna possibilit\u00e0 che sopravviva ma il padre costringe Jane a stare al gioco. Un testimone, preso in custodia da Cho e da Jane, rivela che ha seguito parte della scena precedente il crimine: un giocatore aveva discusso in modo violento con Sloop, accusandolo di furto, ma si zittisce quando Sloop gli mostra dei documenti. Jane torna ad Artzenville prima del provino dei ragazzi, tranquillizzandoli sul fatto che nessuno di loro \u00e8 accusato dell'omicidio di Sloop e incoraggiandoli a scegliere il meglio per se stessi per non rinunciare ai propri valori, nonostante il successo. Durante il provino, Jane costringe il killer a confessare.\nRosso per la vergogna.\nTrama.\nIl CBI viene chiamato per un duplice omicidio a Rancho Rosa e la squadra guidata da Lisbon inizia le indagini partendo dalla rimpatriata degli ex alunni della scuola superiore che frequentava Selby Vikers, essendo Selby e Jana Vikers le due vittime del delitto. Alla festa Jane riesce a scatenare una rissa. Van Pelt e Cho vanno a prendere Terence Badali, reo di aver minacciato i coniugi Vikers prima che questi morissero: Badali riesce a sopraffare Van Pelt ma Cho lo stordisce, arrestandolo e portandolo al CBI. Jane prosegue le sue indagini e ricorre anche al ricatto verso Rigsby quando questi si rifiuta di usare i \"suoi metodi\": se l'agente non li seguir\u00e0, il consulente si vedr\u00e0 costretto a rivelare a Lisbon la relazione tra Van Pelt e lo stesso Rigsby. Il piano del mentalista \u00e8 semplice: Rigsby deve far finta di essere Derek Logan, un ex studente che sub\u00ec un umiliante scherzo 15 anni prima, mettendo in trappola l'omicida dei Vikers.\nRosso d'amore.\nTrama.\nMartha Sinclair, PR del sindaco, viene trovata in una buca di un'area protetta che stava per essere edificata per far spazio al Granton complex, sponsorizzato dal sindaco. Preso in giro dal Capitano della polizia Donner, Jane lo ripaga con la sua stessa moneta. Ritornati in sede, si scopre che il reporter investigativo Mike Brewster \u00e8 stato chiamato dalla responsabile ai rapporti coi media Brenda Shettrick, per risollevare il polverone mediatico formatosi attorno al CBI dopo la morte della squadra di Bosco. Lisbon e Jane si recano a Salter, nell'ufficio del sindaco, dove incontrano il primo cittadino Melba Walker Shannon e l'assistente Wilson. Qui hanno conferma dal sindaco che il capo degli attivisti ambientalisti, un certo Jasper, li ha minacciati pubblicamente dopo aver fatto diversi attentati eco-terroristici. Da un messaggio rubato dal consulente del CBI nell'ufficio del sindaco si risale ad Heaton Krupp, tra i finanziatori del progetto Granton complex. Mentre Rigsby e Cho vanno a parlare con Krupp, qualcuno incendia il camper in cui abita e i tre sono costretti a fuggire dal veicolo in fiamme. Ritornati al CBI, Jane viene rapito da Jasper, che ne intuisce l'identit\u00e0. A seguito del rapimento, Cho e Rigsby interrogano un amico di Jasper e scoprono dove si trova la sua base. Circondato dalla polizia di Salter e dalla squadra di Lisbon, Jasper riesce a scappare e Jane viene liberato. Il consulente rivela la vera identit\u00e0 di Jasper: l'attivista in realt\u00e0 \u00e8 Wilson. Arrivati nell'abitazione di Wilson in mattinata, Cho, su ordine di Jane, arresta Mike Brewster, il reporter reo di aver ucciso la Sinclair, che era la sua compagna. In seguito i media nominano il caso come lo \"scandalo della Central Valley\" (\"Central Valley corruption\") che porta in carcere tre individui: oltre a Mike Brewster, finiscono dietro le sbarre anche il sindaco Melba Walker Shannon, per corruzione e l'assistente del sindaco Wilson, per gli attentati eco-terroristici sotto lo pseudonimo di \"Jasper\". Il finale \u00e8 concluso con l'ammissione da parte di Van Pelt e di Rigsby di avere una relazione: la Lisbon, unico membro della squadra a non esserne al corrente, decide di prendere provvedimenti nei confronti dei due sotto gli sguardi di Cho e di Jane.\nLinea rossa.\nTrama.\nContea di Marin, Zenith Motors. Liselle Douglas, venditrice di auto di lusso, viene trovata morta nel bagagliaio di una Bentley. Arrivati sul posto, Jane e Cho escludono subito un primo sospettato. I due incominciano quindi gli interrogatori partendo dal miglior venditore del gruppo, James Kinsey, e dal suo capo, Oliver Westhoff. Lisbon convoca Van Pelt e Rigsby e gli comunica che uno dei due rimarr\u00e0 nell'unit\u00e0 mentre l'altro verr\u00e0 trasferito alla fine del caso. Dalla casa del fidanzato della vittima, Jeff Sparhawk, una stampa di valore porta al miliardario Walter Mashburn: al Catamaran Club, Lisbon e Jane vanno a trovare Mashburn, ma il colloquio \u00e8 infruttuoso. Ritornati al CBI, Cho scopre che la Zenith Motors ha segnalato la scomparsa di una Ferrari mentre si deduce che la vittima \u00e8 stata investita da una macchina. Alla Zenith Motors, Cho e Jane interrogano nuovamente Kinsey e Westhoff, scoprendo che l'auto \u00e8 della moglie del discografico Noah Landau. Rigsby e Van Pelt si recano alla Call Out Records, nell'ufficio di Landau: il discografico aveva commissionato il furto dell'auto della moglie a Sparhawk perch\u00e9 aveva dimenticato della droga al suo interno e ci\u00f2 avrebbe sicuramente causato l'allontanamento dalla custodia del proprio figlio. Mentre Jane va a parlare nuovamente con Mashburn, parte della squadra va a parlare con Sparhawk, trovandolo in uno stato alterato e con una spada in mano, mentre incoraggia gli agenti a sparargli. Lisbon lo convince a mettere gi\u00f9 l'arma e a consegnarsi al CBI. Nel frattempo Jane insiste nel convincere Mashburn che non \u00e8 un ciarlatano: inizia presto il suo show, che si conclude guidando bendato una lussuosa e velocissima auto a fianco di Mashburn: sceso dalla vettura assieme a Mashburn, e con Cho che ha seguito tutta la scena, la macchina vola in un dirupo, andando distrutta, e cos\u00ec Jane deve comprare una nuova auto all'amico. Jane, Cho e Mashburn vanno alla Zenith Motors per acquistare un nuovo veicolo e qui Jane induce il killer a portarlo verso l'auto con la quale ha commesso il crimine. Lisbon decide di far finta di non sapere nulla della relazione tra Rigsby e Van Pelt.\nPatto rosso sangue.\nTrama.\nCho viene contattato dalla polizia di Oakland per un caso di omicidio: arrivato sul posto assieme a Jane, riconosce la vittima in David Seung, suo amico quand'erano entrambi nella gang dei Playboy di Even Park. L'unica prova del caso, un foglio pieno di codici, viene intascato da Jane. In seguito, la nonna di Seung fa visita a Cho negli uffici del CBI e la donna rivela che Seung aveva lasciato la gang dopo esser stato in prigione per dodici anni. Cho per\u00f2 non crede alle parole dell'anziana. Invogliato da Jane, l'agente si reca nuovamente assieme a lui nel suo quartiere, dove fa visita a due membri della gang. All'oscuro di Lisbon, Jane e Cho rimangono a Oakland e si recano presso un'impresa finanziaria: la Cedar Creek Equitis. Jane chiede pi\u00f9 volte a Cho di andare a trovare KS, altro membro della gang che ha un conto in sospeso con Cho, ma quest'ultimo si rifiuta. In serata, l'agente viene aggredito in casa propria insieme alla fidanzata da due malviventi: la ragazza \u00e8 costretta ad andare in ospedale mentre Cho \u00e8 rimasto illeso. Con l'arrivo della polizia, Lisbon spiega all'agente come verranno divisi i compiti all'interno dell'unit\u00e0 per continuare l'indagine, ma Cho decide di intraprendere una violenta azione personale contro la gang. Cho, seguito dal curioso Jane, va a fare nuovamente visita nel negozio dei membri della gang, trovandone solo uno che per\u00f2 gli rivela dove si trova KS, nuovo obiettivo dell'agente. Intanto, su ordine di Lisbon, Van Pelt e Rigsby si recano a Oakland per parlare nuovamente con gli impiegati della Cedar Creek Equitis. Mentre Van Pelt e Rigsby interrogano il direttore Adam Reed, Cho s'infiltra furtivamente nella casa di KS e Jane rimane in macchina a riposarsi. Cho raggiunge KS e lo interroga a modo suo in una stanza chiusa, riuscendo a ottenere delle informazioni, mentre Jane viene raggiunto e catturato da un membro della gang: quando Cho esce dalla stanza puntando una pistola alla schiena di KS trova il consulente del CBI nella stessa situazione. Jane riesce a calmare la situazione e a uscire illeso dall'appartamento di KS assieme all'agente del CBI. In seguito Jane chiama Rigsby per farsi aiutare nelle indagini. La segretaria di Reed, Crystal, viene trovata da Van Pelt mentre fa uso di cocaina: viene arrestata e portata al CBI, dove dice che Reed usa droga, presa da Seung, e che abusa sessualmente di lei. Reed becca Seung a rubare e lo ricatta per farsi dare la droga tramite le sue conoscenze nella gang; viene anche svelata l'identit\u00e0 dei codici presenti nel foglio, ovvero password dei conti finanziari di alcuni dei clienti pi\u00f9 ricchi della Cedar Creek Equitis. Ritornati per una terza e ultima volta negli uffici della Cedar Creek Equitis, Rigsby, Cho e Jane trovano Reed mentre fa uso di droga assieme a un'altra donna e lo arrestano: voleva far rubare a Seung i codici delle password per rivenderli. Nonostante questo, Cho ammanetta e preleva Reed, lo porta fuori dall'edificio, lo stordisce e, apparentemente, gli spara, il tutto mentre Jane e Rigsby lo inseguono supportati da un impiegato dell'azienda che stava facendo le pulizie. Arrivati all'esterno, trovano Cho e il presunto cadavere di Reed: Rigsby fa finta di sbarazzarsi del corpo mentre Cho e Jane incalzano l'impiegato e lo costringono a rivelarsi, arrestandolo. Negli uffici del CBI Reed tenta di intraprendere un'azione legale nei confronti di Cho, che lo aveva ripetutamente colpito pur sapendo che non era coinvolto nell'omicidio, ma il direttore dell'azienda finanziaria viene ricattato dalla squadra che trattiene un testimone, la sua stessa segretaria, che potrebbe mettere Reed in una grave posizione: quest'ultimo \u00e8 quindi costretto a patteggiare con il procuratore. A Cho non rimane che fare le sue scuse alla nonna di Seung.\nUna gara rosso piccante.\nTrama.\nWesting Resort, Napa Valley. Durante una gara culinaria, lo chef Jeffrey Barge cade sbattendo la testa su un tavolo e muore: il medico legale crede sia morto a causa del colpo, ma Jane gli fa notare che \u00e8 morto avvelenato. Il CBI viene chiamato a risolvere il caso dal vice-procuratore e gli interrogatori iniziano con il capo dell'istituto degli chef, gli altri chef, la moglie e il fratello di Barge. Arrivati nella stanza di Barge al Westing Resort, Jane scopre che la vittima, che era sobrio da due settimane, aveva avuto una ricaduta e che quindi aveva una bottiglia di gin nascosta nella stanza, che in seguito risulta avvelenato con la ricina. Viene arrestata Hanna Diez, una degli chef concorrenti in gara che aveva regalato la bottiglia di gin a Barge. Jane e Lisbon vanno a parlare al ristorante di Barge con sua moglie, Abigail, e il capo del ristorante, Elisa Green: in seguito Kevin Barge, il fratello della vittima, tenta di rubare dei soldi a Elisa Green ma viene fermato da Lisbon, che lo arresta. La squadra si divide: Van Pelt e Rigsby vanno a trovare Sean Horlick, uno strozzino, mentre Cho e Jane ritornano al ristorante di Barge per incontrare Elisa Green. Dal colloquio con Horlick si scopre che Barge aveva un'amante: Julia St. Jermaine che, arrestata, muore nella sala interrogatori, uccisa dalla ricina contenuta nel peperoncino piccante che la cuoca aveva ingerito durante il pasto. Con uno stratagemma, Jane riesce a speziare con il peperoncino la cena dell'istituto a cui sono invitati Jane stesso e Lisbon, costringendo l'assassino a rivelarsi pubblicamente.\nCodice rosso.\nTrama.\nZitek Biosystems, Centro di Ricerca Los Corrados. La ricercatrice di armi chimiche Alicia Seberg si accorge che \u00e8 stata aperta una fiala contenente il super virus sintetico \"Cryptohansa B\", un letale virus che attacca i globuli rossi e uccide qualsiasi soggetto contaminato nel giro di poche ore. Prima di morire, la Seberg riesce a contattare Jane per risalire al killer che ha aperto la fiala condannando a morte la Seberg stessa: Jane e Lisbon si recano quindi alla Zitek, venendo accolti da Dean Harken, burocrate del CDCA che conduce le indagini. Si scopre che l'assassino \u00e8 riuscito a fuggire ed \u00e8 immune al virus grazie a un antidoto e che le uniche persone autorizzate a entrare nella stanza sono la Seberg, Edmunds (marito della Seberg) e gli assistenti Welks, Nash e Tripp. Il campo si restringe a questi quattro sospettati, nonostante Harken tema che la Seberg abbia aperto lei stessa la fiala. Dall'interrogatorio dei tre assistenti, Jane scopre che la Seberg ha una relazione extra-coniugale, seppur con l'approvazione del marito. Successivamente, la Seberg riesce a mandare un ultimo messaggio alla figlia e al marito, prima di morire sotto gli occhi di questi due e sotto quelli di Jane. In conflitto con Harken, Jane ritorna nella sala dove vi \u00e8 la stanza in cui \u00e8 morta la Seberg e qui scopre involontariamente che chiunque, anche lui, poteva aprire la stanza contaminata. Viene arrestato Price, colui che era responsabile alla manutenzione del sistema che consente alla porta di aprirsi. Dopo ci\u00f2, viene aperta la camera decontaminata con un bagno di radiazioni; viene prelevato il cadavere della Seberg e vengono prelevate anche le cinque fiale di virus restanti. Inizia il piano di Jane: il mentalista parla con la Nash e la convince a scappare dall'edificio. Mentre Harken e gli altri si mettono alla ricerca della Nash, Jane piazza una \"finta fiala\" in una stanza dell'edificio, condannando tutti a un'apparente inevitabile fine. Harken decide di controllare il contenitore delle fiale: proprio mentre sta per scoprirne il contenuto, Jane distrae i presenti, sottraendo una delle fiale. Lisbon intuisce subito che si tratta di un trucco del consulente ma questi nega, distogliendo lo sguardo e traendo in inganno anche la Lisbon. Convocati tutti in un unico corridoio, viene comunicato che presto saranno tutti morti a causa del virus e che per ucciderlo definitivamente l'aviazione sgancer\u00e0 delle bombe incendiarie. A questo punto, solo due persone sono sicure di sopravvivere: Jane, che ha inventato l'ingegnoso piano, e l'assassino, che ha gi\u00e0 usato in precedenza l'antidoto ed \u00e8 quindi immune dal virus e cercher\u00e0 di scappare dall'edificio per sfuggire alle bombe incendiarie dell'aviazione. Dopo un'ultima disperata telefonata di Lisbon all'agente Cho, Jane decide di rivelare alla donna che \u00e8 stata tutta una farsa e che nessuno sta per morire. L'assassino fugge dalla Zitek dove \u00e8 atteso da Cho e da Rigsby: arrestato, il killer rivela che stava vendendo il virus a $ 300.000 al grammo e, per evitare che dall'imminente ispezione di Harken si capisse che le fiale non erano completamente piene, ha volontariamente lasciato una fiala aperta nella stanza nella speranza che il malcapitato venisse accusato della sua stessa morte, come Harken aveva inizialmente fatto con la Seberg.\nLa scatola rossa.\nTrama.\nIl comando del CBI \u00e8 preso da Madeleine Hightower, in precedenza comandante dell'intelligence a Fresno. L'unit\u00e0 \u00e8 chiamata a casa di Hopper Banks, una villa a Citrus Heights: la vittima \u00e8 James Smithson, tutor di cittadinanza britannica. La squadra \u00e8 accompagnata sulla scena da Victor Bandino, ex collega di Rigsby nella polizia di San Diego e ora nel personale della sicurezza aziendale. Secondo il suo curriculum, Smithson avrebbe frequentato Eton e Oxford, laureandosi in entrambe e lavorando in una prestigiosa scuola nella costa Est. Poco dopo si scopre che Smithson \u00e8 vittima della sindrome di Lazzaro e viene ricoverato in ospedale. In seguito, Lisbon e Jane hanno un colloquio con Banks, sua figlia e la sua compagna. Van Pelt scopre che quella di Smithson \u00e8 un'identit\u00e0 falsa: mentre Van Pelt e Rigsby vanno da Bandino, Cho e Jane interrogano i genitori dei ragazzi che frequentavano il tutor. Fra questi, spicca la signora Blankman, che aveva una relazione con Smithson. Dopo aver interrogato nuovamente Banks,Jane scopre che lui e Lisbon sono pedinati da un'altra vettura: \u00e8 quella dell'ispettore Francis Slocombe dei servizi segreti britannici. Portato negli uffici del CBI, Slocombe comincia a parlare: Smithson \u00e8 in realt\u00e0 Oliver Stans, un ladro che nove mesi prima aveva rubato un anello di inestimabile valore dal British Museum e, scappato negli Stati Uniti, decise di cambiare nome. Slocombe afferma anche che un certo Louis Anglet, un corriere di merce rubata, possiede l'anello: Slocombe viene quindi portato in sala interrogatori dall'agente Ron mentre l'unit\u00e0 decide il da farsi. Arrivati in sala interrogatori, Lisbon e Cho trovano Ron stordito e senza la sua pistola mentre Slocombe \u00e8 scomparso. Indagando su Slocombe, si scopre che \u00e8 di Scotland Yard, ma che non fa parte del \"caso Stans\" e che, da quando l'anello \u00e8 stato rubato, ha intrapreso un'azione personale. Rigsby e Van Pelt vanno al motel in cui alloggia, trovando un libro nascosto. Nel frattempo, Hightower si presenta alla squadra di Lisbon, convocando quest'ultima nel suo ufficio: Lisbon \u00e8 costretta a tenere a bada Jane, altrimenti verr\u00e0 cacciata dal CBI. In seguito Hightower mette in riga anche Jane, avvertendolo che al primo passo falso Lisbon \u00e8 fuori dall'unit\u00e0. Slocombe va a trovare Stone in ospedale, dove ad aspettarlo c'\u00e8 il consulente del CBI, che ha gi\u00e0 intuito tutto: l'ispettore \u00e8 il padre di Stone. Rintracciato, Slocombe raggiunge Anglet e lo colpisce, venendo arrestato da Rigsby e da Cho. L'ispettore viene rispedito a Londra mentre Anglet, anch'egli arrestato, viene convinto da Jane che \u00e8 stato imbrogliato dal venditore, che gli ha presumibilmente dato un falso di poco valore. Liberato dal CBI, Anglet trova Bandino, lo colpisce ripetutamente e gli punta un'arma contro, venendo nuovamente arrestato dal CBI; stessa sorte tocca all'ex poliziotto Bandino, che aveva organizzato la truffa per poi uccidere Stans quando questi aveva deciso di restituire l'anello al museo. L'ultima faccenda da sistemare per il nuovo capo del CBI \u00e8 la vicenda sentimentale che lega Van Pelt e Rigsby: Hightower capisce che Lisbon ha fatto finta di niente e quindi decide di prendere provvedimenti in prima persona.\nAcqua rossa.\nTrama.\nHightower cerca di spezzare la coppia formata da Van Pelt e Rigsby affidando un caso a Van Pelt e Cho: i due devono aiutare la narcotici a entrare in una fabbrica di droga. Mentre stanno per ritornare al CBI, i due trovano una donna che ha perso la memoria con una ferita alla testa provocata da un proiettile che non l'ha uccisa per poco. Entrati in una fattoria, la squadra fa la scoperta di un triplice omicidio. Hightower convoca Lisbon, Van Pelt e Rigsby: alla fine del caso, a meno che non tronchino il rapporto, uno dei due dovr\u00e0 lasciare l'unit\u00e0 mentre Hightower avvisa Lisbon che a causa della sua \"svista\" verso la vicenda si prender\u00e0 una nota disciplinare. Dalle prime analisi, si scopre che le prime due vittime erano il bersaglio principale mentre le altre due sono capitate sulla scena del crimine per caso e sono state uccise sul momento. La squadra si divide: Jane e Lisbon indagano su Railton, la prima vittima, Van Pelt va a parlare con la donna che soffre di amnesia, mentre Cho e Rigsby indagano sui Lengam, le altre due vittime. Cho e Rigsby cercano di seguire le orme dei Lengam prendendo un sentiero in mezzo alla foresta. Durante il percorso, s'imbattono in una piantagione di marijuana e qui vengono attaccati con un mitra ma ne escono illesi. Ritornati alla riserva, Cho e Lisbon arrestano un poliziotto locale che veniva pagato $ 2.000 per tenere nascosta la piantagione. Al funerale di Railton, Jane riesce a catturare il killer con una trappola. Van Pelt decide di lasciare l'unit\u00e0 al posto di Rigsby.\nSoldi rosso sangue.\nTrama.\nDopo aver preso la decisione di lasciare la squadra, Van Pelt assolda un killer su commissione per assassinare Rigsby. Un flashback di 36 ore prima mostra l'intera squadra che si reca presso l'abitazione di Kelly Flower, assistente del procuratore distrettuale, ritrovata morta. Tra i casi ai quali stava lavorando la Flower spicca quello di un trafficante, che viene raggiunto e interrogato da Cho e da Van Pelt al porto di Sacramento, mentre Jane e Lisbon vanno a parlare con il marito della Flower: qui Jane scopre che Cale Sylvan, il responsabile alle ristrutturazione della casa dei Flower ha ucciso la donna. La squadra indaga su di lui e scopre che ha avuto diverse identit\u00e0 e che \u00e8 legata a quattro diversi omicidi. Nonostante Lisbon, Rigsby e lo stesso Jane abbia capito che Sylvan \u00e8 un serial killer, il CBI non pu\u00f2 arrestarlo per mancanza di prove. Lisbon decide quindi di mandare Cho a sorvegliare la casa e Jane ne approfitta per andare con l'agente: sapendo che Sylvan \u00e8 a conoscenza dell'appostamento dei due, il mentalista ne approfitta per entrare illegalmente nell'abitazione di Sylvan. Indagando ancora su Sylvan, Van Pelt e Rigsby scoprono che non \u00e8 un serial killer, ma un sicario su commissione che lavora sotto il nome di Mr. Black. Si ritorna alla scena iniziale: Van Pelt sta convincendo il sicario ad accettare il lavoro e quando Sylvan gli mostra il video della sua uccisione nei confronti della Flower, l'unit\u00e0 lo circonda e lo arresta, ma Sylvan \u00e8 convinto di salvarsi. Al Palazzo di Giustizia della Corte di Sacramento, durante il processo contro Sylvan, Jane interviene pi\u00f9 volte spavaldamente, vedendosi costretto a pagare una multa di $ 2.000 per oltraggio alla corte: a questo punto l'avvocato di Sylvan porta in un'aula una prova che condanna Jane, entrato illegalmente nell'abitazione di Sylvan e che ha quindi compromesso qualsiasi prova trovata nei confronti del sicario. Il giudice Hildred decide quindi di non incriminare Sylvan per mancanza di prove. Dopo essersi chiariti con l'avvocato Odenthal, Lisbon e Jane vengono convocati da Hightower, che decide di sospendere Lisbon per cinque giorni mentre ulteriori decisioni verranno prese dalla Professional Standard Unit (PSU). Prima di andarsene, Lisbon d\u00e0 le ultime istruzioni alla squadra, della quale Cho \u00e8 il nuovo capo. Jane decide di portare Cho nel bar che frequenta Sylvan e riesce ad avere un breve colloquio con il sicario: non riuscendo a concludere nulla, Cho, seccato dal comportamento del consulente, decide di tornare al quartier generale senza di lui. Controllando i conti di Sylvan la squadra, ormai priva di Lisbon, scopre che paga l'affitto di un secondo appartamento, quasi sicuramente il luogo dove rapisce e uccide le sue vittime. Dopo aver chiesto il mandato al giudice Hildred, la squadra si reca alla seconda abitazione di Sylvan e qui lo trova mentre sta per uccidere un'altra vittima. Il sicario viene arrestato mentre l'ostaggio \u00e8 liberato da Rigsby: in serata, usciti dall'abitazione, Cho sta per essere colpito da un cecchino, Rigsby se ne accorge e lo salva in tempo, ma non riesce a evitare che il cecchino uccida Sylvan. In mattinata il cecchino si \u00e8 ormai dileguato e la squadra trova otto cadaveri sepolti nei pressi dalla casa di Sylvan. Jane chiama Lisbon ed entrambi si recano al porto di Sacramento per andare nuovamente dai trafficanti. Il consulente del CBI intuisce che \u00e8 la madre del trafficante a gestire tutta l'operazione e i due si fanno imprigionare in un container che viene spedito in Messico. Capendo che la pista dei trafficanti \u00e8 sbagliata, Jane s'inventa un piano per incastrare il killer e si reca nuovamente nell'aula del Palazzo di Giustizia della Corte di Sacramento per incontrare il giudice Hildred e l'avvocato Odenthal. Jane irrompe in un'aula del tribunale e riesce a farsi arrestare, facendosi scarcerare su cauzione da Cho e ottenendo un processo in cui lui stesso \u00e8 l'imputato, riuscendo ad avere il giudice Hildred e l'avvocato Odenthal nella stessa aula. Jane mette alle strette sia il giudice Hildred sia l'avvocato riuscendo a scoprire che Odenthal \u00e8 il killer che aveva ingaggiato il sicario per uccidere la Flower e che lo stesso avvocato ha ucciso Sylvan da circa 180 metri usando un Remington 700, ritrovato a casa sua. Odenthal confessa: in tribunale era d'accordo con Sylvan, riusc\u00ec a scagionarlo e poi a ucciderlo quando questi stava per rivelare che Odenthal era nella lista dei clienti del sicario. Hightower convoca Lisbon e Jane per capire cosa sia successo, chiarendosi con i due e revocando la sospensione di Lisbon, mentre Jane deve pagare 16.000 dollari di multa alla Corte di Giustizia.\nG-rosso intrigo.\nTrama.\nAtherson, tenuta della famiglia Harrington. Si sta tenendo una festa per la promozione di Xander Harrington a direttore generale della Harrington Media, ma Xander arriva alla festa ormai morente. La prima sospettata \u00e8 Eder Evans, una giornalista che ha rubato un file contenente una lista di persone che stavano per essere licenziate dalla societ\u00e0. La squadra si divide e interroga tutta la famiglia: dagli interrogatori, si scopre che la Harrington Media stava per mandare in onda un'inchiesta su Visualize, una psicosetta di truffatori che fa il lavaggio del cervello ai propri adepti e il cui capo risponde al nome di Bret Stiles, fondatore della stessa. Jane e Cho si recano alla sede della Visualize, situata a Davis: qui vengono accolti da Steven Wench, noto anche come \"fratello Steve\", che li convince a proseguire le indagini verso gli Harrington. Alla Visualize, Jane incontra anche \"fratello David\", altro membro della setta. Mentre va a parlare con i membri della famiglia Harrington, Lisbon viene avvisata tramite un messaggio arrivato sul cellulare di Alex Harrington che c'\u00e8 una bomba nella propriet\u00e0. Chiede l'aiuto di Jane per trovarla ma, una volta localizzata, un imprevisto costringe Lisbon ad agire d'impulso e l'agente riesce a disinnescare la bomba in qualche modo. Al CBI, la squadra scopre che il messaggio \u00e8 stato inviato da Elizabeth Stanfield, assistente di Sadie Harrington, che \u00e8 tra gli adepti di Visualize. Il CBI ritorna da Stiles che decide, a malincuore, di rivelare dove si trova la Stanfield, ormai fuggita. La squadra si reca a casa di Ed Harrington, fratello della vittima, dove trova la Stanfield. Arrivato negli uffici del CBI per liberare suo figlio, Alex Harrington viene nuovamente minacciato apparentemente da Visualize, in realt\u00e0 da Jane stesso con il cellulare della Stanfield. Harrington chiede il supporto dell'unit\u00e0 guidata da Lisbon per avere protezione a causa sua. Qui il mentalista mette in atto il suo piano e incastra il killer, filmato dalle telecamere della sua stessa casa. Stiles, potendo vantare conoscenze altolocate, chiede ad Hightower di risolvere una questione che metterebbe in cattiva luce il CBI a causa di Jane, ma il neo capo del CBI si rifiuta e Stiles ritira le sue pretese.\nIl clown dal naso rosso.\nTrama.\nUn genio della matematica, Noah Kitt, entra in un parco. Un clown lo segue, gli spara e gli mozza l'indice destro ma, arrivati sulla scena del crimine, la squadra trova decine di clown nei pressi del parco. La squadra comincia a interrogare i parenti della vittima per passare a Tolman Bunting, gestore di un negozio che giocava delle partite di scacchi contro Kitt. Da adesso, Jane inizia una partita di scacchi contro Bunting. Il CBI viene chiamato da Daphne Kitt, moglie della vittima, poich\u00e9 qualcuno si \u00e8 introdotto in casa cercando una cassaforte nel pavimento. Cho e Rigsby vengono mandati a casa di Alec Moska, arrestato dai due perch\u00e9 stava tentando di fuggire. Moska e Kitt erano in affari: mentre il primo giocava d'azzardo, il secondo azzeccava per lui i pronostici guadagnando il 10% delle vincite di Moska. Ritornati da Bunting, Jane e Lisbon scoprono che gestisce una societ\u00e0 di consulenza informatica che lavora per il miglior offerente. Bunting stava cercando di far creare a Kitt un dispositivo che potesse agire da \"hacker universale\", offrendogli $ 2.000.000: Kitt crea il dispositivo ma, invece di consegnarlo a Bunting, decide di tenerselo. Le altre persone che stavano lavorando al progetto di Bunting sono Axel Crom, che vive ad Amsterdam, e Oliver McDaniel, rinchiuso nell'istituto di igiene mentale Clark. Il consulente del CBI e Lisbon vanno a trovarlo e, poco dopo, McDaniel evade dall'istituto: Bunting spia la radio della polizia, raggiunge McDaniel, lo colpisce e scassina la cassetta in cui vi \u00e8 il dispositivo ma non trovandolo. Inseguito dagli agenti del CBI, Bunting scappa e viene raggiunto e arrestato da Lisbon e da Cho. Anche McDaniel viene arrestato: interrogato da Cho, il ragazzo non rivela nulla ma in compenso Jane gli fa manomettere il dispositivo in modo che non funzioni. Bunting viene liberato e, ritornato al suo ufficio, \u00e8 raggiunto nuovamente da Jane, che si porta con s\u00e9 la moglie e il fratello di Kitt, oltre all'agente Lisbon. Qui, Bunting cerca di far funzionare il dispositivo che, come previsto, non funziona poich\u00e9 disattivato. Mentre Bunting \u00e8 distratto, la moglie di Kitt, sotto lo sguardo di Jane, fa ripartire il dispositivo e questo decodifica il codice facendo apparire la scritta \"my wife killed me\" (\"mia moglie mi ha ucciso\"), messa apposta da McDaniel su ordine di Jane. Portata al CBI, la donna confessa l'omicidio del marito. Con il consenso del fratello, Bunting otterrebbe il possesso del dispositivo a costo zero se Jane non l'avesse completamente distrutto. Infine, il mentalista termina l'incontro di scacchi battendo Bunting.\nUna vecchia fiamma... rossa.\nTrama.\nSan Desidera. Si sta svolgendo una conferenza mondiale sui diritti dell'uomo e l'ospite principale \u00e8 Hector Brava, che gestisce un'associazione non-profit contro la tratta degli esseri umani. Brava viene invitato ad andare in un corridoio da una certa Carmen e, non vedendolo tornare, un assistente lo cerca e lo trova morto. Arrivata sulla scena del crimine, l'unit\u00e0 di Lisbon viene informata dallo sceriffo locale che Brava \u00e8 stato ucciso con un estintore. Qui Jane incontra nuovamente Kristina Frye, la psicanalista spirituale gi\u00e0 incontrata precedentemente in un altro caso. Viene interrogata la moglie di Brava e si scopre che Hector aveva subito diverse minacce di morte e che quindi aveva molti nemici. La moglie consiglia a Lisbon e Jane di parlare con Russell Bigelow, un ricercatore alle dipendenze di Brava. Bigelow viene interrogato negli uffici del CBI e qui svela che la Coalizione Mondiale Antitraffico, con a capo Christopher Lynch e che combatte il traffico di esseri umani \u00e8, in realt\u00e0, una facciata che copre gli affari dei trafficanti. Lynch porta il CBI verso Tariq Sharif, che aveva avuto una discussione con Brava riguardo a sua moglie: qui Lisbon e Jane trovano Sharif assieme alla sensitiva Frye. Contemporaneamente Cho e Rigbsy, che avevano intercettato una chiamata di Lynch, si recano in un posto sperduto dove scoprono diverse persone stipate dentro un camion: Lynch viene quindi arrestato e portato al CBI. Jane e la Frye vanno a parlare nuovamente con la moglie di Brava e, in seguito, il mentalista va a parlare con il barman di un locale assieme a Lisbon. Grazie al barista, si scopre che Bigelow sceglieva le ragazze per Brava e una certa Claret viene interrogata. Cho e Rigsby vanno nell'altro appartamento di Brava a Oakland. Van Pelt scopre che Carmen Reyes aveva chiamato Brava la sera prima che questi morisse. Van Pelt e Jane si recano in un motel per cercare Carmen Reyes, dove vengono raggiunti dalla Frye, mentre Cho e Rigsby vanno a cercare Sally \u00c1lvarez, una prostituta che lavorava sotto il nome di Carmen ma la trovano morta nel suo appartamento. Van Pelt, Jane e Frye trovano la \"vera\" Carmen Reyes, che dice di essere la figlia di Brava: viene quindi portata al CBI. L'unit\u00e0 di Lisbon e i maggiori sospettati si recano nella casa di Brava dove la Frye inizia una seduta spiritica che Jane voleva manipolare: con l'aiuto della Frye, il consulente del CBI pilota la seduta spiritica e riesce a incastrare il killer.\nRisvegli in rosso.\nTrama.\nJane e Kristina Frye s'incontrano per un appuntamento in un ristorante italiano di Sacramento. Da un cameriere, si scopre che l'\"urlo di guerra\" della squadra universitaria di football americano dell'Alabama \u00e8 \"forza marea\", poich\u00e9 loro sono noti come \"la marea rossa\". Nel frattempo, negli uffici del CBI, Van Pelt riceve un messaggio d'allerta che contiene un video allegato: nel video viene mostrato qualcuno che entra illegalmente in un'abitazione e sta per uccidere una ragazza, Marley Sparrow. Al ristorante, Jane sta raccontando alla Frye di quando \u00e8 stato incarcerato e di come \u00e8 evaso dalla prigionia. Il consulente viene contattato da Van Pelt poich\u00e9 il video dell'omicidio che lei e Rigsby stavano visionando sembra essere opera di John il Rosso. La Frye si reca al CBI assieme a Jane ma quest'ultimo si rifiuta di lavorare assieme a lei in un caso riguardante John. La squadra \u00e8 diretta alla casa di Marley Sparrow, a Oakland, dove viene rinvenuto il cadavere della donna. Sulla scena del crimine, si presenta il tecnico della scientifica del CBI Brett Partridge, che ha un piccolo battibecco con Jane. In seguito, Lisbon e il consulente si recano a Orinda per interrogare i ragazzi che hanno trovato il cadavere all'Universit\u00e0 Pacific Heights. Le indagini si concentrano su Grady Shipp, un poliziotto di San Francisco che aveva una relazione con la vittima. Parlando con la professoressa della Sparrow, si scopre che la ragazza aveva frequentato un corso di criminologia nel semestre precedente e che John il Rosso era stato menzionato molte volte in classe. Lisbon chiede una lista degli studenti della classe e si raduna assieme a Cho, Rigsby e Jane in un bar. Facendo delle ricerche su Shipp, Cho e Rigsby scoprono che \u00e8 una falsa identit\u00e0 e che un Grady Shipp era stato un cannibale, arrestato e giustiziato. Jane, che conosce a memoria quasi tutti i nomi della prigione in cui era stato rinchiuso Orville Tanner, il primo collaboratore e amico di John il Rosso, ricorda in Grady Shipp il nome di un criminale che era stato rinchiuso nella stessa ala di Tanner. Subito dopo, Jane alza gli occhi verso la televisione del bar e vede che Kristina Frye sta parlando in televisione di John il Rosso: il mentalista intuisce il pericolo e va a cercare la Frye, convocata da Hightower al CBI. Negli uffici del quartier generale, la Hightower e Jane cercano di spiegare alla Frye che John il Rosso la trover\u00e0 e la uccider\u00e0 ma la Frye \u00e8 sicura che il serial killer non la toccher\u00e0. Cho e Rigsby vanno a controllare un'abitazione ad Alta Loma, Orinda: entrati, trovano le pareti imbrattate dal simbolo di John, fatte con sangue di maiale; a un certo punto i due agenti vengono attaccati da un individuo che riesce a fuggire in moto, portandosi una telecamera. I due vengono quindi indirizzati da Jane al film-club del campus: confrontando la lista degli studenti del corso di criminologia e la lista degli studenti del film club, l'unico nome ad apparire in entrambe le liste \u00e8 quello di Wesley Blankfein. Mentre Jane e Lisbon svolgono il loro primo turno per proteggere la Frye, un agente dell'FBI contatta Lisbon per avvertirla che John il Rosso ha ucciso l'intervistatrice della Frye: solo adesso la sensitiva si convince che Jane aveva ragione e che lei stessa sta per essere raggiunta e uccisa da John. Il mentalista e Lisbon vanno a vedere la scena del crimine sul Lago Tahoe, in Nevada, e Jane si accerta che l'assassinio sia opera del serial killer. Ritornata al CBI, Lisbon viene informata da Cho e da Rigsby che la madre di Blankfein ha un'auto nera come quella del ragazzo della Sparrow e che vive a Franklin Heights. Dopo essere arrivati nella casa dei Blankfein, Cho e Rigsby scoprono da una vicina che i Blankfein se ne sono andati lasciando solo dei gatti e un sacrario, che viene portato negli uffici del CBI. Su consiglio di Lisbon, Jane chiama la Frye ma trova Van Pelt che, cercando la Frye, scopre che \u00e8 riuscita a eludere la sicurezza dei poliziotti e a scappare. La ricerca della Frye \u00e8 affidata a un'altra unit\u00e0, quindi la squadra di Lisbon si concentra a trovare l'abitazione di Blankfein, ossessionato da John il Rosso. Andando contro gli ordini di Lisbon e di Hightower, Jane si reca a Salinger Mill, riuscendo a trovare la casa di Blankfein: entrato nell'appartamento viene colpito alla testa e legato a una sedia da Blankfein. Svegliatosi, Jane si ritrova di fronte Blankfein: quando quest'ultimo chiede se pu\u00f2 \"rifare la scena\" a qualcuno dietro Jane, il mentalista capisce che Ruth e Dylan hanno rapito la madre di Blankfein e che gli stanno facendo recitare la parte di Grady Shipp in un film dove dovrebbero uccidere Jane. Ruth confessa l'omicidio della Sparrow, rivelandosi come un \"copycat\" di John il Rosso: Jane prova a convincere Blankfein a non ucciderlo ma non ci riesce e proprio mentre Blankfein sta per pugnalarlo qualcuno uccide con un silenziatore Dylan poi colpisce alla pancia Ruth, ferendo al ginocchio Blankfein. L'uomo si avvicina a Ruth e la uccide accoltellandola: in realt\u00e0, \u00e8 John il Rosso. Dopo aver parlato con Jane, John recita la prima strofa della poesia The Tyger di William Blake e gli manda un ultimo messaggio da parte della Frye, che John ha rapito e le ultime parole del killer a Jane sono \"forza marea\" quindi se ne va lasciandolo in vita. Due giorni dopo, il consulente, ritornato negli uffici di Sacramento, continua a sostenere che John non abbia detto nulla e ritorna quindi a casa, dove dorme ancora sopra un materasso nella stanza, svuotata, dove John ha ucciso la sua famiglia anni prima."}
{"id": "2604992", "revid": "1543377", "url": "https://it.wikipedia.org/wiki?curid=2604992", "title": "San Vicente (Colombia)", "text": "San Vicente (ufficialmente San Vicente Ferrer) \u00e8 un comune della Colombia facente parte del dipartimento di Antioquia.\nIl centro abitato venne fondato da Jos\u00e9 e Eusebio Ceballos Rojas nel 1759, mentre l'istituzione del comune \u00e8 del 1814."}
{"id": "2604994", "revid": "336009", "url": "https://it.wikipedia.org/wiki?curid=2604994", "title": "Base meccanica", "text": ""}
{"id": "2604995", "revid": "125329703", "url": "https://it.wikipedia.org/wiki?curid=2604995", "title": "Demografia della Puglia", "text": "Popolazione per provincia.\nLa popolazione della Puglia per provincia:\nComuni pi\u00f9 popolosi.\nDi seguito la tabella riporta la popolazione residente nei comuni della Puglia con pi\u00f9 di 40.000 abitanti:\nComuni pi\u00f9 estesi.\nIn grassetto i comuni che sono capoluogo di provincia.\nDall'emigrazione all'immigrazione.\nLa Puglia \u00e8 stata una delle regioni con i pi\u00f9 alti tassi di emigrazione nel corso del XX secolo. In effetti essa si colloca storicamente al terzo posto (dietro Sicilia e Campania). La ripartizione degli iscritti alle anagrafi consolari oggi stima in 370.000 il numero dei pugliesi emigrati all'estero. In realt\u00e0 sono milioni, nel corso del Novecento, i pugliesi che hanno scelto la strada dell'emigrazione in due grandi ondate. La prima, che ha il suo picco negli anni immediatamente precedenti e seguenti la prima guerra mondiale, ha per meta esclusiva le Americhe (Stati Uniti, Argentina, Brasile), per poi dirigersi verso l'Europa centro-settentrionale che diviene cos\u00ec la destinazione principale dell'emigrazione pugliese. Secondo i dati delle anagrafi consolari sono 80.000 i pugliesi in Germania, altri 100.000 si dividono fra Svizzera, Francia e Belgio; notevoli sono ancora le presenze negli Stati Uniti (18.000), in Canada (18.000) e in America Latina, dove nel solo Venezuela la presenza di pugliesi \u00e8 stimata in 8.000 cittadini. Con la seconda ondata, che ha il suo picco nel secondo dopoguerra, si scopre un nuovo continente: l'Australia.\nL'emigrazione diviene anche interna, attratta dallo sviluppo industriale di alcune aree settentrionali del Paese. Dal 1951 al 1967, 1.200.000 emigranti lasciarono la Puglia per trasferirsi prevalentemente in Piemonte e in Lombardia. Torino e Milano furono le destinazioni che attrassero un gran numero di giovani pugliesi: nello specifico, il capoluogo piemontese accolse gran parte dei provenienti dalla provincia di Foggia, mentre a Milano si insediarono in larga maggioranza i baresi, con le altre province a seguire (i salentini prediligevano l'estero).\nSecondo il Bilancio demografico regionale elaborato dall'ISTAT, oggi a fronte di un saldo naturale che \u00e8 risultato pari a +6.677 unit\u00e0, l'incremento demografico della regione Puglia \u00e8 dovuto, in misura consistente, dalle immigrazioni che sono largamente superiori alle emigrazioni. Nel corso del 2007 sono state iscritte in anagrafe come provenienti dall'estero 17.870 persone, mentre ammontano a 3.073 le cancellazioni per l'estero.\nOggi la Puglia conta 51.242 cittadini stranieri di cui 9.860 in provincia di Foggia, 23.041 nella citt\u00e0 metropolitana di Bari, 4.244 in provincia di Taranto, 4.180 in provincia di Brindisi e 9.917 in provincia di Lecce.\nSi segnalano le comunit\u00e0 con pi\u00f9 di mille unit\u00e0: "}
{"id": "2605013", "revid": "1543377", "url": "https://it.wikipedia.org/wiki?curid=2605013", "title": "Santa B\u00e1rbara (Antioquia)", "text": "Santa B\u00e1rbara \u00e8 un comune della Colombia facente parte del dipartimento di Antioquia.\nIl centro abitato venne fondato da Don Hern\u00e1n Rodr\u00edguez de Sousa nel 1774, mentre l'istituzione del comune \u00e8 del 1822."}
{"id": "2605016", "revid": "767487", "url": "https://it.wikipedia.org/wiki?curid=2605016", "title": "Mervue United Association Football Club", "text": "Il Mervue United Association Football Club \u00e8 una societ\u00e0 calcistica irlandese con sede nella citt\u00e0 di Galway.\nMilita in FAI First Division, la seconda divisione del calcio irlandese."}
{"id": "2605017", "revid": "124123", "url": "https://it.wikipedia.org/wiki?curid=2605017", "title": "Mabel Collins", "text": " Nonch\u00e9 un personaggio importante della teosofia."}
{"id": "2605022", "revid": "287204", "url": "https://it.wikipedia.org/wiki?curid=2605022", "title": "My Bologna", "text": "My Bologna \u00e8 un singolo del cantante statunitense \"Weird Al\" Yankovic ed \u00e8 la parodia di \"My Sharona\" dei Knack. Originariamente il singolo fu pubblicato separato, ma quattro anni dopo verr\u00e0 incluso nell'album di debutto di Yankovic.\nSignificato.\nLa canzone parla di un uomo con la passione per la mortadella.\nL'unico strumento presente \u00e8 la fisarmonica di \"Weird Al\" Yankovic.\nIl video.\nUfficialmente non esiste il video di questa canzone, ma esiste un filmato demo dove c'\u00e8 Weird Al che suona la fisarmonica e canta la canzone. Il video \u00e8 presente nel DVD \"\" come easter egg."}
{"id": "2605035", "revid": "1543377", "url": "https://it.wikipedia.org/wiki?curid=2605035", "title": "Santa Rosa de Osos", "text": "Santa Rosa de Osos \u00e8 un comune della Colombia facente parte del dipartimento di Antioquia.\nIl centro abitato venne fondato da Antonio Serrano y Espejo nel 1636, mentre l'istituzione del comune \u00e8 del 1814."}
{"id": "2605041", "revid": "355597", "url": "https://it.wikipedia.org/wiki?curid=2605041", "title": "Mervue United Football Club", "text": ""}
{"id": "2605042", "revid": "355597", "url": "https://it.wikipedia.org/wiki?curid=2605042", "title": "Mervue United A.F.C.", "text": ""}
{"id": "2605052", "revid": "26415", "url": "https://it.wikipedia.org/wiki?curid=2605052", "title": "You oughta know", "text": ""}
{"id": "2605053", "revid": "1543377", "url": "https://it.wikipedia.org/wiki?curid=2605053", "title": "Santo Domingo (Colombia)", "text": "Santo Domingo \u00e8 un comune della Colombia facente parte del dipartimento di Antioquia.\nIl centro abitato venne fondato da Juan Gregorio Duque e dal figlio Felipe Duque nel 1778, mentre l'istituzione del comune \u00e8 del 1814."}
{"id": "2605055", "revid": "26415", "url": "https://it.wikipedia.org/wiki?curid=2605055", "title": "Time is running out", "text": ""}
{"id": "2605060", "revid": "1924342", "url": "https://it.wikipedia.org/wiki?curid=2605060", "title": "I Love Rocky Road", "text": "I Love Rocky Road \u00e8 un singolo del cantante statunitense \"Weird Al\" Yankovic estratto dall'album con il suo stesso nome ed \u00e8 la parodia della canzone \"I Love Rock 'n' Roll\" di Joan Jett.\nSignificato.\nLa canzone parla di un uomo con la passione per i gelati.\nNella canzone, anche se brevemente, vengono citati due gusti di gelato: la vaniglia e il cioccolato.\nIl video.\nIl video di \"I Love Rocky Road\" \u00e8 la parodia del video di \"I Love Rock N' Roll\", con alcune modifiche:"}
{"id": "2605066", "revid": "1543377", "url": "https://it.wikipedia.org/wiki?curid=2605066", "title": "El Santuario", "text": "El Santuario (spesso semplicemente Santuario) \u00e8 un comune della Colombia facente parte del dipartimento di Antioquia.\nIl centro abitato venne fondato da Antonio G\u00f3mez de Castro nel 1765, mentre l'istituzione del comune \u00e8 del 1838."}
{"id": "2605075", "revid": "287204", "url": "https://it.wikipedia.org/wiki?curid=2605075", "title": "Satellite per telerilevamento", "text": "Un satellite per il telerilevamento \u00e8 un satellite artificiale situato in orbita attorno alla Terra per effettuare l'osservazione sistematica e il telerilevamento della superficie terrestre.\nDescrizione.\nI satelliti di questo tipo avevano inizialmente lo scopo di produrre immagini satellitari; successivamente il loro compito si \u00e8 allargato, comprendendo lo studio di informazioni sulle caratteristiche dei terreni, sulla vegetazione, le coltivazioni e l'inquinamento. I dati raccolti vengono utilizzati per vari scopi, tra cui l'individuazione delle risorse naturali e l'esecuzione della cartografia di precisione. Le osservazioni satellitari possono riguardare le terre emerse, l'atmosfera e gli oceani.\nI satelliti per il telerilevamento possono essere muniti di strumentazione passiva, come le telecamere per la ripresa nel visibile (IMINT) o nell'infrarosso o di strumentazione attiva, come i radar. In genere tali satelliti sono satelliti non geostazionari ovvero si spostano ad una certa velocit\u00e0 lungo orbite inclinate rispetto al piano equatoriale terrestre, spesso in orbita polare, ad altitudini basse o medie \"Low earth orbit\" (LEO) e \"Medium earth orbit\" (MEO), coprendo cos\u00ec l'intera superficie terrestre in un certo tempo di scansione (propriamente chiamata \"risoluzione temporale\") ovvero in un certo numero di orbite intorno alla Terra.\nI primi satelliti per il telerilevamento sono stati i Landsat; successivamente sono stati lanciati i satelliti Envisat, SPOT, ERS, RADARSAT e RapidEye. Alla cartografia sono stati dedicati i satelliti IKONOS, GeoEye-1 e QuickBird. Pi\u00f9 recenti i satelliti WorldView-1 e WorldView-2 (lanciato nell'ottobre 2009) ed il sistema COSMO-SkyMed. Quest'ultimo \u00e8 costituito da 4 satelliti, l'ultimo dei quali lanciato nel novembre 2010. Tra i satelliti dedicati allo studio degli oceani si possono ricordare i Seasat e Oceansat."}
{"id": "2605076", "revid": "53508", "url": "https://it.wikipedia.org/wiki?curid=2605076", "title": "Altare del fuoco achemenide", "text": "Nell'impero persiano l'Altare del fuoco achemenide era un edificio che custodiva \"la fiamma eterna\": questa fiamma rappresentava la purezza del culto dello zoroastrismo. I sacerdoti potevano avvicinarsi alla fiamma eterna soltanto con la bocca coperta, per non rischiare di profanarla con il loro respiro. Secondo un mito Zarathustra mor\u00ec durante un sacrificio di fronte all'altare del fuoco."}
{"id": "2605077", "revid": "339392", "url": "https://it.wikipedia.org/wiki?curid=2605077", "title": "La jena (1945)", "text": ""}
{"id": "2605080", "revid": "1543377", "url": "https://it.wikipedia.org/wiki?curid=2605080", "title": "Segovia (Colombia)", "text": "Segovia \u00e8 un comune della Colombia facente parte del dipartimento di Antioquia.\nIl centro abitato venne fondato da Francisco N\u00fa\u00f1ez Pedrozo nel 1869, mentre l'istituzione del comune \u00e8 del 1885."}
{"id": "2605081", "revid": "1543377", "url": "https://it.wikipedia.org/wiki?curid=2605081", "title": "Anorth\u014ds\u012b Ammoch\u014dstou (pallavolo maschile)", "text": "Il Anorthosis Famagusta Volleyball Club \u00e8 una societ\u00e0 pallavolistica di Cipro, con sede nella citt\u00e0 di Limassol. Fa parte della polisportiva \"Anorthosis Famagusta\", la cui sezione di pallavolo comprende sia la formazione maschile che quella femminile. Attualmente entrambe le formazioni militano nelle massime serie del campionato cipriota.\n\u00c8 una delle societ\u00e0 pi\u00f9 antiche del paese, e la pi\u00f9 titolata. La formazione maschile vanta la vittoria di ben 38 trofei nazionali, ed \u00e8 campione di Cipro in carica.\nStoria.\nLa formazione di pallavolo dell'Anorthosis fece la sua comparsa nel 1928, nella citt\u00e0 di Famagosta. Gioc\u00f2 incontri di carattere amichevole fino agli anni settanta, sotto l'egida della \"SEGAS Cyprus\". Nel 1972, con la creazione della \"EOPE\" (la federazione pallavolistica greca), l'Anorthosis si iscrisse, oltre alla prima serie cipriota, al campionato Pan-ellenico.\nL'invasione turca di Cipro costrinse la societ\u00e0 ad abbandonare la citt\u00e0 natale, per trasferirsi a Limassol, nella parte meridionale dell'isola. Nonostante le difficolt\u00e0 dovute alla guerra, la societ\u00e0 seppe diventare protagonista assoluta nel panorama nazionale. Dal 1973 la formazione maschile ha conquistato 38 trofei nazionali (tra campionato, Coppa e Supercoppa), vincendo il \"double\" Coppa-Campionato per 11 volte (1975, 1978, 1986, 1987, 1988, 1989, 1993, 1994 1995, 1996, 2005).\nLa formazione femminile ha conquistato la sua prima vittoria nel 1994, e ad oggi vanta in bacheca 10 trofei."}
{"id": "2605083", "revid": "1071822", "url": "https://it.wikipedia.org/wiki?curid=2605083", "title": "Miracolo eucaristico di Siena", "text": "Il miracolo eucaristico di Siena sarebbe avvenuto a partire dal 1730 nell'omonima citt\u00e0: 351 ostie consacrate, rubate da ignoti ladri sacrileghi, furono successivamente ritrovate integre, e sarebbero le stesse che si conservano tuttora intatte dopo quasi tre secoli, nella basilica di San Francesco.\nIl numero delle Particole \u00e8 attualmente di 223, mentre le altre sarebbero state utilizzate nelle ricognizioni, controlli ed esami effettuati.\nStoria.\nIl 14 agosto 1730, vigilia della solennit\u00e0 dell'Assunzione di Maria, ignoti ladri sacrileghi rubarono, dalla chiesa di San Francesco a Siena, la pisside d'argento, contenente 351 ostie consacrate, cos\u00ec numerose in vista dell'imminente festivit\u00e0.\nDopo tre giorni di ricerche, il 17 agosto le ostie rubate furono ritrovate integre nella chiesa senese di Santa Maria di Provenzano, in una cassetta per le elemosine, e furono riportate il giorno seguente, con una solenne processione, nella chiesa di San Francesco, dove si trovano ancor oggi, integre come al momento del ritrovamento.\nDopo il controllo fatto al momento del recupero, eseguito per assicurarsi che le ostie rinvenute fossero proprio quelle rubate, vennero effettuate in seguito diverse ricognizioni ufficiali, la prima delle quali avvenne il 14 aprile 1780 per iniziativa di padre Giovanni Carlo Vipera, ministro generale dei Frati Minori, il quale concluse: \"\"Abbiamo riconosciuto come una specie di vero prodigio che si siano conservate incorrotte senza veruna alterazione per il tratto lunghissimo di cinquant'anni\".\nAltre ricognizioni vennero effettuate nel 1789, voluta dall'arcivescovo Tiberio Borghese, nel 1889, nel 1815, nel 1854 e il 10 giugno 1914, quest'ultima per iniziativa di papa Pio X: la relazione conclusiva afferma che: \"(Le particole) erano di apparenza ben conservate e senza alcun segno di alterazione o ammuffimento, n\u00e9 guaste per alterazione di tarli o di altri parassiti, propri dei prodotti farinacei\".\nNella stessa relazione, il professor Siro Grimaldi dell'Universit\u00e0 di Siena dichiara: \"(Le particole costituiscono) un fenomeno singolare, palpitante di attualit\u00e0, che inverte le leggi naturali della conservazione della materia organica. \u00c8 un fatto unico conservato negli annali della scienza\"\".\nUn'ultima ricognizione \u00e8 stata effettuata nel 2014 autorizzata dalla Congregazione per la dottrina della fede, disposta dall'arcivescovo di Siena-Colle di Val d'Elsa-Montalcino monsignor Antonio Buoncristiani e condotta da una commissione di esperti della quale ha fatto parte anche un ricercatore del Cnr. Gli esperti hanno dichiarato che le ostie sono incorrotte, non avendo rilevato \"alcuna crescita microbica sia dopo 7 giorni dal campionamento sia dopo 14\".\nAttualmente si conservano 223 ostie delle 351 originali, essendo state in parte utilizzate, nel corso delle ricognizioni, per analisi chimiche ed esami vari, volti anche a valutarne commestibilit\u00e0 e gusto\nTra i fedeli \u00e8 possibile annoverare i papi Giovanni XXIII, Paolo VI e Giovanni Paolo II."}
{"id": "2605085", "revid": "117106606", "url": "https://it.wikipedia.org/wiki?curid=2605085", "title": "Il paese delle prugne verdi", "text": "Il paese delle prugne verdi (\"Herztier\") \u00e8 un romanzo di Herta M\u00fcller, pubblicato dalla Rowohlt nel 1994 e pubblicato per la prima volta in Italia nel 2008 dalla casa editrice Keller. Tradotto in quindici lingue, \u00e8 il romanzo di maggior successo della scrittrice ed \u00e8 considerato il suo capolavoro. Ha vinto numerosi premi letterari in tutta Europa fra cui l'Impac Dublin Literary Award e il Premio Kleist.\nIl titolo originale \"Herztier\" \u00e8 un neologismo creato dall'autrice, e traducibile con \"la bestia del cuore\u201d, mentre quello tradotto allude alla credenza popolare rumena che se si mangiano troppe prugne verdi si muore di febbre.\nTrama.\nLa storia \u00e8 narrata in prima persona dalla protagonista, una giovane studentessa trasferitasi a Timi\u0219oara da un paesino povero del sud della Romania. La sua vita e quella di tre suoi colleghi \u00e8 sconvolta quando la loro giovane amica Lola si suicida dopo esser stata violentata dal professore di ginnastica. Mentre tutti attorno a loro cercano di dimenticare Lola, e ne dileggiano la memoria, i quattro amici cercano di scoprire i motivi della sua fine e iniziano a fare progetti di fuga dalla Romania e dal regime oppressivo di Ceau\u0219escu. Questo attira su di loro l'attenzione del capitano di Polizia, Pjele, che inizia a fare indagini su di loro e a minacciarli."}
{"id": "2605086", "revid": "17204", "url": "https://it.wikipedia.org/wiki?curid=2605086", "title": "Driver Vegas", "text": ""}
{"id": "2605088", "revid": "767487", "url": "https://it.wikipedia.org/wiki?curid=2605088", "title": "Mark Spoelstra", "text": "Biografia.\nNei primi anni sessanta ha fatto parte dell\"'entourage\" di Bob Dylan e Dave Van Ronk e degli altri artisti che gravitavano intorno all'ambiente folk del Greenwich Village di New York City. \u00c8 apparso nelle vesti di s\u00e9 stesso nel film documentario di Martin Scorsese su Dylan \"No Direction Home\".\nCresciuto in una famiglia di quaccheri ha intrapreso poco pi\u00f9 che adolescente la carriera musicale a Los Angeles, per trasferirsi presto a New York, dove \u00e8 stato tra i promotori del cosiddetto \"folk music revival\".\nCollaboratore del \"Broadside Magazine\", ha registrato per la Folkways Records e per altre etichette diversi album discografici. La sua carriera ha avuto una momentaneamente interruzione tra il 1963 ed il 1965 quando \u00e8 stato chiamato a svolgere a Fresno un'attivit\u00e0 sostitutiva del servizio militare dal quale era stato esentato per obiezione di coscienza.\nCarriera.\nIn inizio di carriera, a met\u00e0 degli anni sessanta, Spoelstra ha inciso due album in vinile per la Elektra Records: \"Five And Twenty Questions\" e \"State Of Mind\" (entrambi rimasterizzati in CD digitale dopo la sua morte).\nIl cantautore - che ha partecipato in carriera al Newport Folk Festival - ha in quell'epoca lasciato New York per trasferirsi in California dove si \u00e8 trovato a suonare a fianco del musicista blues Taj Mahal all'Ash Grove di West Hollywood. Da allora ha vissuto a Pioneer, vicino a Stockton, fino alla morte avvenuta in conseguenza di un cancro del pancreas.\nQuando, negli anni settanta, aveva messo su famiglia, Spoelstra interruppe l'attivit\u00e0 concertistica. A met\u00e0 del decennio era diventato ministro del gruppo quacchero cui apparteneva, mettendo il suo talento musicale al servizio della sua fede religiosa e per la trasmissione di messaggi di tipo spirituale.\nHa lavorato poi per diverso tempo come autista di pullman facendo servizio al Yosemite National Park ma, nonostante i molteplici interessi, non ha mai abbandonato la musica. Nel 2001 \u00e8 tornato in studio di registrazione per incidere per l'etichetta Origin Jazz Library un album - il primo in vent'anni - intitolato \"Out of My Hands\". Il disco comprende sia nuove canzoni composte per la circostanza sia vecchi brani scelti nella sua produzione di un tempo. Contestualmente, \u00e8 tornato a tenere concerti, sia pure su scala limitata.\nSpoelstra si \u00e8 esibito in concerto fino all'estate del 2006, cio\u00e8 fino a quanto la malattia lo ha costretto a sospendere ogni attivit\u00e0. Mentre suoi album andati fuori catalogo sono stati ripubblicati, \u00e8 rimasta a livello di progetto la pubblicazione di un disco comprendente sole canzoni di genere gospel."}
{"id": "2605093", "revid": "767487", "url": "https://it.wikipedia.org/wiki?curid=2605093", "title": "Sons\u00f3n", "text": "Sons\u00f3n \u00e8 un comune della Colombia facente parte del dipartimento di Antioquia.\nIl centro abitato venne fondato da don Jos\u00e9 Joaqu\u00edn Ruiz y Zapata nel 1800, mentre l'istituzione del comune \u00e8 del 1808."}
{"id": "2605094", "revid": "94902", "url": "https://it.wikipedia.org/wiki?curid=2605094", "title": "Terreni", "text": ""}
{"id": "2605095", "revid": "287204", "url": "https://it.wikipedia.org/wiki?curid=2605095", "title": "Sonson", "text": ""}
{"id": "2605096", "revid": "339392", "url": "https://it.wikipedia.org/wiki?curid=2605096", "title": "Coltivazioni", "text": ""}
{"id": "2605097", "revid": "1543377", "url": "https://it.wikipedia.org/wiki?curid=2605097", "title": "Henry Thomas Colebrooke", "text": "Biografia.\nFiglio del banchiere e politico George Colebrooke, fu educato in casa fino ai quindici anni. In India dal 1782, lavor\u00f2 per l'amministrazione coloniale in varie aree del Paese (Calcutta, Tirhut, Purnia). Dalla sua attivit\u00e0 al servizio dell'amministrazione britannica trasse lo spunto per il saggio \"Remarks on the Husbandry and Commerce of Bengal\" (\"Osservazioni sull'economia e sul commercio del Bengala\"), pubblicato, in un primo momento privatamente, nel 1795, nel quale invocava il libero scambio tra l'India e la Gran Bretagna.\nNel 1793 intraprese lo studio della lingua sanscrita e complet\u00f2 il \"Digest of Hindu Laws\" (\"Compendio di diritto ind\u00f9\"), il monumentale studio sul diritto ind\u00f9 lasciato incompiuto da William Jones; tradusse quindi i trattati \"Mitacshara\" di Vijnaneshwara e il \"Dayabhaga\" di Jimutavahana, che pubblic\u00f2 insieme sotto il titolo di \"Law of Inheritance\" (\"Leggi sull'eredit\u00e0\").\nNel 1799 fu inviato in missione a Nagpur e, al suo ritorno a Calcutta, fu nominato giudice alla nuova corte d'appello, della quale in seguito sarebbe divenuto presidente. Nel 1805 il governatore generale dell'India, Richard Wellesley, lo nomin\u00f2 docente di Diritto ind\u00f9 al Fort William College di Calcutta. Con William Jones fu tra i fondatori dell'Asiatic Society, della quale fu anche presidente.\nDurante il suo soggiorno a Calcutta scrisse \"A Grammar of the Sanscrit Language\" (\"Una grammatica della lingua sanscrita\", 1805), vari saggi sulle cerimonie religiose ind\u00f9 ed \"Essay on the Vedas\" (\"Saggio sui Veda\", 1805); tali opere per lungo tempo costituirono il punto di riferimento sull'argomento in Gran Bretagna ed esercitarono un profondo influsso in tutta Europa. La sua grammatica sanscrita, in particolare, divenne il punto di riferimento dell'intera linguistica europea e rese possibile la fondazione dell'indoeuropeistica.\nIn una conferenza del 1824 alla Royal Asiatc Society espose la sua scoperta del \"sillogismo Hindu\", che attir\u00f2 per la prima volta l'attenzione degli studiosi sulla logica indiana antica.\nDue raccolte di saggi furono pubblicate postume: "}
{"id": "2605101", "revid": "767487", "url": "https://it.wikipedia.org/wiki?curid=2605101", "title": "Ketazolam", "text": "Il Ketazolam \u00e8 una molecola derivata dalla famiglia delle benzodiazepine.\nViene utilizzata come ansiolitico, anticonvulsivante, sedativo, rilassante muscolare.\n\u00c8 in particolar modo utilizzato come per il trattamento dell'ansia ed ha un'azione paragonabile a quella del diazepam."}
{"id": "2605105", "revid": "110157", "url": "https://it.wikipedia.org/wiki?curid=2605105", "title": "Sopetr\u00e1n", "text": "Sopetr\u00e1n \u00e8 un comune della Colombia facente parte del dipartimento di Antioquia.\nIl centro abitato venne fondato da Francisco Herrera Campuzano nel 1616, mentre l'istituzione del comune \u00e8 del 1814."}
{"id": "2605106", "revid": "1568601", "url": "https://it.wikipedia.org/wiki?curid=2605106", "title": "Strage di Matera", "text": "La strage di Matera, detta anche strage della milizia, fu un eccidio avvenuto in Italia durante la seconda guerra mondiale in cui morirono 15 persone, quattro delle quali ignote, compiuto durante l'insurrezione della citt\u00e0 avvenuta il 21 settembre 1943; nel corso dell'insurrezione di quella giornata persero la vita altri 11 cittadini. Matera fu la prima citt\u00e0 del Mezzogiorno a insorgere contro il nazifascismo. \nIl contesto.\nDopo il proclama Badoglio dell'8 settembre 1943 che annunciava l'entrata in vigore dell'armistizio di Cassibile, i fascisti abbandonarono il Palazzo della Milizia Volontaria per la Sicurezza Nazionale che fu temporaneamente occupato dai soldati tedeschi appartenenti al Primo Battaglione della Prima Divisione Paracadutisti e capeggiati dal maggiore Wolf Werner Graf von der Schulenburg, che in un rapporto redatto dal capitano inglese R.L. Stayer per conto del War Crime Group di Padova, verr\u00e0 inserito in un elenco di nazisti da \"rintracciare e catturare\" in quanto responsabile della strage di Matera e dell'eccidio di Pietransieri, un'altra strage compiuta dall'esercito tedesco il 21 novembre 1943 nel comune di Roccaraso.\nLo svolgimento.\nCon il passare dei giorni la situazione si fece sempre pi\u00f9 tesa e cominciarono i rastrellamenti e gli arresti di civili e militari rinchiusi dai tedeschi nel Palazzo della Milizia, tra cui Natale Farina e Pietro Tataranni, due soldati materani di ritorno dal fronte arrestati nel primo pomeriggio del 21 settembre.\nImmediatamente prima di abbandonare la citt\u00e0 i nazisti fecero saltare in aria il Palazzo della Milizia, ormai divenuto una prigione, con al suo interno sedici persone: i civili Francesco Farina, intervenuto per chiedere la liberazione del figlio Natale e che invece fu imprigionato insieme a quest'ultimo, l'altro soldato materano di ritorno dal fronte Pietro Tataranni imprigionato poche ore prima insieme a Farina, il sedicenne Vincenzo Luisi catturato dai tedeschi davanti alla prefettura, quattro uomini di Martina Franca catturati dai tedeschi mentre si recavano a Matera per una causa in tribunale ed accusati di essere spie degli inglesi, e otto militari imprigionati nei giorni precedenti e accusati di diserzione e tradimento.\nNell'esplosione morirono quindici persone, cio\u00e8 tutti coloro che si trovavano all'interno dell'edificio eccetto un soldato di nome Giuseppe Calderaro, classe 1922, nativo di San Donato, piccolo paese della Provincia di Lecce, estratto dalle macerie il giorno seguente dai Vigili del Fuoco, gravemente ustionato ma ancora vivo. Proprio Calderaro nella sua deposizione affermer\u00e0 con certezza che all'interno dell'edificio si trovavano in tutto sedici persone, sebbene i cadaveri ritrovati furono tredici, di cui dieci identificati e gli altri classificati come sconosciuti, tra i quali probabilmente vi era un bersagliere.\nUn elemento inquietante a sostegno della testimonianza dell'unico sopravvissuto \u00e8 che al cimitero di Matera, oltre alle bare contenenti i cadaveri, furono consegnate altre due casse contenenti resti umani ma non fu mai chiarito se essi appartenessero ad altre persone o erano parti dei corpi recuperati tra le macerie.\nDocumenti dell'eccidio sono stati celati nell'armadio della vergogna.\nMonumenti.\nA ricordo della strage, in citt\u00e0 \u00e8 stato eretto un cippo in marmo nei pressi del palazzo della Milizia, sul quale sono riportati i nomi delle vittime.\nStrade di Matera portano il nome delle vittime dell'eccidio.\nAnche lo stadio di calcio cittadino prende il nome di XXI Settembre, data della strage.\nOnorificenze.\nMedaglia d'oro al valor civile.\nIl 19 agosto 2016 \u00e8 stata conferita alla citt\u00e0 la Medaglia d'oro al valor civile, consegnata dal Presidente della Repubblica Sergio Mattarella durante una cerimonia svoltasi al Quirinale il 17 novembre 2016.\nMedaglia d'argento al valor militare.\nIl 21 settembre 1966 fu conferita alla citt\u00e0 di Matera la Medaglia d'argento al valor militare dal Ministro della Difesa Roberto Tremelloni; l'onorificenza fu consegnata tre anni dopo dal suo successore Luigi Gui, il quale decor\u00f2 della medaglia il gonfalone della citt\u00e0 e scopr\u00ec una lapide con l'iscrizione:"}
{"id": "2605107", "revid": "64558", "url": "https://it.wikipedia.org/wiki?curid=2605107", "title": "La mare au diable", "text": ""}
{"id": "2605108", "revid": "1745361", "url": "https://it.wikipedia.org/wiki?curid=2605108", "title": "Valle d'Ampezzo", "text": "La Valle d'Ampezzo (altrimenti detta Conca Ampezzana, \"Anpezo\" in ladino, \"Haydental\" o \"zum Heiden\" in tedesco) \u00e8 una vallata dolomitica compresa nella provincia di Belluno.\nGeografia.\nLa Valle d'Ampezzo \u00e8 un'ampia e aperta conca dolomitica formatasi come bacino terminale di un antico ghiacciaio quaternario, ed \u00e8 posizionata tra il Cadore (a sud-est) e la Val Pusteria (a nord), la Val d'Ansiei (a est), l'Alto Agordino (sud-ovest) e la Val Fiorentina (a sud). \u00c8 circondata a 360\u00b0 dalle Dolomiti Ampezzane, facenti parte della sottosezione delle Dolomiti di Sesto, di Braies e d'Ampezzo, nelle Alpi orientali. \u00c8 percorsa dal fiume Boite e dai suoi affluenti, molti dei quali a regime torrentizio. L'intera alta valle \u00e8 compresa all'interno del comune di Cortina d'Ampezzo. In localit\u00e0 \"Dogana\" correva il confine tra i territori asburgici e quelli sotto la Repubblica di Venezia e poi Regno d'Italia.\nStoria.\nLa prima testimonianza scritta in cui appare il nome di Ampezzo \u00e8 su un documento custodito nell'archivio di San Vito di Cadore, che riguarda un atto notarile di acquisto di un terreno che si trova in \"Ampitium Cadubri\" datato 15 giugno 1156. A partire dal 1420, anno in cui cessa il potere temporale del Patriarcato di Aquileia, l'intero Cadore, incluso \"Anpezo\", entra a far parte della Repubblica di Venezia.\nIn seguito alle vicende belliche tra la Serenissima e la Lega di Cambrai, l'Ampezzo fu staccato dal Cadore e pass\u00f2 sotto il dominio degli Asburgo. Dal 1511 alla prima guerra mondiale l'Ampezzo fece parte dell'Impero d'Austria, (dal 1867 Austria Ungheria), pi\u00f9 precisamente della regione del Tirolo. Durante il fascismo l'Ampezzo fu annesso al Veneto per favorirne l'italianizzazione. Spesso, anche se erroneamente, con l'espressione \"Valle del Boite\" ci si riferisce alla Valle d'Ampezzo e viceversa.\nLingua.\nAncora oggi, nella Valle d'Ampezzo \u00e8 parlato l'idioma ladino. La Conca ampezzana \u00e8 ufficialmente bilingue, e tutte le denominazioni sono riportate sia in italiano che in ladino. Attualmente i ladini corrono il rischio di diventare minoranza, "}
{"id": "2605110", "revid": "110157", "url": "https://it.wikipedia.org/wiki?curid=2605110", "title": "Societ\u00e0 zoologica di Londra", "text": "La Societ\u00e0 zoologica di Londra (in inglese: \"Zoological Society of London - ZSL\") \u00e8 una societ\u00e0 accademica fondata nell'aprile del 1826 da sir Thomas Stamford Raffles (1781-1826), George Eden (1784-1849), sir Humphry Davy (1778-1829), Joseph Sabine (1770-1837), Nicholas Aylward Vigors (1785-1840) e altri eminenti naturalisti.\nLa societ\u00e0 porta avanti lo studio degli animali in libert\u00e0."}
{"id": "2605111", "revid": "297899", "url": "https://it.wikipedia.org/wiki?curid=2605111", "title": "Francesco Restivo", "text": ""}
{"id": "2605114", "revid": "1543377", "url": "https://it.wikipedia.org/wiki?curid=2605114", "title": "T\u00e1mesis", "text": "T\u00e1mesis \u00e8 un comune della Colombia facente parte del dipartimento di Antioquia.\nIl centro abitato venne fondato da Rafaela G\u00f3mez Trujillo e dal marito Pedro Orozco Ocampo nel 1858, mentre l'istituzione del comune \u00e8 del 1864."}
{"id": "2605116", "revid": "1437331", "url": "https://it.wikipedia.org/wiki?curid=2605116", "title": "Tamesis", "text": "Il termine Tamesis pu\u00f2 riferirsi a:"}
{"id": "2605120", "revid": "1305772", "url": "https://it.wikipedia.org/wiki?curid=2605120", "title": "Gruppo dei 6", "text": ""}
{"id": "2605121", "revid": "287204", "url": "https://it.wikipedia.org/wiki?curid=2605121", "title": "Liam Clancy", "text": ""}
{"id": "2605123", "revid": "287204", "url": "https://it.wikipedia.org/wiki?curid=2605123", "title": "Club Atl\u00e9tico Minero", "text": "Il Club Atl\u00e9tico Minero \u00e8 una societ\u00e0 calcistica peruviana con sede nella citt\u00e0 di Matucana, situata nel dipartimento di Lima. Fondato nel 1997, nel 2008 ha partecipato al Campeonato Descentralizado, massima serie del campionato peruviano di calcio, per la prima volta nella sua storia e retrocedendo al termine della stessa stagione. Dopo sette anni in Segunda Divisi\u00f3n, nel 2016 non si \u00e8 iscritto al campionato di terza serie, la Copa Per\u00fa, nel quale era appena retrocesso."}
{"id": "2605127", "revid": "1573940", "url": "https://it.wikipedia.org/wiki?curid=2605127", "title": "Arcyptera fusca", "text": "Arcyptera fusca () \u00e8 un insetto ortottero della famiglia Acrididae.\nDescrizione.\n\u00c8 una cavalletta di medie dimensioni caratterizzata da un notevole dimorfismo sessuale: i maschi sono leggermente pi\u00f9 piccoli (da 23 a 36 mm) ed hanno ali sviluppate e funzionali, che a riposo coprono l'addome; le femmine sono pi\u00f9 grandi (da 29 a 40 mm) e sono brachittere, cio\u00e8 hanno ali rudimentali, inadatte al volo, pi\u00f9 corte dell'addome.La livrea di entrambi i sessi ha una colorazione di fondo giallo-senape, con striature nere. Le tibie posteriori hanno una caratteristica colorazione rossa brillante che si estende dalla faccia interna dei femori; le ginocchia sono nere, circondate da una banda bianca.\nDistribuzione e habitat.\n\u00c8 una specie originaria delle steppe centro-asiatiche il cui areale si \u00e8 esteso alle aree montane dell'Europa centrale e meridionale.\nIn Italia \u00e8 diffusa in tutto l'arco alpino e nelle praterie sommitali degli Appennini.\nPopola le praterie alpine, i pascoli montani e le aree coltivate a graminacee.\nBiologia.\nAlimentazione.\n\u00c8 una specie erbivora, con una predilezione per le graminacee.\nRiproduzione.\nLe uova sono deposte in ooteche agglutinate in una sostanza schiumosa, all'interno di brevi gallerie scavate nel terreno e chiuse da un opercolo denso.\nCanto.\nI maschi di \"A. fusca\" utilizzano una gamma di stridulazioni differenti per segnalare la propria presenza nel territorio, per ingaggiare una disputa con un rivale dello stesso sesso, per corteggiare le femmine o per dare inizio all'accoppiamento."}
{"id": "2605130", "revid": "1543377", "url": "https://it.wikipedia.org/wiki?curid=2605130", "title": "Taraz\u00e1", "text": "Taraz\u00e1 \u00e8 un comune della Colombia facente parte del dipartimento di Antioquia.\nIl centro abitato venne fondato da Mar\u00eda del Socorro Casas G\u00f3mez e Francisco Valencia Rivera nel 1953, mentre l'istituzione del comune \u00e8 del 1979."}
{"id": "2605131", "revid": "287204", "url": "https://it.wikipedia.org/wiki?curid=2605131", "title": "Janos Chawko", "text": ""}
{"id": "2605132", "revid": "287204", "url": "https://it.wikipedia.org/wiki?curid=2605132", "title": "Taraz\u00e0", "text": ""}
{"id": "2605133", "revid": "287204", "url": "https://it.wikipedia.org/wiki?curid=2605133", "title": "Taraza", "text": ""}
{"id": "2605137", "revid": "287204", "url": "https://it.wikipedia.org/wiki?curid=2605137", "title": "Ramnagar (Uttarakhand)", "text": " \nRamnagar \u00e8 una suddivisione dell'India, classificata come \"municipal board\", di 47.099 abitanti, situata nel distretto di Nainital, nello stato federato dell'Uttarakhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 29\u00b0 23' 60 N e 79\u00b0 7' 0 E e ha un'altitudine di 344 .\nSociet\u00e0.\nEvoluzione demografica.\nAl censimento del 2001 la popolazione di Ramnagar assommava a 47.099 persone, delle quali 24.656 maschi e 22.443 femmine. I bambini di et\u00e0 inferiore o uguale ai sei anni assommavano a 6.917, dei quali 3.634 maschi e 3.283 femmine. Infine, coloro che erano in grado di saper almeno leggere e scrivere erano 31.073, dei quali 17.486 maschi e 13.587 femmine."}
{"id": "2605139", "revid": "709565", "url": "https://it.wikipedia.org/wiki?curid=2605139", "title": "Collagenasi", "text": "Si definiscono collagenasi tutti quegli enzimi che tagliano i legami peptidici presenti nel collagene.\nQuesto tipo di enzimi intervengono nella distruzione delle strutture extracellulari nei processi patogenici instaurati da batteri come quelli instaurati da Clostridium. Sono esotossine ed intervengono nel processo patogenico della gangrena gassosa. Normalmente il loro bersaglio \u00e8 il tessuto connettivo nelle cellule muscolari e negli altri organi del corpo.\nIl collagene, componente fondamentale della matrice extracellulare degli animali, si forma per attivit\u00e0 della collagenasi sul procollagene una volta che questo \u00e8 stato secreto dalle cellule.\nLa formazione di collagenasi pu\u00f2 essere indotta durante l'attivazione del sistema immunitario da alcuni tipi di citochine che stimolano cellule come fibroblasti e osteoblasti.\nViene utilizzato per la detersione delle piaghe di qualsiasi origine e localizzazione come ulcerazioni e necrosi causate da ulcere varicose, da decubito, gangrena diabetica e da congelamento."}
{"id": "2605140", "revid": "125283877", "url": "https://it.wikipedia.org/wiki?curid=2605140", "title": "Clima della Puglia", "text": "Il clima della Puglia \u00e8 tipicamente mediterraneo: le zone costiere e pianeggianti hanno estati calde, siccitose e ventilate, con inverni solitamente miti e relativamente piovosi. Le precipitazioni, concentrate durante l'autunno inoltrato e l'inverno, sono comunque scarse e per lo pi\u00f9 di carattere piovoso.\nTuttavia, sui monti della Daunia, sul Gargano e sull'alta Murgia le estati sono piuttosto fresche e durante l'inverno non sono rare le precipitazioni nevose e le nebbie notturne, anche persistenti. I valori medi di piovosit\u00e0 sono ovunque compresi tra i 450 e i 650 mm annui, pertanto una certa piovosit\u00e0 si registra sul Gargano e sui monti della Daunia dove localmente cadono 800 mm annui o pi\u00f9.\nConsiderando le dieci stazioni meteorologiche presenti in Puglia, in media le temperature minime di gennaio sono comprese tra 1,3 \u00b0C di Monte Sant'Angelo e 7,5\u00a0\u00b0C di Santa Maria di Leuca, mentre le massime di luglio vanno dai 24\u00a0\u00b0C di Monte Sant'Angelo ai 30,6 \u00b0C di Foggia Amendola. \nTra i fenomeni meteorologici estremi della Puglia, si registra l'insolita ondata di alta pressione africana che a giugno 2007 in tutta la regione port\u00f2 le temperature ben al di sopra dei 40\u00a0\u00b0C, Tra gli altri fenomeni meteorologici insoliti, si annovera un tornado F3 (quindi con venti intorno ai 260 km/h) che nel 1976 colp\u00ec Sava, determinando precipitazioni molto intense e venti di inusitata intensit\u00e0 che causarono ingentissimi danni."}
{"id": "2605141", "revid": "287204", "url": "https://it.wikipedia.org/wiki?curid=2605141", "title": "Ranikhet", "text": " \nRanikhet (o Rawikhet) \u00e8 una suddivisione dell'India, classificata come \"cantonment board\", di 19.049 abitanti, situata nel distretto di Almora, nello stato federato dell'Uttarakhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 29\u00b0 38' 60 N e 79\u00b0 25' 0 E e ha un'altitudine di 1.868 .\nSociet\u00e0.\nEvoluzione demografica.\nAl censimento del 2001 la popolazione di Ranikhet assommava a 19.049 persone, delle quali 11.546 maschi e 7.503 femmine. I bambini di et\u00e0 inferiore o uguale ai sei anni assommavano a 1.858, dei quali 997 maschi e 861 femmine. Infine, coloro che erano in grado di saper almeno leggere e scrivere erano 15.782, dei quali 10.048 maschi e 5.734 femmine."}
{"id": "2605142", "revid": "287204", "url": "https://it.wikipedia.org/wiki?curid=2605142", "title": "Rishikesh", "text": " \nRishikesh (o Rikhikesh) \u00e8 una suddivisione dell'India, classificata come \"municipal board\", di 59.671 abitanti, situata nel distretto di Dehradun, nello stato federato dell'Uttarakhand. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 30\u00b0 7' 0 N e 78\u00b0 19' 0 E e ha un'altitudine di 356 .\nSociet\u00e0.\nEvoluzione demografica.\nAl censimento del 2001 la popolazione di Rishikesh assommava a 59.671 persone, delle quali 33.186 maschi e 26.485 femmine. I bambini di et\u00e0 inferiore o uguale ai sei anni assommavano a 7.267, dei quali 3.858 maschi e 3.409 femmine. Infine, coloro che erano in grado di saper almeno leggere e scrivere erano 44.639, dei quali 26.689 maschi e 17.950 femmine."}
{"id": "2605145", "revid": "287204", "url": "https://it.wikipedia.org/wiki?curid=2605145", "title": "Sitarganj", "text": " \nSitarganj \u00e8 una suddivisione dell'India, classificata come \"municipal board\", di 21.943 abitanti, situata nel distretto di Udham Singh Nagar, nello stato federato dell'Uttarakhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 55' 60 N e 79\u00b0 42' 0 E e ha un'altitudine di 197 .\nSociet\u00e0.\nEvoluzione demografica.\nAl censimento del 2001 la popolazione di Sitarganj assommava a 21.943 persone, delle quali 11.547 maschi e 10.396 femmine. I bambini di et\u00e0 inferiore o uguale ai sei anni assommavano a 3.874, dei quali 2.072 maschi e 1.802 femmine. Infine, coloro che erano in grado di saper almeno leggere e scrivere erano 11.877, dei quali 7.044 maschi e 4.833 femmine."}
{"id": "2605147", "revid": "1543377", "url": "https://it.wikipedia.org/wiki?curid=2605147", "title": "Srinagar (Uttarakhand)", "text": " \nSrinagar (o Srinagar Garhwal) \u00e8 una suddivisione dell'India, classificata come \"municipal board\", di 19.861 abitanti, situata nel distretto di Pauri Garhwal, nello stato federato dell'Uttarakhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 30\u00b0 13' 0 N e 78\u00b0 46' 60 E e ha un'altitudine di 972 .\nSociet\u00e0.\nEvoluzione demografica.\nAl censimento del 2001 la popolazione di Srinagar assommava a 19.861 persone, delle quali 11.320 maschi e 8.541 femmine. I bambini di et\u00e0 inferiore o uguale ai sei anni assommavano a 1.735, dei quali 910 maschi e 825 femmine. Infine, coloro che erano in grado di saper almeno leggere e scrivere erano 16.502, dei quali 9.738 maschi e 6.764 femmine."}
{"id": "2605148", "revid": "116944", "url": "https://it.wikipedia.org/wiki?curid=2605148", "title": "Conca di Tarvisio", "text": "La Conca di Tarvisio (in tedesco \"Tarviser Feld\", in sloveno \"Trbi\u017eij pore\u010dje\") \u00e8 la zona del Friuli-Venezia Giulia al di l\u00e0 delle Alpi (e quindi della Regione geografica italiana) oltre la Sella di Camporosso. \u00c8 raggiungibile anche dalla Slovenia da Rate\u010de e dal Passo del Predil.\nComuni.\nI comuni nella conca di Tarvisio sono:\nGeografia.\nComprende la Val Canale tra il confine austriaco presso Unterth\u00f6rl (Austria) alla Sella di Camporosso e le piccole valli della Valromana, la Val Rio del Lago, la Val di Riofreddo.\nComunicazioni.\nLa valle \u00e8 attraversata dalla Ferrovia Pontebbana e dalla Autostrada A23, dall'ex Strada statale 13 Pontebbana che sono un importante collegamento tra Udine e l'Austria e dall'ex Strada statale 54 del Friuli che \u00e8 un importante collegamento tra Udine e l'Austria via alta Valle dell'Isonzo-Passo del Predil (Slovenia).\nFino al 1965 era attraversato anche dalla Ferrovia Tarvisio-Lubiana.\nPopolazione.\nLa popolazione \u00e8 da secoli quadrilingue:\nLa religione professata dai quattro gruppi linguistici \u00e8 il cattolicesimo sotto l'arcidiocesi di Udine nella regione ecclesiastica Triveneto.\nStoria.\nFino al 1918 era parte dell'Austria Ungheria sotto la Carinzia, con la fine della Prima guerra mondiale col Trattato di Saint-Germain-en-Laye del 1919 venne assegnata all'Italia pur essendo al di l\u00e0 delle Alpi.\nNel 1943 entr\u00f2 a far parte della Germania nazista della Zona d'operazioni del litorale adriatico e nel 1945 ritorn\u00f2 sotto l'Italia. \nla motivazione per cui entr\u00f2 a far parte dell'Italia era perch\u00e9 era pi\u00f9 difendibile che la Sella di Camporosso e il Passo del Predil."}
{"id": "2605149", "revid": "1543377", "url": "https://it.wikipedia.org/wiki?curid=2605149", "title": "Titirib\u00ed", "text": "Titirib\u00ed \u00e8 un comune della Colombia facente parte del dipartimento di Antioquia.\nIl centro abitato venne fondato da Benito del R\u00edo nel 1775, mentre l'istituzione del comune \u00e8 del 1807."}
{"id": "2605151", "revid": "125332515", "url": "https://it.wikipedia.org/wiki?curid=2605151", "title": "Monte Rotondo (Corsica)", "text": "Il Monte Rotondo (2.622 - in Corso \"monte Ritondu\") \u00e8 una montagna dell'Alta Corsica in Corsica. \nCaratteristiche.\nSi tratta della seconda vetta pi\u00f9 alta della Corsica dopo il monte Cinto.\nPer lungo tempo era stato considerato il monte pi\u00f9 alto dell'isola.\nLa montagna \u00e8 il punto culminante di un massiccio omonimo. Nel massiccio le montagne principali sono:"}
{"id": "2605154", "revid": "287204", "url": "https://it.wikipedia.org/wiki?curid=2605154", "title": "Sultanpur (Uttarakhand)", "text": " \nSultanpur (o Adampur) \u00e8 una suddivisione dell'India, classificata come \"nagar panchayat\", di 7.713 abitanti, situata nel distretto di Udham Singh Nagar, nello stato federato dell'Uttarakhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 29\u00b0 45' 0 N e 78\u00b0 7' 0 E e ha un'altitudine di 227 .\nSociet\u00e0.\nEvoluzione demografica.\nAl censimento del 2001 la popolazione di Sultanpur assommava a 7.713 persone, delle quali 4.109 maschi e 3.604 femmine. I bambini di et\u00e0 inferiore o uguale ai sei anni assommavano a 1.503, dei quali 823 maschi e 680 femmine. Infine, coloro che erano in grado di saper almeno leggere e scrivere erano 3.989, dei quali 2.592 maschi e 1.397 femmine."}
{"id": "2605156", "revid": "110157", "url": "https://it.wikipedia.org/wiki?curid=2605156", "title": "Comitato Olimpico Nazionale del Brunei", "text": "Il Comitato Olimpico Nazionale del Brunei (noto anche come \"Majlis Olimpik Kebangsaan Negara Brunei Darussalam\" in malese) \u00e8 un'organizzazione sportiva bruneiano, nata nel 1984 a Bandar Seri Begawan, Brunei.\nRappresenta questa nazione presso il Comitato Olimpico Internazionale (CIO) dal 1984 ed ha lo scopo di curare l'organizzazione ed il potenziamento dello sport in Brunei e, in particolare, la preparazione degli atleti bruneiani, per consentire loro la partecipazione ai Giochi olimpici. L'associazione \u00e8, inoltre, membro del Consiglio Olimpico d'Asia.\nL'attuale presidente dell'organizzazione \u00e8 Haji Sufri Bolkiah, mentre la carica di segretario generale \u00e8 occupata da Japar Bangkol."}
{"id": "2605157", "revid": "984922", "url": "https://it.wikipedia.org/wiki?curid=2605157", "title": "Alibey", "text": "Il fiume Alibey (in turco Alibey Deresi \u00e8 un fiume turco tagliato dalla diga di Alibey. La diga serve per l'approvvigionamento dell'acqua potabile nell'agglomerato di Istanbul. La posizione al di sopra di certi quartieri della citt\u00e0 ha generato preoccupazioni nel caso di una rottura della diga durante un terremoto. Il fiume Alibey Deresi sbocca alla fine del Corno d'Oro dove si unisce al fiume Ka\u011f\u0131thane Deresi che scorre un po' pi\u00f9 a nord e che attraversa il quartiere di Ka\u011f\u0131thane."}
{"id": "2605159", "revid": "729019", "url": "https://it.wikipedia.org/wiki?curid=2605159", "title": "Battaglia della sacca di Kiev", "text": "La battaglia della sacca di Kiev, ritenuta da alcuni storici la pi\u00f9 grande battaglia di accerchiamento di tutta la storia militare, venne combattuta tra il 25 agosto e il 26 settembre 1941, nel corso delle prime fasi del conflitto tra il Terzo Reich e l'URSS durante la seconda guerra mondiale. Questa battaglia si svolse in un'area di oltre 135.000\u00a0km quadrati dalle rive della Desna a quelle del Dnepr, passando per il settore di Kiev e la parte meridionale delle paludi del Pryp\"jat'.\nL'esercito tedesco riusc\u00ec a completare una gigantesca manovra d'accerchiamento e a chiudere in una enorme sacca la quasi totalit\u00e0 delle truppe sovietiche schierate nel settore meridionale del fronte orientale in difesa dell'Ucraina. La battaglia termin\u00f2, dopo scontri aspri e sanguinosi, con la schiacciante vittoria della Wehrmacht che cattur\u00f2 centinaia di migliaia di prigionieri e pot\u00e9 quindi proseguire l'avanzata in direzione di Char'kov e Rostov sul Don. Tuttavia il grande successo, favorito da gravi errori operativi di Stalin e di alcuni generali sovietici, non si rivel\u00f2 decisivo come ipotizzato da Hitler ed al contrario logor\u00f2 in parte le forze corazzate tedesche, ritardando inoltre l'attacco finale contro Mosca.\nOperazione Barbarossa.\nA poco pi\u00f9 di due mesi dall'inizio dell'Operazione Barbarossa, sia tra le file tedesche che tra quelle sovietiche emerse la necessit\u00e0 di compiere un primo bilancio della guerra. La profondit\u00e0 dell'avanzata degli attaccanti all'interno del territorio nemico e l'approssimarsi del duro inverno russo imponevano (soprattutto ai tedeschi) di ridefinire le prospettive strategiche della guerra in relazione alla nuova situazione.\nLe decisioni di Hitler.\nI due mesi iniziali della guerra avevano gi\u00e0 portato il Gruppo d'armate Centro del feldmaresciallo von Bock a raggiungere risultati assai rilevanti. La Wehrmacht si era infatti impossessata praticamente di tutto il territorio bielorusso, infliggendo sconfitte pesanti al dispositivo di difesa sovietico nelle battaglie di Minsk-Bia\u0142ystok e Smolensk. In particolare questa seconda sconfitta rappresent\u00f2 un durissimo colpo per i sovietici: ci\u00f2 non solo e non tanto per le perdite subite durante la battaglia, ma soprattutto perch\u00e9 con la caduta di Smolensk cadde l'ultima piazzaforte difensiva prima di Mosca.\nAll'inizio di agosto del 1941, perci\u00f2, l'Alto Comando tedesco e tutto lo Stato maggiore del Gruppo d'armate Centro riteneva arrivato il momento di puntare con decisione verso Mosca; ci\u00f2 avrebbe permesso di assaltare la capitale sovietica prima dell'arrivo del rigido inverno russo, che gi\u00e0 in passato aveva bloccato Napoleone Bonaparte. In questo tutti i maggiori ufficiali tedeschi dimostrarono di aver fatto tesoro delle indicazioni del generale Carl von Clausewitz che tempo addietro sostenne: \"\"soltanto un potente colpo che arrivasse a Mosca poteva consentire al Bonaparte di sperare\".\nHitler non la pensava come loro: riteneva infatti che l'offensiva su Mosca potesse aspettare e che fosse maggiormente importante accaparrarsi il controllo delle ingenti risorse agricole e industriali dell'Ucraina. Respingendo le obiezioni dell'Alto Comando, il F\u00fchrer diram\u00f2 la direttiva 21.8.1941 in cui veniva formalizzata la nuova linea di condotta: \"l'obiettivo pi\u00f9 importante non \u00e8 la conquista di Mosca, bens\u00ec l'occupazione della Crimea e del bacino industriale e carbonifero del Donets\"\".\nQuando il 23 agosto il Capo di Stato maggiore dell'Esercito, Generale Franz Halder, inform\u00f2 i suoi colleghi del Gruppo d'armate Centro delle nuove direttive, lo stupore e la rabbia di tutti fu enorme. Heinz Guderian fu spedito alla Tana del Lupo per discutere personalmente con Hitler delle obiezioni al piano e della necessit\u00e0 di lanciare il prima possibile l'assalto su Mosca. Come suo solito, Hitler non volle sentire ragioni e conferm\u00f2 tutte le sue disposizioni. Invece di puntare su Mosca, la Panzergruppe 2 di Guderian avrebbe dovuto dirigersi a sud, per dar man forte alle truppe operanti nell'area di Kiev.\nMentre le truppe del Gruppo d'armate Centro ottennero rilevanti successi nella loro avanzata, non altrettanta fortuna ebbero le forze del Gruppo d'armate Sud al comando del feldmaresciallo Gerd von Rundstedt. A causare questo ritardo furono numerosi fattori. Innanzitutto deve essere sottolineato come in quel settore le forze tedesche non godessero di una netta superiorit\u00e0 in termini numerici, soprattutto per quanto riguarda le forze corazzate. Il fatto di disporre di un solo gruppo corazzato (il I di von Kleist), oltretutto, impediva agli attaccanti tedeschi la realizzazione di quelle grandi manovre a tenaglia che invece avevano riscosso cos\u00ec tanti successi nel settore del Gruppo d'armate Centro.\nLa disposizione strategica del dispositivo offensivo tedesco, inoltre, determin\u00f2 un costante pericolo per i progressi dell'offensiva. Nel pianificare l'attacco, infatti, l'Alto Comando tedesco aveva preferito concentrare le forze lungo le tre direttrici principali, lasciando deliberatamente scoperti i fianchi delle colonne che sarebbero avanzate in territorio sovietico: ci\u00f2 permise alle forze armate tedesche di disporre di una maggiore forza d'urto, ma rendeva vulnerabili i fianchi contro i contrattacchi sovietici. A soffrire di questa decisione fu in particolare il Gruppo d'armate Sud, sul cui fianco sinistro si stendevano le paludi del Pryp\"jat': in quell'area si nascosero sapientemente le unit\u00e0 sovietiche (in particolare le divisioni di cavalleria), che lanciarono pericolosi contrattacchi contro le posizioni dalla VI Armata.\nInoltre, la situazione logistica era assai precaria: le vaste pianure ucraine bagnate dalle frequenti piogge si trasformavano in enormi pantani di fango; ci\u00f2 bloccava a lungo l'avanzata delle truppe e impediva ai mezzi corazzati di agire rapidamente attraverso le linee nemiche. Nonostante le difficolt\u00e0, soprattutto grazie all'abilit\u00e0 dei comandanti tedeschi, il Gruppo d'armate Sud riusc\u00ec a raggiungere le sponde del Dnepr a fine agosto del 1941. In particolare a determinare una svolta fu senz'altro la grande vittoria riportata a Uman, che diede un duro colpo alle posizioni sovietiche a difesa della riva occidentale del Dnepr. Si crearono in questo modo le condizioni per un attacco pi\u00f9 profondo anche nel settore meridionale del fronte.\nSituazione politico-strategica di Stalin e dei sovietici.\nDopo le sanguinose disfatte nelle sacche di Minsk e di Smolensk, Stalin e l'alto comando sovietico, dalla seconda met\u00e0 di luglio, riuscirono finalmente a organizzare uno schieramento pi\u00f9 solido nel pericoloso settore centrale del fronte, a coprire efficacemente la strada diretta di Mosca ed anche a sferrare prematuri contrattacchi a est di Smolensk ed a Elnja che intralciarono notevolmente, pur a costo di gravi perdite, i tedeschi. Rassicurato da questi primi successi, il dittatore rimase per\u00f2 sempre concentrato sul compito di difendere la capitale e ritenne, insieme ai marescialli \u0160apo\u0161nikov e Timo\u0161enko, che Mosca fosse ancora minacciata dal principale raggruppamento corazzato nemico del Gruppo d'armate Centro. Quindi le manovre e le operazioni del Panzergruppe 2 del generale Guderian, durante la prima met\u00e0 di agosto, vennero interpretate come azioni preliminari ad un nuovo attacco sulla capitale partendo da sud-ovest in direzione di Brjansk.\nIn realt\u00e0 fin dal 29 luglio il capo di Stato maggiore generale dell'Armata Rossa, generale \u017dukov, aveva cercato di illustrare a Stalin, durante un turbolento colloquio diretto al Cremlino, i pericoli della posizione esposta ad ovest del Dniepr del Fronte Sud-occidentale del generale Kirponos, ed il minaccioso schieramento del raggruppamento del generale Guderian che, dalla regione di Roslavl e Elnja avrebbe potuto avanzare verso sud minacciando il fianco destro e le spalle delle forze sovietiche in Ucraina. Stalin rifiut\u00f2 di accettare le valutazioni del generale \u017dukov e liquid\u00f2 bruscamente la sua richiesta di abbandonare Kiev e ripiegare a est del Dniepr. Dopo un aspro scontro verbale, \u017dukov present\u00f2 le dimissioni che vennero accettate da Stalin seduta stante; il generale venne trasferito al comando del nuovo Fronte di riserva nella regione di Mosca, mentre il maresciallo Sapo\u0161nikov, pi\u00f9 aderente alle direttive di Stalin, prese il suo posto allo stato maggiore generale.\nStalin, che negli stessi giorni nei colloqui con Harry Hopkins, l'inviato del presidente Roosevelt, aveva presentato un quadro favorevole della situazione e assicurato che Leningrado, Mosca e Kiev sarebbero state difese con successo, ritenne indispensabile, anche per motivi politici e di propaganda, oltre che per la superiore importanza assegnata alla direttrice strategica della capitale, difendere ad oltranza la capitale ucraina. Da giorni nella citt\u00e0, in un'atmosfera febbrile e caotica, si susseguivano appelli alla resistenza e manifesti ottimistici sull'imprendibilit\u00e0 di Kiev erano stati affissi ovunque.\nNelle prime due settimane di agosto la situazione per i sovietici invece si aggrav\u00f2: il generale Guderian complet\u00f2 due piccole manovre di accerchiamento a Roslavl e Kricev, scardinando le difese del Fronte Centrale del generale F.I. Kuznetsov e creando una minaccia per il fianco sinistro delle difese della \"Direttrice strategica occidentale\" al comando del maresciallo Timo\u0161enko che copriva Mosca. Stalin decise quindi, sempre con lo scopo principale di bloccare una prevista spinta nemica da sud-ovest verso la capitale, di costituire un nuovo Fronte di Brjansk al comando dell'esperto generale Er\u00ebmenko con il compito di contrattaccare e possibilmente distruggere le forze del generale Guderian.\nIl 18 agosto tuttavia il generale \u017dukov intervenne nuovamente evidenziando, in un suo rapporto a Stalin e allo Stavka, i pericoli di una manovra tedesca verso sud alle spalle del raggruppamento meridionale (\"Direttrice strategica meridionale\") del maresciallo Bud\u00ebnnyj. Quest'ultimo gi\u00e0 il 16 agosto aveva allertato il comando supremo sulle minacce sul suo fianco destro difeso dalla 5\u00aa Armata del generale Potapov. Stalin replic\u00f2 a sua volta ordinando a Bud\u00ebnnyj una limitata ritirata ma senza abbandonare la testa di ponte di Kiev, e ordinando il 20 agosto al generale Er\u00ebmenko di attaccare sul fianco il raggruppamento del generale Guderian nel caso di un suo movimento verso sud. A questo scopo il Fronte di Brjansk, costituito dalla 50\u00aa e 13\u00aa Armata (otto divisioni fucilieri, tre di cavalleria e una divisione carri) sarebbe stato rinforzato con i reparti del Fronte Centrale che sarebbe stato sciolto.\nVerso lo scontro.\nIl campo di battaglia.\nL'area su cui si sarebbe svolto lo scontro era un enorme e profondissimo saliente che si spingeva entro le linee tedesche. Le due estremit\u00e0 del saliente erano rappresentate da due fiumi che le truppe di Hitler avrebbero dovuto attraversare per correre verso il centro: la Desna a nord e il Dnepr a sud. Al centro del saliente si trovava la zona di Kiev, protetta a nord dalle paludi del Pryp\"jat'.\nLe posizioni tedesche.\nLa manovra tedesca si sarebbe sviluppata con un attacco in contemporanea dalle due estremit\u00e0 del saliente; l'obiettivo era quello di chiudere le forze sovietiche con un'enorme manovra a tenaglia. Un ruolo centrale veniva riservato alle due formazioni corazzate assegnate dall'OKH per realizzare l'operazione: la Panzergruppe 2 di Guderian avrebbe dovuto attaccare da nord attraverso la Desna; la Panzergruppe 1 di von Kleist avrebbe attaccato da sud attraverso il Dnepr. Le due morse della tenaglia si sarebbero dovute ricongiungere a Romny, pi\u00f9 di 150 chilometri a est di Kiev.\nAlla VI. Armee di Walter von Reichenau sarebbe spettato il ruolo dell'incudine: mentre i due gruppi corazzati avrebbero martellato i fianchi del fronte, le truppe di von Reichenau avrebbero tenuto le posizioni al centro del saliente.\nLe posizioni sovietiche.\nA difendere le posizioni sovietiche nelle regioni meridionali, compresa l'area di Kiev, erano schierati il Fronte sudoccidentale del generale Kirponos e i resti del Fronte meridionale, raggruppati sotto il comando del maresciallo Sem\u00ebn Bud\u00ebnnyj, famoso comandante della cavalleria sovietica durante la Guerra civile russa. Il fronte aveva un tratto molto ampio di territorio da difendere, ma disponeva di quattro armate e di numerosi rinforzi.\nLa battaglia.\nAttacchi frontali su Kiev.\nLe prime truppe tedesche ad avvicinarsi a Kiev furono il 10 luglio le forze corazzate del III \"Panzerkorps\" del generale Eberhard von Mackensen; di fronte all'evidente presenza di forze nemiche consistenti e decise a difendere la capitale ucraina, il comando tedesco decise di evitare un costoso attacco frontale e devi\u00f2 i panzer verso sud per cercare di tagliare fuori dal Dniepr le truppe sovietiche in ripiegamento verso est. Furono quindi le divisioni di fanteria del XXIX Corpo d'armata che vennero incaricate di conquistare Kiev e distruggere la testa di ponte sovietica ad ovest del fiume. Stalin e lo Stavka non intendevano cedere la citt\u00e0 e quindi la 26\u00aa Armata, al comando del generale F.Ya.Kostenko venne raggruppata nell'area con quattro divisioni di fucilieri e numerose formazioni della milizia.\nIl primo attacco frontale in forze del XXIX Corpo d'armata (generale Orbstfelder) ebbe inizio il 30 luglio lungo la linea difensiva del fiume Irpen' ma non ottenne grandi risultati: i sovietici respinsero gli attacchi e mantennero le posizioni; un nuovo attacco l'8 agosto dopo qualche successo iniziale, si esaur\u00ec nel terreno paludoso e il fuoco dell'artiglieria e i contrattacchi dei fucilieri sovietici della 26\u00aa Armata ributtarono indietro i tedeschi entro il 12 agosto. Nel frattempo anche a nord di Kiev, nell'area delle paludi del Pryp\"jat', la 5\u00aa Armata sovietica del generale M.I.Potapov riusc\u00ec a contenere l'avanzata della 6\u00aa Armata del feldmaresciallo Walter von Reichenau; il comandante del Gruppo d'armate Sud, feldmaresciallo Gerd von Rundstedt, cosciente delle difficolt\u00e0 di conquistare Kiev con un attacco frontale, decise quindi di rinforzare la 6\u00aa Armata con tre nuovi corpi d'armata (XVII, LI e LV) e con la 11. Panzer-Division del generale Ludwig Cr\u00fcwell, sottratta al \"Panzergruppe 1\" del generale von Kleist.\nIl 19 agosto finalmente la 5\u00aa Armata sovietica, minacciata anche sul fianco destro dalla presenza della 2\u00aa Armata del generale von Weichs, ricevette autorizzazione a ripiegare dietro il Dniepr; il ponte di Garnostoipal tuttavia non venne distrutto e i tedeschi della 11. Panzer-Division e del LI Corpo d'armata riuscirono a conquistarlo intatto e a spingersi fino alla Desna. Nei giorni seguenti anche il XXXIV ed il XVII Corpo d'armata si avvicinarono a Kiev da nord, mentre altre truppe tedesche della 6\u00aa Armata superarono la Desna e si collegarono il 2 settembre con la 2\u00aa Armata. La 5\u00aa Armata sovietica era ora attaccata frontalmente e sul fianco destro, mentre la 26\u00aa Armata del generale Kostenko e la nuova 37\u00aa Armata del generale V.V.Vlasov, rimanevano tenacemente schierate a difesa della testa di ponte di Kiev. La situazione sovietica si stava aggravando: da alcuni giorni era gi\u00e0 entrato in azione pi\u00f9 a nord il \"Panzergruppe 2\" del generale Guderian, secondo le direttive finali del F\u00fchrer del 23 agosto.\nManovra a tenaglia.\nLa marcia del \"Panzergruppe 2\" del generale Guderian verso sud ebbe inizio il 21 agosto e si svilupp\u00f2 con successo nonostante la carenza di strade, le caratteristiche del terreno, a tratti paludoso, boscoso o stepposo e solcato da numerosi corsi d'acqua, e le conseguenti difficolt\u00e0 logistiche dovute anche alla necessit\u00e0 di variare in breve tempo la direzione di marcia di novanta gradi. Sul fianco sinistro del raggruppamento corazzato il XXXXVII \"Panzerkorps\" del generale Joachim Lemelsen sbarr\u00f2 la strada ad eventuali contrattacchi sovietici provenienti da Brjansk con la 17. Panzer-Division del generale von Thoma e con la 29\u00aa Divisione motorizzata e riusc\u00ec a coprire la marcia delle forze principali in direzione del fiume Desna. Partendo da Starodub il XXIV \"Panzerkorps\" del generale Leo Geyr von Schweppenburg (costituito dalla 3. e 4. Panzer-Division) avanz\u00f2 velocemente, poco contrastato dal nemico, verso il grande ponte di Novhorod-Sivers'kyj. Il generale Guderian era cosciente della necessit\u00e0 di fare presto: un'operazione di accerchiamento di cos\u00ec vasta portata imponeva infatti di chiudere la tenaglia il prima possibile, cos\u00ec da cogliere il nemico di sorpresa ed evitare il suo ripiegamento verso oriente. Inoltre il generale tedesco, che richiese ripetutamente al comando del Gruppo d'armate Centro e all'OKH l'assegnazione del massimo di forze corazzate per ottenere un risultato rapido e decisivo, era convinto che i sovietici, dopo le gravi perdite subite nell'accerchiamento nei pressi di Uman', si stessero preparando a un'ampia ritirata dietro la linea del Donetz.\nIl 25 agosto la 3. Panzer-Division del generale Walter Model, che avanzava davanti alla 4. Panzer-Division del generale von Langermann, arriv\u00f2 a portata tattica del grande ponte lungo 700 metri sulla Desna, e Model decise di sferrare un attacco di sorpresa che venne condotto dal distaccamento corazzato guidato dal tenente Buchterkirch e dal sottotenente St\u00f6rck, coperti sulla riva del fiume dal fuoco dei panzer del tenente Vopel. L'assalto improvviso ebbe successo, il ponte venne conquistato intatto e i mezzi corazzati della 3. Panzer-Division poterono attraversare la Desna guadagnando un'importante testa di ponte.\nIl superamento il 26 agosto della linea della Desna, difesa dalle deboli forze della 13\u00aa Armata del generale Golubev, mise in allarme Stalin e lo Stavka; gi\u00e0 il giorno precedente il dittatore aveva contattato il generale Andrej Er\u00ebmenko, comandante del Fronte di Brjansk, sollecitandolo a contrattaccare sul fianco e distruggere il raggruppamento corazzato del generale Guderian. A questo scopo la 3\u00aa e la 21\u00aa Armata furono assegnate di rinforzo a Er\u00ebmenko, mentre, per mantenere i collegamenti tra Fronte di Brjansk e Fronte Sud-occidentale e difendere la linea del fiume Sejm, venne frettolosamente costituita una nuova 40\u00aa Armata (generale Podlas), rinforzata con la 10\u00aa Divisione carri, e schierata sull'ala destra delle forze del maresciallo Bud\u00ebnnyj.\nIl generale Er\u00ebmenko aveva gi\u00e0 sferrato una serie di attacchi contro il fianco sinistro del generale Guderian difeso dal XXXXVII Panzerkorps, ma la controffensiva, condotta con forze insufficienti e scarsamente coordinata dalla 50\u00aa e 13\u00aa Armata non ottenne alcun risultato. Il 2 settembre Stalin intervenne nuovamente con Er\u00ebmenko, promettendo cospicui rinforzi di aerei e truppe; un nuovo attacco venne pianificato in due direzioni, verso Roslavl con la 50\u00aa Armata e lungo la linea della Desna direttamente contro il XXIV e il XXXXVII Panzerkorps da parte di almeno dieci divisioni della 13\u00aa, 3\u00aa e 21\u00aa Armata.\nI contrattacchi sovietici, non ben coordinati e sferrati con forze insufficienti, non ottennero risultati decisivi anche se crearono difficolt\u00e0 al raggruppamento del generale Guderian; a sud della Desna la 40\u00aa Armata attacc\u00f2 ripetutamente la 10\u00aa Divisione motorizzata che copriva il fianco destro del XXIV Panzerkorps. Grazie ad espedienti ed all'impiego di tutte le riserve, l'attacco venne respinto entro il 3 settembre, mentre finalmente per rafforzare questo settore l'OKH fece intervenire anche il XLVI Panzerkorps del generale Heinrich von Vietinghoff con la 1\u00aa Divisione cavalleria e la Divisione Waffen-SS \"Das Reich\", dopo accesi contrasti tra il generale Guderian, sostenuto in parte dal generale Franz Halder, e il feldmaresciallo Fedor von Bock, insofferente della scarsa disciplina del comandante dei panzer. A est per otto giorni si succedettero i contrattacchi del Fronte di Brjansk del generale Er\u00ebmenko, rinforzato con due divisioni di carri: a Trub\u0161evsk si accesero duri scontri ma infine il XXXXVII Panzerkorps del generale Joachim Lemelsen, con la 17. Panzer-Division, rafforzata dal reggimento Gro\u00dfdeutschland e dalla 29\u00aa Divisione motorizzata, contrast\u00f2 con successo la controffensiva sovietica che non riusc\u00ec affatto a bloccare la marcia del generale Guderian verso sud.\nNel frattempo la 3. Panzer-Division e la 4. Panzer-Division riuscirono a guadagnare terreno verso sud e a conquistare entro il 7 settembre teste di ponte sul fiume Sejm; fin dal 5 settembre la 3. Panzer-Division era riuscita ad individuare un punto debole nello schieramento nemico alla giunzione tra la 21\u00aa e la 13\u00aa Armata, grazie anche al rinvenimento, in un aereo nemico abbattuto, di una carta delle operazioni. Sfruttando questo varco, i reparti corazzati del generale Model si spinsero rapidamente in profondit\u00e0, mentre la 21\u00aa Armata sovietica venne tagliata fuori dal resto del Fronte di Brjansk e respinta verso sud-ovest. Il generale Guderian si rec\u00f2 sul posto per conferire con Model e insieme i due generali diressero l'avanzata prima verso Konotop, conquistata il 9 settembre e quindi verso l'importante centro di Romny. Il 10 settembre i panzer del generale Model, dopo essersi inoltrati all'interno delle linee nemiche, entrarono di sorpresa a Romny.\nNei giorni seguenti le divisioni corazzate del XXIV \"Panzerkorps\" del generale von Schweppenburg proseguirono ancora verso sud, il 12 settembre il reparto di punta della 3. Panzer-Division guidato dal maggiore Frank conquist\u00f2 il ponte sul fiume Ssula e occup\u00f2 anche la citt\u00e0 di Lochvitsa, dopo aver respinto verso ovest alcuni reparti sovietici.\nA sud i mezzi corazzati del Panzergruppe 1 del generale Ewald von Kleist non si mossero fino al 12 settembre; pur scarsamente coordinato con l'avanzata del generale Guderian, l'attacco del raggruppamento meccanizzato, sceso a soli 332 carri armati dopo i combattimenti di Dubno e di Uman', super\u00f2 agevolmente la resistenza delle forze raccogliticce della 38\u00aa Armata sovietica, unit\u00e0 appena costituita con cinque divisioni di fucilieri e quattro di cavalleria e assegnata al comando del generale Feklenko. Partendo dalla testa di ponte sul Dniepr di Kremen\u010duk, conquistata il 31 agosto dalla fanteria del LII Corpo d'armata della 17\u00aa Armata e difesa per dieci giorni contro i confusi contrattacchi sovietici, i panzer del XXXXVIII \"Panzerkorps\" del generale Werner Kempf si aprirono la strada a nord del fiume. Sostenuti dagli attacchi aerei del V \"Fliegerkorps\" della Luftwaffe e dal fuoco dei lanciarazzi \"Nebelwerfer\", i reparti di testa della 16. Panzer-Division dell'energico generale monco Hans-Valentin Hube, avanzarono di 60\u00a0km in dodici ore, travolgendo il quartier generale della 38\u00aa Armata.\nIl 13 settembre, la 16. Panzer-Division, seguita dai primi reparti della 9. e della 14. Panzer-Division, sferr\u00f2 l'attacco a Lubny, importante centro di comunicazioni difeso soprattutto da reparti fanatici dell'NKVD. L'attacco venne guidato dal battaglione del genio corazzato che conquist\u00f2 a sorpresa il ponte sul fiume Ssula e si infiltr\u00f2 nei sobborghi della citt\u00e0; la resistenza sovietica, supportata dalle milizie cittadine fu aspra e violenti combattimenti si prolungarono fino al 14 settembre, quando intervennero in forze anche il 79\u00ba e il 64\u00ba reggimento motorizzato della divisione. Lo stesso generale Hube guid\u00f2 i combattimenti, mentre la Luftwaffe intervenne in massa per sostenere le truppe a terra e respingere le forze aeree sovietiche. Nel pomeriggio del 14 settembre la 16. Panzer-Division complet\u00f2 la conquista di Lubny e i reparti della divisione, distanti circa 100\u00a0km dall'avanguardie della 3. Panzer-Division del generale Model, proseguirono ancora verso nord per chiudere l'accerchiamento.\nA partire dal 7 settembre la situazione per le forze sovietiche del Fronte Sud-occidentale del generale Kirponos era divenuta sempre pi\u00f9 critica: la posizione della 5\u00aa Armata del generale Potapov, attaccata da nord-est dai reparti della 2\u00aa Armata tedesca del generale von Weichs e da ovest dalle divisioni della 6\u00aa Armata del feldmaresciallo von Reichenau, era ormai insostenibile; solo il 9 settembre, dopo ripetute richieste di Kirponos e Bud\u00ebnnyj, il maresciallo Sapo\u0161nikov autorizz\u00f2 il tardivo ripiegamento dell'armata del generale Potapov dietro la Desna. I contrattacchi della 38\u00aa Armata contro la testa di ponte sul Dniepr di Kremenchug erano completamente falliti e i panzer del \"Panzergruppe Kleist\" si stavano minacciosamente concentrando, mentre a nord anche le forze della 40\u00aa Armata erano ormai disgregate sotto gli attacchi dei carri del generale Guderian.\nLe disperate richieste di rinforzi del generale Kirponos non poterono essere esaudite dal maresciallo Bud\u00ebnnyj, privo di riserve; il 10 settembre Bud\u00ebnnyj chiese aiuto al maresciallo Sapo\u0161nikov e propose ancora l'evacuazione di Kiev, ma Sapo\u0161nikov conferm\u00f2 l'assegnazione delle riserve (il 2\u00ba Corpo di cavalleria) al fronte del generale Er\u00ebmenko, destinato a contrattaccare ancora. Il giorno dopo 11 settembre il maresciallo Bud\u00ebnnyj fece appello a Stalin per chiedere l'abbandono della capitale ucraina; in risposta il dittatore, supportato da Sapo\u0161nikov, telefon\u00f2 direttamente al generale Kirponos ingiungendogli categoricamente di mantenere il possesso di Kiev e garantendo il successo dei contrattacchi del generale Er\u00ebmenko. Infine Stalin destitu\u00ec bruscamente il maresciallo Bud\u00ebnneyj che in un ultimo colloquio con Kirponos aveva evidenziato la gravit\u00e0 della situazione e escluso la possibilit\u00e0 di un rifornimento aereo efficace delle cinque armate (40\u00aa, 21\u00aa, 5\u00aa, 37\u00aa e 26\u00aa) ormai quasi accerchiate.\nLa micidiale sacca di Kiev.\nDomenica 14 settembre prese il via da Lochvitsa la fase finale dell'avanzata verso sud della 3. Panzer-Division del generale Model, elemento di testa del Panzergruppe 2. Dopo una serie di confusi contrattacchi di colonne sovietiche dirette verso est che misero anche in pericolo il posto comando tattico del generale von Schweppenburg, i carri armati della \"Panzerkompanie\" del tenente Wartmann, rinforzata con un plotone di fanteria motorizzata del 394\u00ba reggimento, iniziarono una audace puntata isolata in profondit\u00e0. Questo piccolo gruppo meccanizzato percorse, a partire dalle ore 13:00 l'ultimo tratto di circa 50\u00a0km avanzando senza preoccuparsi dei fianchi e disperdendo al suo passaggio le colonne sovietiche in ripiegamento costituite da carri, cavalli, mezzi motorizzati e artiglieria.\nDopo una serie di rapidi scontri a fuoco, il tenente Wartmann, momentaneamente privo di collegamenti radio, fu guidato nell'ultimo tratto fino a Lubny dall'opportuno intervento di un aereo ricognitore che forn\u00ec indicazioni sulla posizione delle forze della 16. Panzer-Division del generale Hube appartenente al Panzergruppe 1. Il tenente Wartmann quindi riprese l'avanzata, e alle ore 18 vennero individuate a sud colonne di fanteria; dopo lo scambio di razzi di segnalazione bianchi per evitare errori di identificazione, i panzer del tenente Wartmann presero contatto alle ore 18:20 nei pressi di Lubny con i soldati della 2\u00aa compagnia del battaglione da ricognizione corazzato della 16. Panzer-Division guidata dal tenente Rinschen.\nIl giorno seguente altri reparti meccanizzati della 9. Panzer-Division, provenienti da Mirgorod, si congiunsero con la 3. Panzer-Division presso il ponte di Stencia, oltre 100\u00a0km a est di Kiev: l'accerchiamento delle quattro armate sovietiche ammassate nel saliente era ormai completo. L'avanzata era stata estenuante e logorante per i reparti corazzati tedeschi; il 15 settembre, giorno in cui il generale Guderian confer\u00ec sul campo di battaglia con il maggiore Frank e il tenente colonnello Munzel, comandanti del reggimento corazzato della 3. Panzer-Division, questa divisione corazzata di punta era rimasta con solo dieci carri armati ancora operativi, un Panzer IV, tre Panzer III e sei Panzer II.\nFin dal 12 settembre Stalin e lo Stavka avevano destituito il maresciallo Bud\u00ebnnyj che il giorno precedente aveva richiesto l'autorizzazione ad evacuare Kiev ed iniziare la ritirata, assegnando il comando della \"Direttrice strategica meridionale\" (\"Glavkom\") al maresciallo Timo\u0161enko: la situazione era ormai compromessa come il capo di stato maggiore del Fronte Sud-Occidentale, generale Tupikov, comunic\u00f2 con un telegramma il 14 settembre direttamente al maresciallo Sapo\u0161nikov. Quest'ultimo ancora una volta ribad\u00ec gli ordini di Stalin di difendere Kiev e defin\u00ec i comandanti sul campo come \"seminatori di panico\". Solo dopo la chiusura dell'accerchiamento e dopo l'arrivo del vice di Kirponos, il generale Bagramjan, al quartier generale di Timo\u0161enko a Poltava, quest'ultimo, dopo un lungo colloquio chiarificatore, diede l'autorizzazione verbale al comando del Fronte Sud-occidentale di abbandonare Kiev e ripiegare subito dietro il fiume Psel. Ma Kirponos rimase ancora dubbioso dopo queste comunicazioni verbali; sempre legato agli ordini draconiani di Stalin, scavalc\u00f2 Timo\u0161enko e richiese con un telegramma allo Stavka chiarimenti sugli ordini operativi ed un'autorizzazione scritta per eseguire un ordine che capovolgeva tutte le precedenti disposizioni. Alle ore 23:40 del 17 settembre con grande ritardo, il maresciallo Sapo\u0161nikov invi\u00f2 finalmente una comunicazione al generale Kirponos con l'autorizzazione ad abbandonare Kiev ma senza spiegare in dettaglio le nuove posizioni su cui ripiegare.\nPer supportare l'azione degli uomini chiusi nella sacca, furono organizzati anche attacchi contro il fianco sinistro delle unit\u00e0 tedesche, nel tentativo di creare falle attraverso le loro linee. Iniziarono cos\u00ec violenti attacchi contro le posizioni tedesche, in particolare nel settore della Panzergrenadier-Division Gro\u00dfdeutschland. Le unit\u00e0 tedesche riuscirono a respingere l'attacco grazie all'abilit\u00e0 delle proprie truppe e alla disorganizzazione dei sovietici: manc\u00f2 infatti alle unit\u00e0 dell'Armata Rossa la capacit\u00e0 di organizzare l'attacco contro un centro di gravit\u00e0, lanciando cos\u00ec inutili e confusi attacchi su tutto il fronte. Lo schema di difesa elastico, che Guderian aveva organizzato lungo un fronte profondo molti chilometri, resse cos\u00ec a tutti gli attacchi sovietici.\nMentre i due gruppi corazzati resistevano ai tentativi di sfondamento sovietico, la 6\u00aa Armata di Walter von Reichenau inizi\u00f2 a risalire il centro del saliente. Il 19 settembre Kiev venne conquistata dalle avanguardie della 6\u00aa Armata, dando cos\u00ec un colpo decisivo alle speranze delle armate sovietiche circondate di riuscire a riorganizzarsi. Il 26 settembre le ostilit\u00e0 cessarono: i tedeschi avevano conseguito un successo militare straordinario.\nConclusioni.\nLa vittoria tedesca nella battaglia di Kiev viene considerata, per le gigantesche dimensioni dell'operazione strategica, per le difficolt\u00e0 logistiche superate, per la resistenza opposta dal nemico e per il successo totale raggiunto, la manovra operativa pi\u00f9 brillante e riuscita della Wehrmacht durante la seconda guerra mondiale. Si tratt\u00f2 di una delle pi\u00f9 grandi battaglie di accerchiamento della storia militare, mentre lo stesso Hitler la defin\u00ec \"la pi\u00f9 grande battaglia della storia del mondo\". Per Hitler fu anche un trionfo personale nei confronti dei suoi generali, dubbiosi delle sue scelte operative; tuttavia, essa non fu per i tedeschi quella vittoria decisiva che il F\u00fchrer cercava dall'inizio dell'Operazione Barbarossa.\nAl contrario, il risultato di una cos\u00ec importante vittoria militare pes\u00f2 in modo negativo sulla capacit\u00e0 dell'Alto Comando tedesco e del F\u00fchrer di avere una visione lucida sullo sviluppo delle operazioni. Il dittatore nazista si convinse infatti che dopo le perdite subite a Kiev tutto il settore meridionale del fronte sovietico fosse ormai definitivamente crollato e senza pi\u00f9 riserve: di conseguenza decise, nonostante le perplessit\u00e0 del feldmaresciallo von Rundstedt, di disperdere ancor pi\u00f9 le sue forze dirigendo il Panzergruppe del generale von Kleist oltre il Donec e il Don, ordinando di avanzare contemporaneamente e immediatamente verso Char'kov, Rostov ed il Caucaso. Inoltre i panzer del generale Guderian, pur molto logorati dalla snervante marcia verso sud, dovettero risalire rapidamente verso nord per prendere parte, ridotti ormai al 50% delle loro forze, alla grande offensiva finale contro Mosca.\nLe perdite sovietiche nella battaglia di Kiev furono elevatissime: quattro armate furono annientate, mentre i tedeschi affermarono che le perdite del nemico sarebbero state superiori ad un milione di uomini e rivendicarono la cattura di 665.000 soldati, di 3.718 cannoni e di materiale bellico di ogni genere; 884 carri armati sarebbero stati distrutti. Le fonti sovietiche pi\u00f9 recenti invece forniscono cifre inferiori, ma sempre molto alte, rispetto ai dati tedeschi e calcolano le perdite totali sovietiche a 700.544 soldati (di cui 616.000 morti e dispersi/prigionieri), 28.419 cannoni e 411 carri armati."}
{"id": "2605160", "revid": "433374", "url": "https://it.wikipedia.org/wiki?curid=2605160", "title": "Daniele Novara", "text": "Biografia.\nSi laurea in Lettere nel 1981 presso l'Universit\u00e0 Statale di Milano con una tesi di pedagogia sul mutuo insegnamento. Lavora in campo sociale durante il periodo del servizio civile promuovendo un centro di accoglienza per soggetti emarginati. Fra il 1983 e il 1991 collabora con Danilo Dolci con cui si crea un legame forte e continuativo.\nA partire dal 1986 realizza il primo corso organico italiano di educazione alla pace dal titolo \"Scegliere la pace\", 6 volumi editi nel decennio fra il 1986 e il 1996 dalle Edizioni Gruppo Abele (Guida metodologica, Educazione alla giustizia, al disarmo, ai rapporti, alla solidariet\u00e0, al futuro).\nNel 1989 fonda il CPP - Centro Psicopedagogico per la Pace e la gestione dei conflitti, istituto fortemente orientato verso la formazione e i processi di apprendimento, di cui \u00e8 attualmente direttore. L'istituto cambia nome nel 2013 diventando CPP-Centro Psicopedagogico per l'educazione e la gestione dei conflitti\nNel 1999, progetta la Mostra Interattiva \"Conflitti, litigi \u2026e altre rotture\" per ragazzi dai 10 ai 16 anni che negli anni si realizza in varie citt\u00e0 d'Italia e Svizzera.\nNel 2000, riceve da \"Reggio Terzo Mondo\", ONG di Reggio Emilia l'incarico di progettare un nuovo Centro Educativo a Shtupel (Klina) in Kosovo dai due ai cinque anni. Nel 2001, promuove una nuova forma di aiuto nella gestione dei conflitti, la \"consulenza maieutica\" (ispirata alle teorie del suo maestro, Danilo Dolci), che viene presentata durante il Convegno Nazionale dell'aprile 2003 \"Chi ha paura dei conflitti!\", che vede la partecipazione, tra gli altri, del poeta Mario Luzi.\nFra il 2002 e il 2006, promuove due spettacoli interattivi: uno per bambini, \"Anna \u00e8 furiosa\", e l'altro per adolescenti, \"Cosa vuoi da me pap\u00e0?\". Sempre nel 2002 nasce \"Conflitti, Rivista Italiana di Ricerca e Formazione Psicopedagogica\" di cui \u00e8 Direttore Responsabile.\nDal 2005 si \u00e8 dedicato alla stesura di testi per lo sviluppo della maieutica nei conflitti e nell'educazione: \"Ognuno cresce solo se sognato\" (Molfetta, La Meridiana, 2005), \"I bulli non sanno litigare\" (Roma, Carocci, 2007, \"Dalla parte dei genitori\" (Milano, FrancoAngeli, 2009), \"Litigare per crescere\" (Trento, Erickson, 2010). Sviluppa questo approccio nei Centri per la Prima Infanzia (in Kosovo e presso i Doremi Baby di Milano) e nella formazione professionale per ragazzi fragili (CFPP Lecco). Nel 2011 esce per Edizioni Sonda \"La grammatica dei conflitti. L'arte maieutica di trasformare le contrariet\u00e0 in risorse\". Giugno 2012: insieme a Silvia Calvi pubblica \"L'essenziale per crescere - Educare senza il superfluo\" Mimesis Edizioni.\nInventa vari strumenti educativi: il \"Cestino della Rabbia\", il \"Cassetto delle Tracce\", la \"Conversazione Maieutica\" e il \"Laboratorio maieutico di apprendimento\".\nDal 2004 \u00e8 Docente del Master in Formazione Interculturale presso l'Universit\u00e0 Cattolica di Milano.\nNel 2010 attiva a Piacenza la Scuola Genitori, che ottiene immediato successo anche in altre citt\u00e0 italiane tra cui Milano, Roma, Brescia, Bergamo, Cagliari e Rovigo.\nNel 2012, il libro \"Dalla parte dei genitori\", originariamente nelle Edizioni Angeli, viene inserito nella collana \"Biblioteca dei genitori\" diretta da Gustavo Pietropolli Charmet, unico testo di un pedagogista in mezzo anche a classici quali Winnicott, Dolto e Bettelheim. Scrive la prefazione Silvia Vegetti Finzi che ricorda come \"Daniele Novara ha molte cose da insegnare a chiunque abbia a cuore la costruzione di un uomo migliore in un mondo migliore\".\nSempre nel 2012, sperimenta il metodo maieutico nella gestione dei litigi infantili (che prende il nome di \"Litigare bene\") con una ricerca realizzata nelle scuole di Grugliasco (TO) e Torino su un campione di circa 500 bambini e bambine delle Scuole d'Infanzia e Primaria. Si tratta della prima ricerca pedagogica al proposito che conferma l'efficacia di un approccio educativo maieutico ai litigi infantili piuttosto che di quello tradizionalmente correttivo. La ricerca viene svolta con Caterina Di Chio e pubblicata nel volume D. Novara - C. Di Chio \"Litigare con metodo. Gestire i litigi dei bambini a scuola\", Erickson. Nel 2015 esce la traduzione in tedesco. L'applicazione del metodo da parte dei genitori viene proposto nel libro di Novara \"Litigare fa bene. Insegnare ai propri figli a gestire i conflitti\", Rizzoli.\nNel '\"2013 \"firma con Mario Lodi il volume \"Alice nel paese dei diritti\", ed.Sonda.\nNell'ottobre 2014 esce \"Urlare non serve a nulla,Gestire i conflitti con i figli per farsi\"\nascoltare e guidarli nella crescita BUR\nRizzoli.\nOttobre 2015: esce sempre per i tipi di BUR Rizzoli \"Meglio dirsele. Imparare a litigare bene per una vita di coppia felice.\"\nOttobre 2016: ancora per BUR Rizzoli, esce \"Punire non serve a nulla, educare i figli con efficacia evitando le trappole emotive.\"\nMarzo 2017: Oscar Mondadori inserisce nel suo catalogo \"L'essenziale per crescere, educare senza il superfluo, scritto con la giornalista Silvia Calvi.\"\nNell\u2019aprile 2017, il Convegno Nazionale Curare con l\u2019educazione \u2013 come evitare l\u2019eccesso di medicalizzazione nella crescita emotiva e cognitiva (1200 persone al Teatro Carcano di Milano) apre un dibattito pubblico sull\u2019eccesso di diagnosi medico-psichiatriche ai minori, attivando in contemporanea sportelli di consulenza pedagogica in varie citt\u00e0 italiane.\nOttobre 2017: continua la collaborazione con BUR Rizzoli ed esce \"Non \u00e8 colpa dei bambini. Perch\u00e9 la scuola sta rinunciando a educare i nostri figli e come dobbiamo rimediare. Subito\".\nA febbraio 2018, un altro libro per BUR: \"I bulli non sanno litigare. Insegnare ai ragazzi a vivere con gli altri e a rispettarli\".\nAd aprile dello stesso anno, il Convegno Nazionale La lezione non serve. La scuola come comunit\u00e0 di apprendimento (ancora pi\u00f9 di 1000 persone al Teatro Carcano di Milano) che prosegue la riflessione sui temi dell'apprendimento a scuola, mettendo in discussione la classica lezione come modalit\u00e0 educativa.\nA ottobre, gli viene conferito il Premio \"Oltre Pulcheria 2018\" (primo uomo nella storia dell'evento piacentino).\nIl 2019 \u00e8 l'anno del Trentennale del Centro Psicopedagogico e vengono organizzati due grandi Convegni Nazionali. Il primo, ad aprile, a Piacenza, il Teatro Politeama accoglie circa 1000 persone per Dalla parte dei genitori. Come aiutare nell'educazione dei figli. A ottobre, a Milano, presso il prestigioso Teatro dal Verme, i partecipanti che assistono a N\u00e9 buoni n\u00e9 cattivi. L'alfabetizzazione al conflitto per una nuova cittadinanza sono quasi 1400.\nSempre a ottobre, esce per BUR-Rizzoli Organizzati e felici. Come affrontare in famiglia le principali sfide educative dei figli, dai primi anni all'adolescenza.\nNel 2020, i mesi di chiusura causati dalla pandemia del Covid-19, lo vedono impegnato sul fronte del richiamare l'attenzione verso i bambini. Impegno che porta alla stesura di un libro da tanto cullato: I bambini sono sempre gli ultimi. Come le istituzioni si stanno dimenticando del nostro futuro (ancora BUR-Rizzoli).\nNell'autunno 2021, escono 4 libri di una nuova collana editoriale BUR-Rizzoli dedicata alle autonomie di bambini e bambine nella fascia 3-6 anni: \"Io imparo ad andare a nanna\", \"Io imparo a litigare\", \"Io imparo a fare ordine\", \"Io imparo a lavarmi\". La novit\u00e0 di queste pubblicazioni \u00e8 rappresentata dalla presenza nel testo di una favola ispirata al mondo degli animali, da leggere ai piccoli proprio per sostenere queste autonomie. Le favole sono ideate da Marta Versiglia. "}
{"id": "2605161", "revid": "11959", "url": "https://it.wikipedia.org/wiki?curid=2605161", "title": "Sa'\u012bd ibn Zayd", "text": ""}
{"id": "2605163", "revid": "11959", "url": "https://it.wikipedia.org/wiki?curid=2605163", "title": "Sa'id ibn Zayd", "text": ""}
{"id": "2605164", "revid": "287204", "url": "https://it.wikipedia.org/wiki?curid=2605164", "title": "Syracuse Nationals 1951-1952", "text": "La stagione 1951-52 dei Syracuse Nationals fu la 3\u00aa nella NBA per la franchigia.\nI Syracuse Nationals vinsero la \"Eastern Division\" con un record di 40-26. Nei play-off vinsero la semifinale di division con i Philadelphia Warriors (2-1), perdendo poi la finale di division con i New York Knicks (3-1)."}
{"id": "2605165", "revid": "287204", "url": "https://it.wikipedia.org/wiki?curid=2605165", "title": "Tanakpur", "text": " \nTanakpur \u00e8 una suddivisione dell'India, classificata come \"municipal board\", di 15.810 abitanti, situata nel distretto di Champawat, nello stato federato dell'Uttarakhand. In base al numero di abitanti la citt\u00e0 rientra nella classe \nIV (da 10.000 a 19.999 persone).\nGeografia fisica.\nLa citt\u00e0 \u00e8 situata a 29\u00b0 4' 60 N e 80\u00b0 7' 0 E e ha un'altitudine di 254 .\nSociet\u00e0.\nEvoluzione demografica.\nAl censimento del 2001 la popolazione di Tanakpur assommava a 15.810 persone, delle quali 8.453 maschi e 7.357 femmine. I bambini di et\u00e0 inferiore o uguale ai sei anni assommavano a 2.384, dei quali 1.270 maschi e 1.114 femmine. Infine, coloro che erano in grado di saper almeno leggere e scrivere erano 10.245, dei quali 5.985 maschi e 4.260 femmine."}
{"id": "2605166", "revid": "767487", "url": "https://it.wikipedia.org/wiki?curid=2605166", "title": "Pioneer (California)", "text": "Pioneer \u00e8 una citt\u00e0 della California centrale, situata nell'interno della Contea di Amador a ridosso della Sierra Nevada.\n\u00c8 la citt\u00e0 in cui \u00e8 vissuto e morto il cantautore folk-blues Mark Spoelstra."}
{"id": "2605167", "revid": "110157", "url": "https://it.wikipedia.org/wiki?curid=2605167", "title": "Federazione Sportiva e Comitato Olimpico della Cambogia", "text": "Il Federazione Sportiva e Comitato Olimpico della Cambogia (noto anche come \u1782\u178e\u17c8\u1780\u1798\u17d2\u1798\u17b6\u1792\u17b7\u1780\u17b6\u179a\u1787\u17b6\u178f\u17b7\u17a2\u17bc\u17a1\u17b6\u17c6\u1796\u17b7\u1780\u1780\u1798\u17d2\u1796\u17bb\u1787\u17b6) \u00e8 un'organizzazione sportiva cambogiana, nata nel 1983 a Phnom Penh, Cambogia.\nRappresenta questa nazione presso il Comitato Olimpico Internazionale (CIO) dal 1994 ed ha lo scopo di curare l'organizzazione ed il potenziamento dello sport in Cambogia e, in particolare, la preparazione degli atleti cambogiani, per consentire loro la partecipazione ai Giochi olimpici. L'associazione \u00e8, inoltre, membro del Consiglio Olimpico d'Asia.\nL'attuale presidente dell'associazione \u00e8 Thong Khon, mentre la carica di segretario generale \u00e8 occupata da Meas Sarin."}
{"id": "2605168", "revid": "287204", "url": "https://it.wikipedia.org/wiki?curid=2605168", "title": "Veerbhadra", "text": " \nVeerbhadra (o Virbhadra, Birbhaddar) \u00e8 una citt\u00e0 dell'India di 13.271 abitanti, situata nel distretto di Dehradun, nello stato federato dell'Uttarakhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 30\u00b0 4' 0 N e 78\u00b0 16' 60 E e ha un'altitudine di 329 .\nSociet\u00e0.\nEvoluzione demografica.\nAl censimento del 2001 la popolazione di Veerbhadra assommava a 13.271 persone, delle quali 6.945 maschi e 6.326 femmine. I bambini di et\u00e0 inferiore o uguale ai sei anni assommavano a 1.076, dei quali 599 maschi e 477 femmine. Infine, coloro che erano in grado di saper almeno leggere e scrivere erano 10.744, dei quali 5.982 maschi e 4.762 femmine."}
{"id": "2605173", "revid": "109651", "url": "https://it.wikipedia.org/wiki?curid=2605173", "title": "Pinoy Big Brother", "text": "Il Pinoy Big Brother (noto anche come PBB) \u00e8 un reality show televisivo filippino.\nLa trasmissione.\nBasato sul format olandese \"Big Brother\" (la parola \"Pinoy\" \u00e8 un termine colloquiale che sta a significare \"filippino\") prodotto dalla Endemol, nelle Filippine \u00e8 trasmesso sin dal 2005 dalla rete televisiva ABS-CBN. Come per le altre versioni, i protagonisti dello show sono persone sconosciute (o semi sconosciute) al pubblico, di varia estrazione sociale e collocazione geografica che si confrontano nella vita quotidiana spiati 24 ore su 24 dalle telecamere. Il tipo di programma \u00e8 pertanto da considerarsi espressione di voyeurismo mediatico, basato sugli istinti narcisistici di chi vi partecipa e chi lo segue. I partecipanti rimangono in una casa per circa 3 mesi o almeno 100 giorni.\nLo show \u00e8 anche visibile sulla piattaforma televisiva commerciale The Filipino Channel, sempre di propriet\u00e0 della ABS-CBN, per i filippini in giro nel mondo.\nRegolamento.\nIl meccanismo di eliminazione nel \"PBB\" \u00e8 l'inverso da quello originale. Ciascuno dei partecipanti sceglie due componenti della casa (in caso di pareggio \u00e8 lo stesso \"Big Brother\" a scegliere chi deve essere nominato) che vorrebbe eliminare. Una volta rivelati i due nominati entra in gioco il pubblico da casa. I due pi\u00f9 votati saranno a loro volta votati dal pubblico, che avr\u00e0 il compito di scegliere chi vuole far rimanere. Chi ottiene il numero minore di voti viene eliminato dalla Casa e dal gioco. Nella settimana finale il partecipante con il maggior numero di voti vincer\u00e0 il premio finale (soldi, propriet\u00e0, un business e una vacanza) e la nomina di \"Big Winner\".\nDurante la settimana i personaggi si preparano per una prova settimanale per la quale verranno valutati e dalla quale dipende il loro budget settimanale per la spesa, oppure il ricevimento di premi, cibo o altro."}
{"id": "2605176", "revid": "287204", "url": "https://it.wikipedia.org/wiki?curid=2605176", "title": "Vikasnagar", "text": " \nVikasnagar (o Chuharpur) \u00e8 una suddivisione dell'India, classificata come \"municipal board\", di 12.485 abitanti, situata nel distretto di Dehradun, nello stato federato dell'Uttarakhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 30\u00b0 28' 6 N e 77\u00b0 46' 30 E e ha un'altitudine di 451 .\nSociet\u00e0.\nEvoluzione demografica.\nAl censimento del 2001 la popolazione di Vikasnagar assommava a 12.485 persone, delle quali 6.571 maschi e 5.914 femmine. I bambini di et\u00e0 inferiore o uguale ai sei anni assommavano a 1.476, dei quali 807 maschi e 669 femmine. Infine, coloro che erano in grado di saper almeno leggere e scrivere erano 9.471, dei quali 5.174 maschi e 4.297 femmine."}
{"id": "2605178", "revid": "287204", "url": "https://it.wikipedia.org/wiki?curid=2605178", "title": "Shaktigarh", "text": " \nShaktigarh \u00e8 una suddivisione dell'India, classificata come \"nagar panchayat\", di 4.776 abitanti, situata nel distretto di Udham Singh Nagar, nello stato federato dell'Uttarakhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 28\u00b0 55' 56 N e 79\u00b0 42' 40 E.\nSociet\u00e0.\nEvoluzione demografica.\nAl censimento del 2001 la popolazione di Shaktigarh assommava a 4.776 persone, delle quali 2.489 maschi e 2.287 femmine. I bambini di et\u00e0 inferiore o uguale ai sei anni assommavano a 786, dei quali 416 maschi e 370 femmine. Infine, coloro che erano in grado di saper almeno leggere e scrivere erano 2.903, dei quali 1.725 maschi e 1.178 femmine."}
{"id": "2605179", "revid": "154893", "url": "https://it.wikipedia.org/wiki?curid=2605179", "title": "Senatore del Regno d'Italia", "text": ""}
{"id": "2605183", "revid": "423283", "url": "https://it.wikipedia.org/wiki?curid=2605183", "title": "Comitato Olimpico Cinese", "text": "Il Comitato Olimpico Cinese (in cinese semplificato \u4e2d\u56fd\u5965\u6797\u5339\u514b\u59d4\u5458\u4f1a; in cinese tradizionale \u4e2d\u570b\u5967\u6797\u5339\u514b\u59d4\u54e1\u6703; Pinyin \"Zh\u014dnggu\u00f3 \u00c0ol\u00ednp\u01d0k\u00e8 W\u011biyu\u00e1nhu\u00ec\"; Wade-Giles Chung-Kuo Ao-Lin-P'i-K'o Wei-Y\u00fcan-Hui;) \u00e8 un'organizzazione sportiva cinese, nata nel 1910 a Pechino, Cina.\nRappresenta questa nazione presso il Comitato Olimpico Internazionale (CIO) dal 1979 ed ha lo scopo di curare l'organizzazione ed il potenziamento dello sport in Cina e, in particolare, la preparazione degli atleti cinesi, per consentire loro la partecipazione ai Giochi olimpici. L'associazione \u00e8, inoltre, membro del Consiglio Olimpico d'Asia.\nL'attuale presidente dell'associazione \u00e8 Liu Peng, mentre la carica di segretario generale \u00e8 occupata da Song Luzeng."}
{"id": "2605184", "revid": "287204", "url": "https://it.wikipedia.org/wiki?curid=2605184", "title": "Syracuse Nationals 1952-1953", "text": "La stagione 1952-53 dei Syracuse Nationals fu la 4\u00aa nella NBA per la franchigia.\nI Syracuse Nationals arrivarono secondi nella \"Eastern Division\" con un record di 47-24. Nei play-off persero la semifinale di division con i Boston Celtics (2-0)."}
{"id": "2605185", "revid": "287204", "url": "https://it.wikipedia.org/wiki?curid=2605185", "title": "Final Fantasy USA - Mystic Quest Sound Collections", "text": "Final Fantasy USA - Mystic Quest Sound Collections \u00e8 la colonna sonora di Final Fantasy Mystic Quest. Le tracce sono tratte dal gioco e tre sono state arrangiate."}
{"id": "2605186", "revid": "287204", "url": "https://it.wikipedia.org/wiki?curid=2605186", "title": "Roorkee Cantonment", "text": " \nRoorkee Cantonment \u00e8 una suddivisione dell'India, classificata come \"cantonment board\", di 17.747 abitanti, situata nel distretto di Haridwar, nello stato federato dell'Uttarakhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 29\u00b0 52' 00 N e 77\u00b0 53' 00 E.\nSociet\u00e0.\nEvoluzione demografica.\nAl censimento del 2001 la popolazione di Roorkee Cantonment assommava a 17.747 persone, delle quali 12.586 maschi e 5.161 femmine. I bambini di et\u00e0 inferiore o uguale ai sei anni assommavano a 1.689, dei quali 897 maschi e 792 femmine. Infine, coloro che erano in grado di saper almeno leggere e scrivere erano 15.516, dei quali 11.592 maschi e 3.924 femmine."}
{"id": "2605188", "revid": "300067", "url": "https://it.wikipedia.org/wiki?curid=2605188", "title": "Billy Kenville", "text": ""}
{"id": "2605189", "revid": "1318658", "url": "https://it.wikipedia.org/wiki?curid=2605189", "title": "Syracuse Nationals 1953-1954", "text": "La stagione 1953-54 dei Syracuse Nationals fu la 5\u00aa nella NBA per la franchigia.\nI Syracuse Nationals arrivarono secondi nella \"Eastern Division\" con un record di 42-30. Nel primo turno di play-off, disputato con Boston Celtics e New York Knicks in un girone all'italiana, vinsero tutte e quattro le partite. Successivamente vinsero la finale di division con i Boston Celtics (2-0), perdendo poi la finale per il titolo con i Minneapolis Lakers (4-3)."}
{"id": "2605190", "revid": "1921867", "url": "https://it.wikipedia.org/wiki?curid=2605190", "title": "Discografia dei Van Halen", "text": "La seguente \u00e8 una discografia comprensiva del gruppo musicale statunitense Van Halen.\nIl gruppo ha venduto oltre 80 milioni di dischi nel mondo e stabilito il record per il maggior numero di brani posizionati al primo posto nella classifica Mainstream Rock Songs (13). Secondo i dati forniti dalla RIAA, i Van Halen sono tra le prime 20 band di maggior successo negli Stati Uniti con oltre 56 milioni di dischi venduti, e sono una delle cinque rock band ad aver realizzato due album (\"Van Halen\" e \"1984\") che hanno raggiunto lo status di disco di diamante per le oltre dieci milioni di copie vendute negli Stati Uniti."}
{"id": "2605191", "revid": "113966937", "url": "https://it.wikipedia.org/wiki?curid=2605191", "title": "Gaetano Palombi", "text": "Biografia.\nNacque a Chiavano, presso Cascia nell'Aprile del 1755. Da giovane si rec\u00f2 a Roma per apprendervi le lettere e gli studi classici e si fece ordinare sacerdote. Si ricorda come un uomo mite e di genuina bont\u00e0, amante della vita tranquilla. In giovane et\u00e0 intraprende la stesura della sua opera maggiore, che continuer\u00e0 a limare per tutta la vita. A Roma partecip\u00f2 a varie accademie letterarie con vari nomi (\"Il Rinascente\"). Si ritir\u00f2 successivamente in Umbria insegnando le lettere. Alcune ottave del suo poema apparvero su alcuni giornali romani. In principio aveva intenzione di dedicare il suo Medoro Incoronato all'imperatrice Caterina II di Russia, ma poi mut\u00f2 il destinatario nell'imperatore Alessandro. Non riuscir\u00e0 tuttavia a vedere stampato il suo poema, a causa della morte che lo colse \"con tutti i conforti della religione\" si dir\u00e0. I suoi eredi affideranno il Medoro alle stampe due anni dopo. I suoi resti riposano nella Basilica di San Martino ai Monti, a Roma, ma si dice che nessuna targa o busto sia posto a segnalarne il luogo. Non volle un encomio funebre grandioso, ma uno semplice e mite come la sua vita terrena. Oggi a lui \u00e8 dedicata una via nel centro storico di Cascia.\nIl poeta si propose di continuare le vicende narrate ne \"L'Orlando Furioso\" di Ludovico Ariosto. L'episodio dell'incoronazione di Medoro, semplice fante saraceno e marito della bellissima Angelica, \u00e8 anticipato gi\u00e0 dall'Ariosto: \"forse altri canter\u00e0 con miglior plettro\", frase che riprende Orazio. Il Palombi forse intese intentare l'ardita imprese (e non fu il solo) di essere colui che avrebbe cantato con miglior plettro il ritorno di Angelica e Medoro, tema centrale del poema, esposto gi\u00e0 dalla prima ottava del poema. L'opera \u00e8 suddivisa in venti canti in ottava rima, e mostra di essere opera di un uomo che utilizza una stanza elegante e fluente, scorrevole e preziosa. Non tutti i personaggi del \"Furioso\" vi si ritrovano, mancano infatti i famosi Orlando e Rinaldo e altri. Si parla invece di Sacripante che si fa cristiano e che si sposa: da lui si sviluppa il tema encomiastico. Tornano anche Ferra\u00f9 e Ruggero. Il poema si conclude con l'incoronazione di Medoro sul trono del Catai."}
{"id": "2605193", "revid": "1318658", "url": "https://it.wikipedia.org/wiki?curid=2605193", "title": "Syracuse Nationals 1954-1955", "text": "La stagione 1954-55 dei Syracuse Nationals fu la 6\u00aa nella NBA per la franchigia.\nI Syracuse Nationals vinsero la \"Eastern Division\" con un record di 43-29. Nei play-off vinsero la finale di division con i Boston Celtics (3-1), per vincere poi il titolo battendo nella finale NBA i Fort Wayne Pistons (4-3)."}
{"id": "2605194", "revid": "125726342", "url": "https://it.wikipedia.org/wiki?curid=2605194", "title": "Russell Peters", "text": "Biografia.\nNato a Toronto, Ontario da Eric e Maureen Peters, \u00e8 cresciuto a Brampton. \u00c8 tra gli ultimi discendenti di Anglo-Indiani. Suo padre nacque a Mumbai, India, lavorando poi come Ispettore Federale per le Carni e sua madre, invece, nacque a Calcutta, India. Ha un fratello maggiore, Clayton, anch'egli nato a Calcutta.\nHa frequentato la Vanier Catholic Elementary School, dall'asilo sino agli 8 anni, mentre la North Peel Secondary School lo accolse dai nove ai dodici anni, a Brampton.\nNel 1999 \u00e8 stato insignito del titolo di duca di Plazatoros dal sovrano del Regno di Redonda.\nCarriera.\nPeters inizi\u00f2 la sua carriera a Toronto, Ontario nel 1989. Da allora recit\u00f2 nel Regno Unito, Australia, Cina, Hong Kong, Singapore, Danimarca, Sudafrica, i Caraibi, Vietnam, Nuova Zelanda, Filippine, Sri Lanka, Svezia, India, Emirati Arabi Uniti, Bahrain, Giordania, Libano e negli Stati Uniti.\nI suoi sketch riguardano per lo pi\u00f9 gli stereotipi culturali sulle diverse etnie canadesi e non solo, e mettono in evidenza il suo talento nell'imitare le sonorit\u00e0 di diverse lingue e accenti locali.\nFilm.\nPeters \u00e8 comparso in alcuni film: recentemente in \"Senior Skip Day\" , assieme a validi attori quali Larry Miller, Tara Reid e Gary Lundy. Inoltre, Peter \u00e8 apparso come comparsa nel film del 1994 \"Boozecan\", come amico di Snake; appare nel film del 1999 \"Tiger Claws III\" come il \"Detective Elliott\"; nello stesso anno appare nel film \"Analyze This\"; appare nel film del 2004 \"My Baby's Daddy\" come l'ostetrico; appare nel film del 2006 \"Quarter Life Crisis\" interpretando Dilip Kumar; appare nel film del 2007 \"The Take\" istrionando il Dr. Sharma e, infine, appare nel film del 2008 \"Senior Skip Day\" come Uncle Todd.\nInterpreter\u00e0 altri due ruoli in due diversi film.\nPopolarit\u00e0.\nLa popolarit\u00e0 di Peter si estese in numerosi Stati. In Canada, Peter fu il primo ad esaurire tutti i posti dell'Air Canada Center, con oltre quindicimila biglietti venduti in due giorni per una singola rappresentazione. Si termin\u00f2 col venderne oltre trentamila.\nNelle sei citt\u00e0 in cui si esib\u00ec, si vendettero complessivamente sessantamila biglietti.\nDoppiatori italiani.\nNelle versioni in italiano dei suoi lavori, Russell Peters \u00e8 stato doppiato da:\nDa doppiatore \u00e8 sostituito da:"}
{"id": "2605195", "revid": "729019", "url": "https://it.wikipedia.org/wiki?curid=2605195", "title": "Dissidia Final Fantasy Original Soundtrack", "text": "Dissidia Final Fantasy Original Soundtrack \u00e8 la colonna sonora di \"Dissidia Final Fantasy\". La maggior parte delle musiche sono state riarrangiate da Takeharu Ishimoto, mentre altre sono le originali composte da Nobuo Uematsu e altri artisti per i rispettivi capitoli di Final Fantasy. Le tracce \"Cosmos\" e \"Chaos -Last Battle 1-\" e la bonus track \"The Messenger\" sono canzoni della band canadese Your Favorite Enemies."}
{"id": "2605198", "revid": "404338", "url": "https://it.wikipedia.org/wiki?curid=2605198", "title": "Nervo efferente", "text": ""}
{"id": "2605199", "revid": "7", "url": "https://it.wikipedia.org/wiki?curid=2605199", "title": "Paddy Clancy", "text": ""}
{"id": "2605200", "revid": "287204", "url": "https://it.wikipedia.org/wiki?curid=2605200", "title": "Bobby Clancy", "text": ""}
{"id": "2605201", "revid": "24443", "url": "https://it.wikipedia.org/wiki?curid=2605201", "title": "Aiguille Noire", "text": ""}
{"id": "2605203", "revid": "15756", "url": "https://it.wikipedia.org/wiki?curid=2605203", "title": "WWE SmackDown vs. Raw 2010", "text": "WWE SmackDown vs. Raw 2010 \u00e8 il dodicesimo capitolo della serie di videogame di wrestling WWE SmackDown vs. Raw realizzata dalla THQ sulla World Wrestling Entertainment.\nIl videogioco prende il nome da due dei tre brand presenti nella WWE: RAW e SmackDown, con la partecipazione del brand ECW. Sulla copertina del gioco sono presenti i wrestler John Cena, The Undertaker, Randy Orton, Edge e Rey Mysterio; saranno invece impersonabili circa sessanta lottatori appartenenti ai tre brand.\nIl gioco \u00e8 disponibile per le piattaforme PlayStation 3, Xbox 360, PlayStation 2, PlayStation Portable, Wii e Nintendo DS.\nSviluppato dai giapponesi della Yuke's e della TOSE (per Nintendo DS), nel videogioco, che rappresenta il sequel di WWE SmackDown vs. Raw 2009, viene utilizzato il motore fisico Havok. Il prodotto \u00e8 stato reso disponibile al pubblico il 20 ottobre 2009 nel Nord America, il 23 ottobre in Gran Bretagna ed Europa e il 22 ottobre in Australia. Il sequel \u00e8 WWE SmackDown vs. Raw 2011\nRoad To Wrestlemania Mode.\nLa RTW di John Cena &amp; Triple H: La RTW di John Cena &amp; Triple H inizia a Raw dove Cena affronta Chris Jericho in palio c'\u00e8 il titolo mondiale dei pesi massimi il Match viene vinto da Cena che si laurea campi ne del mondo, qualche giorno dopo a Smack Down Triple H difende con successo il titolo Wwe dall'assalto di uno dei suoi avversari dimostrando che lui \u00e8 il campione indiscusso, qualche settimana dopo a Raw il Chairman della Wwe Vince McMahon che annuncia che a Wrestlemania il Campione del mondo John Cena in rappresentanza di Raw &amp; il Campione Wwe Triple H in rappresentanza di Smack Down si affronterano in un Match Uno contro Uno per decretare chi sia il miglior campione di tutta la federazione, nel corso delle settimane che seguono John Cena &amp; Trilpe H difenderanno con successo i titoli dagli assalti di Chris Jericho, MvP, Undertaker e Jeff Hardy si arriva alla Rumble dove Big Show vince a gran sorpresa il Royal Rumble Match e nel corso delle puntante seguenti attaccher\u00e0 sia Cena sia Triple H, e non solo si sfogher\u00e0 contro il pubblico e contro la Wwe stessa per esser sempre stato trattato come uno zerbino, passa in Ecw diventando campione della ECW e dichiarer\u00e0 guerra aperta non solo agli altri show ma anche hai campioni principali degli altri show, nel corso delle settimane che seguono ci saranno diversi attacchi a destra e a manca da parte dei tre sfidanti, dopo diverse settimne di scontri e sfide indette dal Chairman Vince McMahon si arriva al Main Event di Wrestlemania, John Cena vs Triple H vs Big Show in un Triple Threat Iron Man/No Dq/Falls Count Anyware Match con in palio il titolo del campione dei campioni, il finale cambia a seconda della scelta del giocatore se far vincere John Cena in rappresentanza di Raw o se far vincere Triple H in rappresentanza di Smack Down, in ogni caso nel finale Vince McMahon consegna al vincitore il titolo del campione dei campioni\nLa RTW di Shaw Michaels: La RTW di HBK inizia a Raw dove Shawn diventa il N.1 contender al titolo mondiale dei pesi massimi dopo aver battuto JBL in un match uno contro uno, si arriva alla Rumble dove Shawn Michaels affronta Randy Orton con il palio il titolo mondiale dei pesi massimi, Shawn \u00e8 a un passo dalla vittoria ma viene attaccato da JBL quest'ultimo lo colpisce brutalmente sulla gamba destra con un oggetto contundente, nel corso delle settimane seguenti JBL mette in palio una ricompensa da un millione di dollari a chiunque riuscir\u00e0 a far tirare Shawn Michaels ma nonostante ci\u00f2 l'Heartbreak Kid riuscir\u00e0 a respingere i continui attacchi di JBL e dei suoi tirapedi, durante una puntata di Raw viene annunciato un Triple Treath Match tra Shawn Michaels vs JBL vs Randy Orton con in palio il titolo mondiale dei pesi massimi, il match viene vinto da HBK ma JBL non contento per la sconfitta patita nel match, lancia il guanto di sfida a Shawn Michaels i due si affronteranno in uno steel cage match a No Way Out con in palio il titolo Mondiale, Shawn accetta senza pensarci due volte e i due si sfidano a No Way Out in un durissimo e brutalissimo Steel Cage Match dove per\u00f2 Shawn ha la meglio ma a fine match Hbk inizia a risentire dolori alla gamba destra colpita in precedenza da JBL prima del match, la sera dopo a Raw JBL non si d\u00e0 per vinto e lancia un'altra sfida a Shawn Michaels a Wrestlemania i due si affronteranno in un I Quit Match con in palio titolo mondiale e chi perde dovr\u00e0 lasciare la compagnia per sempre Shawn anche in questo caso accetta e si arriva al main event di WM Shawn Michaels vs JBL in un i Quit Match, dopo un duro e combattutissimo Match Shawn ha la meglio su JBL e nel finale gli d\u00e0 il benservito rifilandogli una sonora Sweet Chain Music, e festeggia insieme ai fan ringraziandoli per il loro sostegno. Esiste anche un finale alternativo molto simile a quello buono dove per\u00f2 Shawn perde ma nonostante ci\u00f2 nel finale rifila una Sweet Chain Music a JBL e ringrazia i fan per tutto il loro sostegno.\nLa RTW di Edge: la RTW della Rated R Superstar, iniza a Smack Down dove Edge presenta Maria Kanellis a Vince McMahon, Quest'ultima con grande approvazione dello stesso Vince, diventa la nuova Gm di Smack Down favorendo in modo spudorato Edge, in quanto quest'ultima \u00e8 la fidanzata proprio della Rated R-Superstar, da qui in avanti inizer\u00e0 una vera faida a Smack Down tra Edge &amp; Mr.Kennedy, tant'\u00e8 che durante una puntana di Smack Down i due hanno un duro confronto verbale e non solo dove alla fine s'intrommeter\u00e0 anche la Gm di Smack Down quest'ultima per\u00f2 viene colpita intenzionalmente da Edge senza che quest'ultima se ne forse accorta e sar\u00e0 costretta a stare fuori per un po' di tempo lasciando l'incarico di Gm di Smack Down a Edge, quest'ultimo cercher\u00e0 in tutti i modi d'indebolire il suo avversario, qualche settimana dopo Maria Kanellis fa il suo ritorno a Smack Down dovre avr\u00e0 un duro con Mr. Kennedy quest'ultimo riveler\u00e0 che \u00e8 stato Edge a colpirla rivelando anche la sua infedelt\u00e0 mentre lei era fuori per infortunio, Maria scoperta di esser stata usata per tutto il tempo da Edge decide di fargliela pagare rendendogli pan per focaccia per tutto quello che ha fatto quando lui \u00e8 stato il General Manager temporaneo di Smack Down si arriva a Wrestlemania dove Edge &amp; Mr.Kennedy si sfideranno in uno steel cage match con in palio il titolo Wwe,il Match e combatuttissimo e nel finale sia Edge che Kennedy cercano in tutti i modi di uscire dalla gabbia, Mr. Kennedy \u00e8 a un passo dalla vittoria ma proprio sul pi\u00f9 bello, Maria gli chiude la porta della cella in faccia e Edge ne approfitta vincendo sia il match sia la cintura e nel finale si scopre che tutto quello che \u00e8 successo \u00e8 stato un piano di Edge rivelandosi di nome e di fatto come l'opportunista definitivo\nLa RTW di Randy Orton: La RTW del Leggen Killer, ha inizio a Raw dove il Campione Wwe Randy Orton \u00e8 impegnato in una durissima faida con il \"Deadman\" Undetaker, poco dopo un loro incontro in una puntata di Raw Undertaker sta per colpire Orton con una chokeslam ma quest'ultimo viene soccorso da Cody Rhodes e Ted DiBiase Jr che colpiscono Undertaker a suon di sediate, la settimana dopo Rhodes &amp; DiBiase Jr proprongo a Orton di allearsi con l'intento di \"dominare\" il palisesto di Raw, Orton accetta e l'allenza formata da Orton,Rhodes e DiBiase Jr d\u00e0 i suoi frutti e i tre fanno capire non solo al roster in generale ma anche alla Wwe stessa di fare sul serio, si arriva alla Rumble dove Rhodes e DiBiase Jr perdono i titoli di coppia dall'assalto di Batista e Cena, mentre Orton difende con successo il titolo Wwe dall'assalto di Undertaker in un Hell in a Cell Match, nelle corso delle settimane seguenti arrivano le prime frizioni all'interno dell'alleanza dovuta soprattutto al fatto che Rhodes e DiBiase Jr si accussano a vincenda della perdita dei titoli con Orton che cerca di calmarli ma senza successo, nel mentre viene sancito un match a Raw dove Rhodes affronter\u00e0 DiBiase in un single match con un arbitro speciale Randy Orton, durante il match in questione sia Rhodes che DiBiase Jr attaccano Orton rivelando che tutta la storia in ballo era un loro piano sin dall'inizio con l'intento di spodestare il regno di Orton, nel corso delle settimane seguenti ci saranno continui attacchi da parte prima di Rhodes e DiBiase Jr ai danni di Orton e viceversa, si arriva a Wrestlemania dove i tre si affrontano in un triple Threat match dove Orton difender\u00e0 con successo il titolo Wwe\nLa RTW di Mickie James: La RTW di Mickie James ha inizio a Raw dove la stessa Mickie vince un Royal Rumble Match al femminile grazie anche all'aiuto di Natalya diventando la N.1 contender al titolo femminile detenuto da Beth Phoneix si arriva alla Rumble dove Mickie conquista il titolo femminile, poche settimane dopo la vittoria del titolo Mickie inizia a frequentarsi col campione intercontinentale The Brain Kendrick i due iniziano una storia amorosa, e nel mentre l'amiciza con Natalya crea non pochi casini all'interno della storia d'amore tra i due ad un certo punto nel gioco il giocatore dovr\u00e0 fare una scelta se scegliere di segurie Natalya a fare Shopping o se andare all'appuntamento con Kendrick, se si decider\u00e0 di seguire Natalaya, Kendrick ci tradir\u00e0 fecedoci perdere il titolo contro Beth Phoneix in una puntata di Raw, ma nonostante la sconfitta affontermo ancora una volta Beth Phoneix a Wrestlemania con in palio il titolo femminle, nel finale riuscieremo a sconfiggere Beth Phoneix e a dare una sonora lezione a Kendrick grazie all'aiuto di Natalya, se invece decidessimo di andare all'appuntamento con Kendrick, nelle settimane seguenti richeveremo dei misteriosi regali da uno sconosciuto questa cosa metter\u00e0 in difficolt\u00e0 il rapporto tra Mickie James e Kendrick, durante una puntata di Raw Natalya far\u00e0 perdere il titolo intercontimentale a Kendrick e nel post match riveler\u00e0 di essere lei la misteirosa sconosciuta si arriva a Wrestlemania dove Mickie James sconfigge Natalya e nel finale festeggia insieme al suo fidanzato Brain Kendrick\nLa RTW della SuperStar Creata: La RTW della SuperStar creata inzia a Raw dove Santino Marella difende in maniera piuttosto sporca il titolo Intercontimentale dall'assalto di Kofi Kingston, nel post match viene perenemente fischiato dal pubblico quest'ultimo decide allora di sfidare uno dei fan del pubblico (citazione dal suo debutto in una puntata di Raw svolta in italia a Milano nel 2007) viene scelto il nostro protagonista che contro ogni pronostico conquista il titolo nelle settimane seguenti sia Santino Marella che Vince McMahon cercheranno di strapparci il titolo in ogni modo possibile ma senza successo questo porter\u00e0 a una faida tra il nostro protagonista e Il Chairman della Wwe il Signor.McMahon fino a Wrestlemania dove dovremmo sconfiggere lui e i suoi sgherri e nel finale ci prenderemo la nostra rivincita contro il Chairman faccendolo ballare in diretta mondiale davanti al pubblico con su un costume da gallina\nTitoli.\nMaschili\nFemminili\nDi coppia\nRecensioni.\nWWE SmackDown vs. Raw 2010 ha ricevuto recensioni generalmente positive. La versione per PlayStation 3 ha ricevuto un punteggio medio di 81,59% e 83 su 100 rispettivamente da Game Rankings e Metacritic. La versione Xbox 360 invece ha ricevuto un punteggio medio di 82,59% e 80 su 100 sempre da Game Rankings e Metacritic.\nLa maggior parte delle recensioni sono state per le versioni Xbox 360 e PlayStation 3. GamesMaster magazine ha dato alla versione del Xbox 360 90 su 100, assegnandoli il GameMaster Gold Award. Oliver Hurley di Official PlayStation Magazine ha valutato la versione PS3 8 su 10, dicendo che la modalit\u00e0 di creazione rende Smackdown vs Raw 2010 il pi\u00f9 profondo, gioco WWE fino ad ora. Il recensore dell'IGN Greg Miller ha valutato sia la versione Xbox 360 e PS3 8,5 su 10, ricordando che mentre il gioco inciampa ancora in qualche zona e che non potrebbe essere il gioco di Wrestling pi\u00f9 grande di tutti i tempi, il miglioramento del gameplay e le modalit\u00e0 di creazione rendono questo gioco di wrestling il migliore mai visto da molti anni. Entrambi 1Up.com e VideoGamer.com hanno dichiarato WWE SmackDown vs Raw 2010 il miglior gioco della serie fino ad oggi.\nIl gioco ha ricevuto anche qualche critica. Nick Tan di Game Revolution ha detto che il gioco presenta diverse restrizioni in progettazione di una propria storia e la modalit\u00e0 Crea una Superstar. La versione britannica del Official Xbox Magazine ha criticato molto il gioco, assegnandoli un punteggio di 6 su 10, criticando la mancanza di progressi compiuti verso il motore del gioco e verso i tempi di caricamento.\nCos\u00ec come le versioni Xbox 360 e PS3, IGN ha inoltre esaminato le versioni PS2, PSP, Wii e Nintendo DS. Greg Miller ha assegnato alle versioni per PS2 e Wii 8.0 su 10, lodando il gameplay e i contenuti aggiuntivi presenti nella versione PS2, nonch\u00e9 definendo la versione per Wii il miglior gioco della serie su questa console. La versione per Nintendo DS invece ha ricevuto un punteggio di 7.9 su 10.\nSviluppo.\nIl gioco \u00e8 stato annunciato per la prima volta nel maggio 2009. Lo sviluppo del gioco \u00e8 stato dichiarato all'E3 il 1\u00ba giugno dalla WWE, Yukes e THQ. Per la prima la serie usa il motore di sviluppo Havok. La colonna sonora conterr\u00e0 brani in licenza da Adelitas Way, Lions, Lynyrd Skynyrd, The Parlor mob, Skillet, Trivium e Sick Puppies. Il gioco \u00e8 stato promosso soprattutto sotto lo slogan \"It's Your World Now\"(\u00e8 il tuo mondo ora), riferendosi alle nuove funzionalit\u00e0 di personalizzazione disponibili che il gioco avr\u00e0. Il primo video del videogioco \u00e8 stato rivelato l'11 agosto nell'edizione di Late Night with Jimmy Fallon nel corso di un colloquio con wrestler Triple H, che mostra un match tra Triple H e un creato Jimmy Fallon. Nel video, viene mostrata in anteprima la nuova versione della finisher di Triple H, il Pedigree."}
{"id": "2605204", "revid": "726373", "url": "https://it.wikipedia.org/wiki?curid=2605204", "title": "Principio d'inerenza", "text": "Il principio d'inerenza costituisce un fondamentale requisito nella determinazione del reddito d'impresa (ma pi\u00f9 ampiamente di qualsiasi reddito che sia tassato al netto dei costi, ovvero anche di lavoro autonomo o diverso) ed anche per la detrazione dell'Iva.\nIn prima approssimazione pu\u00f2 dirsi che l'inerenza intende stabilire un collegamento tra il costo e l'attivit\u00e0 d'impresa produttiva del reddito che viene tassato. Sulla base di questa definizione, non sono certamente inerenti e pertanto non rilevano nella determinazione del reddito, le spese di carattere personale dell'imprenditore.\nIl concetto di inerenza, pur basilare, non trova una puntuale definizione normativa all'interno del DPR 917/1986: buona parte degli studiosi lo ritiene un principio non strettamente di carattere fiscale, ma che deriva dalle norme generali che regolano la formazione del bilancio d'esercizio. In sostanza sarebbero i principi civilistici ad escludere l'indicazione nel bilancio di elementi negativi estranei all'attivit\u00e0 imprenditoriale. Tale principio assumerebbe poi rilevanza anche fiscale, in forza del richiamo dell'art. 83 DPR 917/1986, al risultato del bilancio quale punto di partenza per il calcolo del reddito imponibile.\nSecondo altri studiosi invece il principio di inerenza sarebbe in realt\u00e0 normativamente disciplinato dall'art. 109 c. 5 DPR 917/1986 laddove si prevede che \"\"Le spese e gli altri componenti negativi diversi dagli interessi passivi, tranne gli oneri fiscali, contributivi e di utilit\u00e0 sociale, sono deducibili se e nella misura in cui si riferiscono ad attivit\u00e0 o beni da cui derivano ricavi o altri proventi che concorrono a formare il reddito o che non vi concorrono in quanto esclusi\". \"Si tratta in realt\u00e0 di una conclusione discutibile, atteso che pi\u00f9 propriamente l'art. 109 c. 5 non contiene una disciplina generale del concetto di inerenza, ma fissa i criteri per il calcolo del cosiddetto \"pro-rata di deducibilit\u00e0 dei costi\". In altre parole, quando un'impresa genera sia ricavi imponibili e ricavi esenti, si pone il problema (risolto con il predetto comma) di individuare quali spese sono riferibili ai ricavi imponibili e quindi deducibili.\nLa giurisprudenza si \u00e8 ripetutamente occupata del principio di inerenza dei costi:\nAnche la pi\u00f9 recente giurisprudenza, in taluni casi, si \u00e8 spinta a ritenere non inerenti, almeno in parte, costi sostenuti dall'imprenditore che per il loro ammontare apparivano assolutamente eccessivi o sproporzionati rispetto alla logica economica, cos\u00ec da indurre il sospetto di violazioni fiscali (cosiddetta \"inerenza quantitativa\"). Tale impostazione non incontra completo consenso nella dottrina.\nUn principio sostanzialmente analogo si rinviene nell'Iva: l'art. 19 DPR 633/1972 prevede espressamente che il soggetto passivo ha diritto di detrarre (dall'imposta da versare allo Stato) \"l\"'imposta assolta o dovuta (...) o a lui addebitata a titolo di rivalsa in relazione ai beni ed ai servizi importati o acquistati nell'esercizio dell'impresa, arte o professione.\" \" In tal modo per il soggetto passivo si realizza la cosiddetta \"neutralit\u00e0 dell'imposta\", poich\u00e9 riesce a recuperare totalmente (salvo altre limitazioni) l'imposta che ha pagato nell'ambito dell'attivit\u00e0 economica. Rimane invece a suo carico, alla stregua di un consumatore finale, l'imposta pagata su operazioni estranee all'attivit\u00e0."}
{"id": "2605206", "revid": "122024249", "url": "https://it.wikipedia.org/wiki?curid=2605206", "title": "Brotizolam", "text": "Il brotizolam \u00e8 un composto chimico, una tienotriazolodiazepina, analogo delle benzodiazepine. \u00c8 dotato di attivit\u00e0 sedativa ed ipnotica, ansiolitica, anticonvulsivante e miorilassante. Per la sua breve durata di azione \u00e8 considerato simile ad altre benzodiazepine, e in particolare al triazolam. \nIn Italia \u00e8 venduta dalla societ\u00e0 farmaceutica Boehringer Ingelheim con il nome commerciale di \"Lendormin\", nella forma di compresse contenenti 0,25\u00a0mg di principio attivo.\nCaratteristiche strutturali e fisiche.\nSi presenta come una polvere bianca o lievemente gialla. \u00c8 praticamente insolubile in acqua e solo leggermente solubile nell'alcool etilico o metilico\nFarmacodinamica.\nBrotizolam si caratterizza per un'alta affinit\u00e0 ai recettori benzodiazepinici del sistema nervoso centrale (SNC), tra le pi\u00f9 alte fra tutte le benzodiazepine, come evidenziato da studi eseguiti sugli animali. La benzodiazepina si lega a questi recettori determinando una riduzione del tempo necessario per addormentarsi, aumentando la durata complessiva del sonno e diminuendo il numero dei risvegli. Il farmaco possiede attivit\u00e0 ansiolitica, ipnotica, anticonvulsivante, sedativa e rilassante muscolare. Le sue caratteristiche farmacologiche sono simili a quelle del triazolam.\nAlle dosi comunemente utilizzate Brotizolam non altera la cinetica del sonno, a differenza di altre benzodiazepine. Effetti avversi sulla durata della fase REM e sul sonno a onde lente si presentano solo a dosaggi superiori (&gt; 0,25 mg in una singola somministrazione), aumentando in maniera dose-dipendente.\nFarmacocinetica.\nBrotizolam, dopo la somministrazione per via orale, viene rapidamente assorbito dal tratto gastroenterico. La biodisponibilit\u00e0 assoluta della molecola dopo somministrazione per os \u00e8 all'incirca del 70%.\nIl farmaco si lega alle proteine plasmatiche nelle misura del 90-95%. Il volume apparente di distribuzione \u00e8 pari a circa 0,66 l/kg peso corporeo.\nNell'organismo il brotizolam \u00e8 metabolizzato tramite reazioni ossidative nella ghiandola epatica grazie al citocromo P450, isoenzima CYP3A4. La molecola viene preferibilmente idrossilata a livello del gruppo metile e dell'anello diazepinico.\nTutti i metaboliti idrossilati vengono poi coniugati all'acido glucuronico e/o all'acido solforico. Di questi metaboliti molti risultano inattivi e altri meno attivi rispetto al composto progenitore. Gli studiosi ritengono perci\u00f2 che i metaboliti di brotizolam non contribuiscano agli effetti clinici del composto.\nL'emivita di eliminazione, nei soggetti sani, si aggira fra le 3 e le 8 ore. Nei soggetti anziani l'emivita di eliminazione orale \u00e8 decisamente superiore rispetto a quella registrabile in volontari giovani, tuttavia negli studi eseguiti \u00e8 apparso improbabile il verificarsi di fenomeni di accumulo se i soggetti anziani ingeriscono dosi di 0,25\u00a0mg di brotizolam.\nDi una dose assunta per via orale, circa i due terzi vengono eliminati attraverso l'emuntorio renale. L'1% della dose somministrata viene eliminata con le urine in forma immodificata. Il restante 33% viene invece eliminato attraverso le feci.\nTossicologia.\nIl composto si caratterizza per una tossicit\u00e0 acuta molto bassa. Studi eseguiti sugli animali, in particolare nei roditori, ha messo in evidenza valori di DL50 superiori a 10 g/kg peso corporeo, nel topo e nel ratto, quando il composto viene assunto per os. Ulteriori studi di tossicologia hanno evidenziato valori di DL50 orale superiori a 2 g/kg nel coniglio e nel cane.\nUsi clinici.\nIl brotizolam \u00e8 utilizzato in particolar modo per il trattamento a breve termine dell'insonnia, in particolar modo quando questa risulti grave, disabilitante e sottoponga il paziente ad un profondo disagio. L'insonnia viene descritta come una difficolt\u00e0 ad addormentarsi, la tendenza ad avere risvegli frequenti, il risveglio precoce dopo il sonno o una combinazione di ciascuno di questi elementi. Il composto, cos\u00ec come altri ipnotici, deve essere utilizzato solo a breve termine e nei soggetti affetti da insonnia cronica solo su base occasionale.\nPu\u00f2 essere anche utilizzato nella pre-anestesia, prima di sottoporre i pazienti ad interventi chirurgici.\nEffetti collaterali e indesiderati.\nDurante il trattamento sono stati segnalati alcuni effetti avversi a carico dell'apparato gastrointestinale (riduzione dell'appetito, secchezza della bocca, dispepsia, nausea, vomito). A prevalere sono comunque i disturbi psichiatrici e a carico del sistema nervoso, comuni anche ad altre benzodiazepine o ipnotici; in particolare la sonnolenza, l'atassia, la cefalea, l'amnesia anterograda, l'affaticabilit\u00e0, la perdita di coordinazione motoria, la vertigine, la difficolt\u00e0 nell'eloquio, la confusione mentale, l'irrequietezza e le alterazione dell'umore.\nEffetti collaterali meno comuni includono l'ipotensione ortostatica, la grave depressione respiratoria (soprattutto durante la notte e nei soggetti anziani con insufficienza respiratoria cronica e ipercapnia), le allucinazioni, le palpitazioni e le reazioni paradosse (ad esempio la comparsa di ansia marcata, l'aggressivit\u00e0 e i comportamenti violenti).\nIn alcuni soggetti \u00e8 stata segnalata la comparsa di alterazioni del normale ritmo del sonno, in particolare la soppressione del sonno REM. Questo tipo di effetto indesiderato si \u00e8 verificato soprattutto in coloro che assumevano dosi superiori a quelle consigliate (dosaggi oltre gli 0,5\u20131\u00a0mg).\nIn condizioni normali la sospensione del trattamento si associa solo a una minima insonnia di \"rimbalzo\".\nTuttavia, come accade anche per altre benzodiazepine, l'assunzione di brotizolam pu\u00f2 comportare lo sviluppo di dipendenza fisica e psichica e questa possibilit\u00e0 aumenta con il dosaggio e la durata del piano terapeutico. I pazienti che hanno sviluppato dipendenza alla sospensione del trattamento sperimentano il verificarsi di un fenomeno di rimbalzo in cui i sintomi che li avevano spinti ad assumere l'ipnotico si ripresentano in forma aggravata, spesso associati ad altre reazioni quali ansia, agitazione marcata e irrequietezza, cambiamenti d'umore.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo, ad altre benzodiazepine, oppure ad uno qualsiasi degli eccipienti contenuti nella formulazione farmaceutica.\n\u00c8 inoltre controindicato in pazienti affetti da insufficienza respiratoria grave o sindrome da apnea notturna, cos\u00ec come da miastenia grave e marcata insufficienza epatica. Particolare cautela deve essere riservata al suo utilizzo in alcune categorie di pazienti, quali gli anziani ed i soggetti con precedenti di dipendenza da sostanze o disturbi di tipo psichico, per la maggiore frequenza con cui si possono verificare eventi avversi o problemi di abuso.\nDosi terapeutiche.\nNei soggetti adulti il dosaggio raccomandato \u00e8 pari a 0,25\u00a0mg, equivalenti ad una compressa, da assumersi con una minima quantit\u00e0 di acqua prima di recarsi a letto. Il paziente, dopo aver assunto l'ipnotico, \u00e8 bene abbia a disposizione un periodo di almeno 7 ore per poter tranquillamente riposare o dormire. \nNei soggetti anziani la dose iniziale da utilizzarsi deve essere prudenzialmente ridotta alla met\u00e0, ovvero 0,125\u00a0mg, sempre alla sera prima di coricarsi. Il paziente deve sempre iniziare il trattamento alla minima dose raccomandata. La dose consigliata di 0,25\u00a0mg non deve essere superata poich\u00e9, con dosaggi maggiori, aumenta in modo significativo il rischio di insorgenza di effetti indesiderati, particolarmente quelli a carico del sistema nervoso centrale.\nAbuso.\nBrotizolam \u00e8 un farmaco con un potenziale di abuso. Si ha abuso di un farmaco quando questo viene assunto dal paziente per ottenere un effetto \"ricreativo\" (generalmente euforizzante), oppure quando il farmaco viene assunto a lungo termine contro il parere di un medico.&lt;br&gt;\nL'abuso di brotizolam, anche se non molto diffuso, \u00e8 stato un problema sanitario ad Hong Kong, verso la fine degli anni 1980 e 1990. Per controllare l'abuso di benzodiazepine in questa regione molte sostanze benzodiazepiniche furono riclassificate come droghe pericolose a partire dal mese di ottobre 1990. Oltre a richiedere una formale prescrizione, la vendita di questi farmaci comportava la tenuta di registri dettagliati, indispensabili per eseguire la fornitura e la distribuzione degli stessi. Queste regole speciali furono applicate inizialmente solo per brotizolam, triazolam e flunitrazepam, dal momento che risultavano essere le principali benzodiazepine di abuso. L'impatto di queste modifiche normative sull'uso delle benzodiazepine \u00e8 stato studiato attentamente analizzando i modelli di vendita di sette benzodiazepine tra il 1990 e il 1993. Nel 1991, le vendite di flunitrazepam e triazolam caddero, ma le vendite delle altre cinque benzodiazepine senza restrizioni risultarono aumentate."}
{"id": "2605207", "revid": "92723", "url": "https://it.wikipedia.org/wiki?curid=2605207", "title": "Giacomo Papocchi", "text": "Biografia.\nGiacomo Papocchi, \"onorificentia populi nostri\", come definito in antiche iscrizioni, nacque a Montieri, in provincia di Grosseto, nel 1213. In et\u00e0 giovanile prest\u00f2 la sua opera nelle argentiere locali propriet\u00e0 dei vescovi volterrani. Fu accusato di furto di argento lavorato nelle locali fonderie; secondo la giustizia dell'epoca, allora amministrata dai senesi, subentrati al Vescovo nella amministrazione locale, argentiere comprese, fu condannato all'atroce pena della mutilazione della mano destra, nonch\u00e9 del piede sinistro, trovandosi cos\u00ec ridotto all'inabilit\u00e0.\nIl triste evento, fu per lui l'occasione di riscoprire la fede, un po' accantonata in et\u00e0 giovanile.\nEgli chiese al vescovo diocesano l'autorizzazione a farsi \"immurare\", cio\u00e8 a vivere in rigorosa clausura, in una piccola cella adiacente alla chiesa di San Giacomo Apostolo, sotto la giurisdizione religiosa dei monaci dell'antica abbazia di San Galgano.\nSottoposto a prove diaboliche, raggiunse tuttavia vette di alto misticismo; visioni e miracoli costellarono la sua vita, tanto che il suo culto \u00e8 pervenuto ininterrotto fino ai giorni nostri. Narrano gli antichi biografi che egli, dalla sua cella, attraverso lo spesso muro che lo separava dall'adiacente chiesa, riuscisse a vedere il sacerdote celebrante la Messa all'altare della chiesa stessa. Ancora nelle antiche biografie si legge che nel beato Giacomo il desiderio dell'eucaristia era tale che, nei giorni imminenti la morte non essendo il sacerdote potuto salire a celebrare la santa messa alla chiesa di San Giacomo Apostolo a causa di un'abbondante nevicata, Ges\u00f9 stesso, \"sacerdote e vittima al tempo stesso\" , come si canta in un antico inno, scese a comunicarlo.\nMor\u00ec ricco di meriti, veneratissimo dal suo popolo, il 28 dicembre del 1289.\nIl suo venerato corpo si conserva in un'artistica urna (1768) sopra l'altare maggiore della chiesa parrocchiale archipresbiterale dei Santi Paolo e Michele nel centro di Montieri. Il suo nome \u00e8 iscritto nel catalogo dei Santi della diocesi di Volterra.\nEredit\u00e0.\nSi trova in antichi testamenti sin dal 1348 l'esistenza di un'\"Opera Santo Jacopo murato\" che aveva lo scopo di onorarne la memoria. In tempi recenti questa \u00e8 stata ricostituita per tramandare il culto e la memoria storica del Patrono di Montieri, per organizzare le feste in suo onore (seconda domenica di maggio, 27 luglio, 28 dicembre) e per preservare i luoghi sacri alla sua singolare esperienza di vita."}
{"id": "2605208", "revid": "287204", "url": "https://it.wikipedia.org/wiki?curid=2605208", "title": "Pila a combustibile a etanolo diretto", "text": "Le celle a combustibile a etanolo diretto, note anche con la sigla DEFC (dall'inglese \"Direct-ethanol fuel cells\"), sono una sottocategoria delle celle a membrana a scambio protonico, un tipo di pile a combustibile dove si impiega come combustibile direttamente l'etanolo, senza doverlo trasformare in idrogeno attraverso un reformer.\nVantaggi.\nLe batterie DEFC utilizzano l'etanolo nella pila a combustibile, sostituendo il metanolo, sostanza estremamente tossica per ingestione e inalazione. L'etanolo \u00e8 una alternativa vantaggiosa rispetto al metanolo perch\u00e9 possiede una catena di produzione e distribuzione gi\u00e0 sviluppata. L'etanolo, relativamente poco tossico, \u00e8 uno dei combustibili pi\u00f9 facilmente gestibili dai consumatori, che ne fanno un ampissimo uso.\nL'etanolo \u00e8 un alcool, liquido a temperatura ambiente, ricco di idrogeno con una maggiore densit\u00e0 energetica (8,0 kWh/kg) rispetto al metanolo (6,1 kWh/kg). L'etanolo pu\u00f2 essere ottenuto in grossi quantitativi dalla biomassa (con diversi EROEI pi\u00f9 o meno convenienti) attraverso un processo di fermentazione di risorse rinnovabili come la canna da zucchero, il frumento, il mais, o addirittura la paglia.\nL'etanolo generato biologicamente (o bioetanolo) \u00e8 stato proposto dalle lobby agricole perch\u00e9 la coltivazione dei suoli per produrre biocarburante in teoria assorbirebbe buona parte dell'anidride carbonica emessa in atmosfera sia dal carburante usato nella produzione e lavorazione dei biocarburanti, che dalla combustione degli stessi biocarburanti (al contrario di quanto avviene con i combustibili fossili). L'utilizzo di etanolo, inoltre, risolverebbe i problemi di stoccaggio e trasporto che si riscontrano invece per l'idrogeno.\nL'ossidazione del combustibile nelle fuel cell avviene attraverso l'uso di un catalizzatore, che permettere di raggiungere le prestazioni richieste nelle applicazioni commerciali. I catalizzatori a base di platino sono tra i pi\u00f9 efficienti in questo senso.\nProblemi.\nI catalizzatori basati sul platino sono molto costosi, per questo, l'utilizzo pratico dell'etanolo come combustibile per le celle PEM esige un nuovo tipo di catalizzatori. Sono stati sviluppati nuovi elettrocatalizzatori nanostrutturali (come l'HYPERMEC di ACTA SpA, ad esempio), che si basano su metalli non pregiati, preferenzialmente miscele di Fe, Co, Ni all'anodo, e Ni, Fe oppure Co da solo al catodo.\nCon l'etanolo, sono state ottenute densit\u00e0 di potenza elevate, anche di 140\u00a0mW/cm\u00b2 a 0,5 V (a 25\u00a0\u00b0C) con celle auto-traspiranti che contengono membrane a scambio anionico commerciale. Questi catalizzatori non contengono alcun metallo pregiato. In pratica, piccole particelle di metallo sono fissate su un substrato in modo da ottenere un catalizzatore molto attivo. Come elettrolita, si usa un polimero; attraverso esso passano gli ioni idrogeno (ovvero dei protoni). L'etanolo liquido (C2H5OH) \u00e8 ossidato all'anodo in presenza di acqua e genera CO2, ioni idrogeno ed elettroni. Questi passano attraverso il circuito esterno e giungono al catodo, dove, con l'ossigeno atmosferico e i protoni passati dall'elettrolita, formano acqua.\nLe celle a combustibile basate su bioetanolo possono migliorare il bilancio energetico ruota a ruota di questo biocarburante grazie alla migliore efficienza nella conversione in energia cinetica della pila a combustibile rispetto al motore a combustione interna. Ma in effetti i veri vantaggi di questa tecnologia saranno stimabili soltanto in seguito alla maturazione delle tecnologie delle celle DEFC e a metanolo diretto, alla loro integrazione anche come moduli nell'auto elettrica, e comunque attualmente queste ricerche ricevono meno stanziamenti rispetto alla pila a combustibile alimentata a idrogeno.\nInnovazioni recenti.\nLa ditta Technofil ha prodotto un prototipo di DEFC da 1,5 W. Il prototipo consiste due celle a combustibile monoplanari che forniscono una tensione elettrica in uscita che va da 0,9 a 0,5 V a seconda del carico elettrico.\nIl 13 maggio 2007, un team della University of Applied Sciences di Offenburg ha presentato alla Shell's Eco-marathon il primo veicolo mosso da uno stack di celle DEFC, che fornisce una tensione dai 20 ai 45 V (a seconda del carico richiesto). L'auto, chiamata \"Schluckspecht\", ha superato un test di guida al Nogaro Circuit."}
{"id": "2605209", "revid": "24443", "url": "https://it.wikipedia.org/wiki?curid=2605209", "title": "Petit Dru", "text": ""}
{"id": "2605211", "revid": "287204", "url": "https://it.wikipedia.org/wiki?curid=2605211", "title": "Edward Calvert", "text": "Biografia.\nFiglio di un ufficiale di marina, inizialmente segu\u00ec le orme del padre dedicandosi alla carriera navale, frequentando corsi di formazione a Plymouth e presso la Royal Academy londinese.\nContemporaneamente, per\u00f2 svilupp\u00f2 la passione per il disegno, grazie all'aiuto e agli insegnamenti ricevuti dai pittori Ambrose Johns e James Ball, gi\u00e0 durante la sua permanenza a Plymouth.\nDopo le sue prime opere, in linea con lo stile classicheggiante in voga allora, si avvicin\u00f2 alle espressioni artistiche di William Blake, di cui divenne un grande ammiratore.\nPer questa sua passione, entr\u00f2 a far parte del gruppo ruotante intorno a Blake denominato \"The Ancients\", nel quale ebbe l'occasione di incontrare Samuel Palmer verso la fine degli anni venti.\nMentre le sue prime xilografie gli garantirono l'apprezzamento degli esperti, grazie ad un'elevata precisione tecnica, le successive litografie e i dipinti eseguiti ad olio evidenziarono i suoi studi degli antichi, approfonditi nel soggiorno in Grecia del 1844, espressi col tipico distacco del gusto neoclassico, ed impreziositi grazie al sentimento mistico e fantasioso tratto dal Blake.\nLa produzione di Calvert, piuttosto rara, e resa pubblica dopo la sua morte, conserva ancora oggi elementi di rilevanza come gli studi sugli effetti luminosi ed il tratto fine.\nLe tematiche utilizzate furono quelle mitologiche, idilliche, georgiche ed i soggetti preferiti furono esemplificati dai titoli: \"Ninfe\", \"Eva\", \"Pastori d'Arcadia\", \"Ulisse e le Sirene\".\nGran parte della sua esistenza la trascorse assieme a suo moglie Mary, nella localit\u00e0 di Dalston, vicina a Londra.\nIl British Museum conserva circa sessantacinque dei suoi disegni e circa quaranta stampe, oltre a molti dei blocchi e delle lastre da stampa.\nEdward Calvert e sua moglie sono sepolti nel cimitero londinese di Abney Park."}
{"id": "2605212", "revid": "292162", "url": "https://it.wikipedia.org/wiki?curid=2605212", "title": "Guerra tarentina", "text": ""}
{"id": "2605218", "revid": "339392", "url": "https://it.wikipedia.org/wiki?curid=2605218", "title": "SmackDown", "text": ""}
{"id": "2605221", "revid": "1543377", "url": "https://it.wikipedia.org/wiki?curid=2605221", "title": "Andrea Calmo", "text": "Biografia.\nMancano notizie sicure riguardanti la sua formazione culturale, e anche sulle origini le informazioni paiono contrastanti: secondo alcune fonti sarebbe nato in una umile famiglia di pastori, mentre altre gli attribuirebbero una provenienza da una famiglia piccolo borghese veneziana.\nMaggiormente documentata \u00e8 la sua ascesa al successo e la stima dei suoi contemporanei, confermata dalle descrizioni immortalate da Girolamo Parabosco.\nTra le sue opere si annoverarono quattro Egloghe pastorali (1553), \"Rime\" a sfondo burlesco e immaginifico, una serie di \"Lettere\" destinate a personaggi di fantasia o reali, raramente spedite e utilizzate soprattutto come pretesto espressivo, sei commedie nelle quali si avvicin\u00f2 al Ruzante per alcuni elementi popolareschi, per le sue invenzioni sceniche e per alcuni agganci con la Commedia dell'arte. Inoltre l'autore si sofferm\u00f2 a lungo sulle tipizzazioni e sull'uso di vari dialetti manovrati con abilit\u00e0 per rappresentare e ridicolizzare la vita quotidiana.\nLe sei commedie furono: la \"Spagnolas\" del 1549, il \"Saltuzza\" pubblicata nel 1551, la \"Pozione\" che riprese la trama della \"Mandragola\" di Niccol\u00f2 Machiavelli e la \"Fiorina\" ispirata fortemente dal Ruzante, del 1552, la \"Rodiana\" del 1553, il \"Travaglia\" composto nel 1545 e pubblicato nel 1556.&lt;br&gt;\nGli intrecci delle commedie, piuttosto complessi, sono sostenuti da inganni, beffe, scene amorose ed equivoci e manifestano influenze boccaccesche. Le commedie si caratterizzarono per un linguaggio originale, costituito da parole inconsuete tratte dal gergo delle colonie greche di Venezia, oltre che per i personaggi presi dalla letteratura popolaresca. Inoltre, nelle sue commedie, divent\u00f2 sempre pi\u00f9 importante e centrale la funzione dell'attore, preminente rispetto a quella dell'autore. Le sue commedie, anche per l'assenza di tematiche politiche e religiose, ebbero una notevole influenza sugli autori del Seicento.\nIntrecci\u00f2 un rapporto epistolare con alcuni importanti esponenti del mondo artistico e culturale coevo, come Anton Francesco Doni, Pietro Aretino e il Tintoretto, con i quali discusse su argomenti artistici, decorativi, scenografici.\nI suoi versi parvero ispirati prevalentemente dal modello del Petrarca e si caratterizzarono per il gusto del bizzarro, per la genialit\u00e0 e per la sonorit\u00e0 delle parole che li avvicinarono alle chanson dell'epoca e ai madrigali.\nAndrea Calmo si inser\u00ec nel gruppo ristretto di intellettuali veneziani capace di dare un impulso verso la ricerca di uno stile moderno di scrittura, denominato \"I poligrafi\".\nAndrea Calmo spos\u00f2 Giulia, con la quale ebbe due figlie.\nAndrea Calmo mor\u00ec il 23 febbraio 1571."}
{"id": "2605222", "revid": "767487", "url": "https://it.wikipedia.org/wiki?curid=2605222", "title": "The Black Mages (album)", "text": "The Black Mages \u00e8 il primo album dei The Black Mages, pubblicato il 19 febbraio 2003 da DigiCube. L'album fu successivamente ristampato da Square Enix Music il 10 maggio 2004.\nIl disco.\nL'album \u00e8 interamente strumentale e comprende dieci tracce, tutte temi di battaglia dalla serie \"Final Fantasy\", arrangiati da Tsuyoshi Sekito e Kenichiro Fukui. Nobuo Uematsu partecipa in veste di produttore e suonando l'organo in alcuni brani. All'epoca la band non aveva un batterista, quindi il duo decise di \"creare\" le parti di batteria con delle programmazioni aggiuntive.\nAccoglienza.\nL'album fu un grande successo commerciale, classificandosi alla 43\u00aa posizione nella classifica Oricon. Anche la critica ricevette positivamente il progetto, anche se in alcuni casi si criticarono i nuovi arrangiamenti per essere troppo fedeli alle versioni originali, specialmente per \"Dancing Mad\", la quale appare pressoch\u00e9 invariata.\nTracce.\nArrangiamenti di Tsuyoshi Sekito e Kenichiro Fukui."}
{"id": "2605224", "revid": "124263976", "url": "https://it.wikipedia.org/wiki?curid=2605224", "title": "Centro direzionale di Milano", "text": "Il centro direzionale di Milano \u00e8 un quartiere a carattere terziario posto a nord del centro cittadino, fra le due importanti stazioni ferroviarie Centrale e Porta Garibaldi. Amministrativamente \u00e8 compreso nel Municipio 9 (Affori, Porta Nuova, Niguarda, Bovisa, Fulvio Testi).\nLa sua attuale estensione territoriale ricalca il quartiere proposto, ma mai completamente realizzato, nel piano regolatore del 1953.\nIl piano regolatore del 1953.\nIl Centro Direzionale di Milano era previsto nel piano regolatore del 1953 come risposta alla continua terziarizzazione del centro e ai relativi problemi di congestione del traffico automobilistico.\nVenne localizzato fra la Stazione Centrale e la futura Stazione di Porta Garibaldi, che si sarebbe ottenuta con l'arretramento della vecchia stazione di Porta Nuova. Secondo gli intenti dell'epoca doveva configurarsi come il baricentro dell'hinterland milanese, persino dell'intera Regione.\nI punti di forza di questo progetto sarebbero dovuti essere:\nLa realizzazione di queste infrastrutture avrebbe reso massima l'accessibilit\u00e0 al sito, sia sulla scala cittadina che su quella regionale.Il Centro Direzionale avrebbe tratto il proprio spazio vitale, oltre che dall'arretramento della stazione di Porta Nuova, dalla demolizione di interi isolati e pezzi di quartiere ricadenti nelle aree interessate dal piano. Contestualmente a ci\u00f2 vennero portati avanti pesanti sventramenti nella zona della Stazione Centrale, di Porta Nuova e di Porta Garibaldi. Corso Como venne praticamente demolito per met\u00e0 e analoga sorte tocc\u00f2 agli edifici nei dintorni di via Borsieri, presso il quartiere Isola, laddove sarebbe dovuto sorgere il nuovo asse attrezzato, di cui il cavalcavia Bussa, sopra la Stazione di Porta Garibaldi costituisce l'unico spezzone.\nIl piano particolareggiato venne pubblicato in due versioni nel 1955 e nel 1962, ma la sua attuazione risult\u00f2 particolarmente faticosa, tanto da arrestarsi del tutto alla fine degli anni sessanta, soprattutto a causa dell'assenza di normative che limitassero l'ulteriore espansione del terziario nel centro storico, che prosegu\u00ec inesorabilmente per tutti i decenni successivi.\nLa forte ostilit\u00e0 al progetto degli abitanti dei vari quartieri e l'insostenibile costo degli espropri port\u00f2 inoltre il Comune a bloccare ulteriori sventramenti e ad abbandonare la realizzazione degli assi attrezzati.\nI frutti migliori di quegli anni furono sicuramente grattacieli come il Grattacielo Pirelli, la Torre Galfa o anche la stessa Torre Servizi Tecnici Comunali, con un avveniristico sottopassaggio di viale Melchiorre Gioia. Tuttavia la qualit\u00e0 architettonica complessiva dei molti altri interventi portati avanti contestualmente al piano e il disastro urbanistico del tessuto in cui si inserirono fecero di tutta l'area una zona altamente disorganica, caratterizzata da ampi fuori scala, con strade relativamente strette sulle quali sorgono edificazioni assolutamente fuori contesto.\nA questo scenario s'aggiunge poi quello delle vaste aree vuote e degradate rimaste inedificate per decenni. Emblema di ci\u00f2 era l'area dove era sorta la stazione di Porta Nuova, parzialmente occupata dal Luna Park delle Varesine. Nel 1978 una variante al piano regolatore sanc\u00ec il definitivo abbandono del progetto, definendo genericamente le aree \"di interesse pubblico\", sostanzialmente impedendo qualsiasi edificazione o sviluppo della zona.\nIl quartiere contemporaneo.\nDopo decenni di incuria, nel 2004 l'Amministrazione Comunale approv\u00f2 un vasto e rivoluzionario progetto di riqualificazione noto come Progetto Porta Nuova.\nTale intervento ha visto l'edificazione di un complesso di grattacieli a carattere terziario nella zona antistante la stazione Garibaldi connesso agli edifici residenziali e terziari dell'area ex-Varesine e a quelli ricavati dalle aree dismesse nel quartiere Isola.\nFulcro sociale dell'intero quartiere sono diventate piazza Gae Aulenti e i Giardini di Porta Nuova.\nOltre agli edifici pi\u00f9 imponenti e iconici, come la Torre Unicredit, la Torre Diamante, il Bosco Verticale, la Torre Solaria e il vicino Palazzo Lombardia, il progetto ha comportato una radicale opera di urbanizzazione di tutto il Centro Direzionale e buona parte dei quartieri vicini atta a ricucire il tessuto cittadino, compromesso per molto tempo.\nTrasporti.\nIl Centro Direzionale \u00e8 molto ben servito da mezzi di trasporto pubblici:\nSono numerose anche le linee del trasporto locale, comprendenti un buon numero di autobus e tram."}
{"id": "2605225", "revid": "163465", "url": "https://it.wikipedia.org/wiki?curid=2605225", "title": "Neurone motorio", "text": ""}
{"id": "2605226", "revid": "767487", "url": "https://it.wikipedia.org/wiki?curid=2605226", "title": "Thomas Campion", "text": "Biografia.\nCampion nacque a Londra, figlio di John Campion, che lavorava alla corte, e di Lucy Searle, figlia di Laurence Searle, uno dei sergenti della regina. Alla morte del padre di Campion nel 1576, sua madre spos\u00f2 Augustine Steward.\nCampion studi\u00f2 a Cambridge, anche se abbandon\u00f2 l'istituto prima di terminare il corso di studio. Il suo secondo indirizzo universitario fu la giurisprudenza, a partire dal 1586, ma ottenne la laurea in un'altra disciplina ancora, presso la facolt\u00e0 di medicina all'Universit\u00e0 di Caen.\nCampion si mise in evidenza dapprima come poeta nel 1591 con cinque suoi lavori apparsi in una edizione intitolata \"Astrophel and Stella\" di Sir Philip Sidney.\nLa sua raccolta intitolata \"Songs of Mourning: Bewailing the Untimely Death of Prince Henry\" (1613), fu riadattata in musica da John Cooper. Scrisse numerosi poemi ed anche un saggio sulla poesia intitolato \"Observations in the Art of English Poesie\" (1602), nel quale critic\u00f2 la pratica della rima in poesia e partecip\u00f2 quindi alla polemica diffusa ai suoi tempi sulla necessit\u00e0 di adeguare i principi riguardanti le norme metriche inglesi a quelli greci e latini.\nLa sua presa di posizione sul modello poetico da seguire indusse Samuel Daniel ad una strenua difesa della rima, apparsa nel suo \"Defence of Rhyme\"\nMostrando una scarsa coerenza con le sue teorie, Campion compose liriche regolarmente rimate, ottenendo peraltro pregevoli livelli di eleganza e musicalit\u00e0.\nCampion compose oltre un centinaio di canzoni per liuto incluse nei quattro volumi \"Books of Airs\" (\"Libri di melodie\"), pubblicati per la prima volta nel 1601 e ultimati nel 1617.\nFu anche autore di alcuni masques, inclusi \"Lord Hay's Masque\" interpretata nel 1607, \"Somerset Masque\" e \"The Lord's Masque\" ultimati nel 1613.\nNel 1615 pubblic\u00f2 un libro di teoria musicale intitolato \"A New Way of Making Fowre Parts in Counterpoint By a Most Familiar and Infallible Rule\" (\"Nuovo modo di comporre quattro parti nel contrappunto\").\nRimase in qualche modo coinvolto nel celebre venificio di Sir Thomas Overbury, eseguito da sicari della contessa di Essex.\nCampion mor\u00ec a Londra a causa di una grave malattia infettiva.\nBibliografia.\ngrovemusic.com (subscription access)."}
{"id": "2605228", "revid": "110157", "url": "https://it.wikipedia.org/wiki?curid=2605228", "title": "Polat \u00c7ay\u0131", "text": "Il fiume di Polat (\"Polat \u00c7ay\u0131\", \"F\u0131nd\u0131k \u00c7ay\u0131\") \u00e8 un fiume turco tagliato dalla diga di Polat nella provincia di Malatya. Le sue acque sboccano nel lago della diga di Sultansuyu."}
{"id": "2605235", "revid": "339392", "url": "https://it.wikipedia.org/wiki?curid=2605235", "title": "Conca di Ampezzo", "text": ""}
{"id": "2605240", "revid": "1359186", "url": "https://it.wikipedia.org/wiki?curid=2605240", "title": "Citro\u00ebn Racing", "text": "Citro\u00ebn Racing (anche noto come Citro\u00ebn Sport per le stagioni passate) \u00e8 il reparto sportivo della casa automobilistica francese Citro\u00ebn, dal 2003 al 2019 prese parte attivamente al Campionato del mondo rally con una propria squadra denominata Citro\u00ebn Total World Rally Team.\nLa struttura \u00e8 stata fondata nel 1989, ha sede a Versailles. \nLa scuderia, nel novembre 2019, ha dichiarato di abbandonare il mondiale WRC con effetto immediato.\nVetture utilizzate.\nDal campionato del mondo rally 2001, la squadra ufficiale Citro\u00ebn corre con vetture WRC."}
{"id": "2605245", "revid": "767487", "url": "https://it.wikipedia.org/wiki?curid=2605245", "title": "J\u00fcrgen Bogs", "text": "Con dieci titoli e due coppe nazionali vinte sulla panchina della Dinamo Berlino, detiene il record di allenatore pi\u00f9 titolato della DDR-Oberliga.\nCarriera.\nAl termine della sua carriera di calciatore, svoltasi tra gli anni sessanta e gli anni settanta tra le file dell'Aufbau Schwedt (club allora militante in DDR-Liga, la seconda divisione del campionato di calcio tedesco orientale), Bogs fu assunto come allenatore della Dinamo Berlino, squadra a cui il suo nome \u00e8 quasi esclusivamente legato.\nAllen\u00f2 il club in tre periodi diversi della sua storia. Fu infatti chiamato per la prima volta ad allenare il club di Berlino Est nel 1978, rimanendovi fino alla fine della stagione 1988-89: in quel periodo Bogs trascin\u00f2 la squadra alla conquista di dieci titoli consecutivi, anche se il risultato fu raggiunto grazie ad alcuni metodi illeciti (arbitraggi corrotti, trasferimenti pilotati ed altre irregolarit\u00e0 sportive) adottati dal presidente Erich Mielke, allora capo della Stasi (ente che patrocinava la Dinamo Berlino). Negli ultimi due anni di gestione della Dinamo Berlino prima della caduta del muro di Berlino Bogs ebbe inoltre modo di vincere due edizioni consecutive della coppa nazionale (1987-88, 1988-89).\nDopo la caduta del muro di Berlino, Bogs fu richiamato ad allenare la Dinamo Berlino nella stagione 1990-91, ultima edizione del campionato tedesco orientale, per poi essere confermato alla guida della squadra (ammessa in \"Oberliga Nordost\" dopo i playoff) al termine del campionato. Rimasto alla guida della Dinamo Berlino fino all'ottobre del 1993, Bogs negli anni successivi allen\u00f2 alcune squadre tedesche militanti in Regionalliga (tra cui il Kickers Emden), fino al ritorno, nel gennaio del 2000, sulla panchina della Dinamo Berlino. La terza gestione Bogs della panchina del club di Berlino dur\u00f2 fino al dicembre 2001, quando la squadra and\u00f2 in bancarotta. A partire dall'ottobre del 2009 fino all'aprile 2010 Bogs allen\u00f2 lo Schwedt 02."}
{"id": "2605251", "revid": "31360", "url": "https://it.wikipedia.org/wiki?curid=2605251", "title": "Cella a combustibile a etanolo diretto", "text": ""}
{"id": "2605253", "revid": "110157", "url": "https://it.wikipedia.org/wiki?curid=2605253", "title": "La Granja (Cile)", "text": "La Granja \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 132.520 abitanti."}
{"id": "2605254", "revid": "256896", "url": "https://it.wikipedia.org/wiki?curid=2605254", "title": "Zoological Society of London", "text": ""}
{"id": "2605256", "revid": "110157", "url": "https://it.wikipedia.org/wiki?curid=2605256", "title": "La Pintana", "text": "La Pintana \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 190.085 abitanti."}
{"id": "2605257", "revid": "1762097", "url": "https://it.wikipedia.org/wiki?curid=2605257", "title": "La Reina (Cile)", "text": "La Reina \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 96.762 abitanti."}
{"id": "2605258", "revid": "716642", "url": "https://it.wikipedia.org/wiki?curid=2605258", "title": "Berwick Rangers Football Club", "text": "Il Berwick Rangers Football Club \u00e8 un club calcistico britannico di Berwick-upon-Tweed (Northumberland) che, pur trovandosi in Inghilterra, \u00e8 affiliato alla federazione scozzese, nella cui Third Division (il quarto livello nazionale) esso milita.\nLe ragioni per cui il club \u00e8 affiliato alla federazione scozzese sono storiche, sorgendo nella citt\u00e0 pi\u00f9 settentrionale d'Inghilterra e pi\u00f9 prossima ad altre rilevanti localit\u00e0 scozzesi che non inglesi (dista circa dal confine scozzese ed \u00e8 pi\u00f9 vicina a Edimburgo, capitale della Scozia, che non a Newcastle upon Tyne, capoluogo storico del Northumberland prima di diventare sede della neoistituita contea metropolitana di Tyne and Wear).\nI suoi colori sociali sono l'oro e il nero e il terreno degli incontri interni \u00e8 lo Shielfield Park di Berwick-upon-Tweed, in cui la squadra gioca dal 1954 in pianta stabile."}
{"id": "2605259", "revid": "1586642", "url": "https://it.wikipedia.org/wiki?curid=2605259", "title": "M-Sport", "text": "La M-Sport \u00e8 una scuderia automobilistica britannica con sede a Cockermouth, in Inghilterra. Fondata nel 1979 dall'ex pilota Malcolm Wilson e originariamente nota come Malcolm Wilson Motorsport, \u00e8 nota soprattutto per la sua lunga militanza nel campionato del mondo rally. A partire dal 1996, la scuderia compete con vetture Ford. Originariamente in forma privata, nel 2006 \u00e8 diventata un team satellite ufficiale del costruttore statunitense fino a sostituirlo nel 2013 come preparatore delle vetture militanti nel Campionato del mondo rally. Ford ha poi ripreso a supportare in forma ufficiale la scuderia nel 2018. Oltre a ci\u00f2 la M-Sport \u00e8 stata la scuderia ufficiale Bentley in varie competizioni su pista dal 2014 al 2019.\nStoria.\nOriginariamente il team venne fondato nel 1979, per seguire la carriera di Malcolm Wilson pilota, la prima denominazione fu Malcolm Wilson Motorsport.\nDal campionato del mondo rally 1997 il team ufficiale Ford ha affidato la preparazione delle sue vetture al team M-Sport di Malcolm Wilson, il quale pertanto \u00e8 da considerarsi a tutti gli effetti un 2\u00ba team ufficiale Ford, ad esempio nel 2011, i piloti ufficiali Ford sono stati tre, i due del Team principale \"M-Sport\" e l'emiratino Khalid Al Qassimi, del team \"BP Abu Dhabi\".\nDal campionato del mondo rally 2006 il team ha assunto una forma di \"scuderia privata\" (di fatto divenendo cos\u00ec il 2\u00ba team della Ford dopo il team ufficiale Ford World Rally Team), con la sponsorizzazione principale Stobart, pur mantenendo la sponsorizzazione della casa madre e quindi il supporto."}
{"id": "2605260", "revid": "1428919", "url": "https://it.wikipedia.org/wiki?curid=2605260", "title": "Las Condes", "text": "Las Condes \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 249.893 abitanti."}
{"id": "2605262", "revid": "355597", "url": "https://it.wikipedia.org/wiki?curid=2605262", "title": "Berwick Rangers F.C.", "text": ""}
{"id": "2605268", "revid": "110157", "url": "https://it.wikipedia.org/wiki?curid=2605268", "title": "Maip\u00fa (Cile)", "text": "Maip\u00fa \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 468.390 abitanti.\nLa citt\u00e0 venne fondata il 16 febbraio 1821 e la regione su cui sorge fu teatro della battaglia di Maip\u00fa (5 aprile 1818)."}
{"id": "2605272", "revid": "1305772", "url": "https://it.wikipedia.org/wiki?curid=2605272", "title": "Nabisco Grand Prix 1989", "text": "Il Nabisco Grand Prix 1989 \u00e8 una serie di tornei maschili di tennis. Esso include i 4 tornei dello Slam, uno del circuito World Championship Tennis e tutti gli altri tornei del Grand Prix.\nCalendario.\nDicembre.\n\"Nessun evento\""}
{"id": "2605273", "revid": "31360", "url": "https://it.wikipedia.org/wiki?curid=2605273", "title": "DEFC", "text": ""}
{"id": "2605283", "revid": "1929372", "url": "https://it.wikipedia.org/wiki?curid=2605283", "title": "Comitato Olimpico della Repubblica Popolare Democratica della Corea", "text": "Il Comitato Olimpico della Repubblica Democratica Popolare di Corea (in coreano \uc870\uc120\ubbfc\uc8fc\uc8fc\uc758\uc778\ubbfc\uacf5\ud654\uad6d \uc62c\ub9bc\ud53d \uc704\uc6d0\ud68c) \u00e8 un'organizzazione sportiva nordcoreana, nata nel 1953 a Pyongyang, in Corea del Nord.\nRappresenta questa nazione presso il Comitato Olimpico Internazionale (CIO) dal 1957 ed ha lo scopo di curare l'organizzazione ed il potenziamento dello sport in Corea del Nord e, in particolare, la preparazione degli atleti nordcoreani, per consentire loro la partecipazione ai Giochi olimpici. L'associazione \u00e8, inoltre, membro del Consiglio Olimpico d'Asia.\nL'attuale presidente dell'associazione \u00e8 Kim Il-guk, il vicepresidente \u00e8 Chang Ung, mentre la carica di segretario generale \u00e8 occupata da Son Kwang-ho.\nL'8 settembre 2021 il CIO ha comunicato la sospensione del comitato olimpico nordcoreano per la sua mancata partecipazione ai giochi della XXXII Olimpiade."}
{"id": "2605285", "revid": "729019", "url": "https://it.wikipedia.org/wiki?curid=2605285", "title": "Battaglia di Maip\u00fa", "text": "La battaglia di Maip\u00fa fu una battaglia combattuta nei pressi di Santiago del Cile il 5 aprile 1818 tra gli indipendentisti del Sud America e realisti spagnoli, durante le guerre d'indipendenza ispanoamericana. La vittoria arrise agli indipendentisti comandati da Jos\u00e9 de San Mart\u00edn, uno dei capi della resistenza alla Spagna, e complet\u00f2 l'indipendenza del Cile dalla dominazione spagnola.\nLa vittoria indipendentista fu celebrata dal poeta argentino Juan Cruz Varela nell'opera \"A los valientes defensores de la libertad en la llanura de Maipo\"."}
{"id": "2605286", "revid": "767487", "url": "https://it.wikipedia.org/wiki?curid=2605286", "title": "Tharandt", "text": "Tharandt \u00e8 una citt\u00e0 di 5.601 abitanti della Sassonia, in Germania, nella zona dello Wei\u00dferitzkreis.\nAppartiene al circondario della Svizzera Sassone-Monti Metalliferi Orientali (targa PIR).\nLa citt\u00e0 \u00e8 sede dell'arboreto detto Forstbotanischer Garten."}
{"id": "2605295", "revid": "1573940", "url": "https://it.wikipedia.org/wiki?curid=2605295", "title": "Cydia splendana", "text": "La carpocapsa delle castagne (Cydia splendana ()) \u00e8 un lepidottero Tortricide che infesta le castagne, le noci e le ghiande della quercia e del faggio.\nLe larve danneggiano i frutti, scavando gallerie al loro interno. Il danno sui frutti determina la cascola diretta e i frutti non possono essere commercializzati. I danni possono essere molto elevati e raggiungere il 50% della produzione.\nDistribuzione.\nLa farfalla ha una diffusione euro-asiatica, in Italia \u00e8 presente su tutto l'areale del castagno.\nDescrizione.\nL'adulto \u00e8 una farfalla di colore grigio con un'apertura alare compresa tra 13 e 18\u00a0mm, con una macchia gialla, bordata di nero, nell'angolo posteriore con all'interno quattro piccoli tratti neri.\nLe uova (0,6\u00a0mm) sono lenticolari, prima bianche, per poi sviluppare un anello rossastro.\nLe larve sono di colore biancastro, con la testa bruna, lunghe 12-16mm.\nCiclo biologico.\nLa carpocapsa compie un solo ciclo annuale svernando allo stadio di larva nel suolo. La metamorfosi avviene in luglio e gli adulti sfarfallano nel periodo fra luglio e settembre. La farfalla \u00e8 attiva di notte. La femmina depone sulle foglie un centinaio di uova, fino a 300 in alcuni casi.\nLo sviluppo embrionale si compie in 10-12 giorni, dopodich\u00e9 la larva penetra nel riccio della castagna e scava delle gallerie, prima nel tessuto dell'ilo, per poi intaccare l'interno del frutto. Dopo 35-45 giorni raggiunge la maturit\u00e0 e fuoriesce dal frutto attraverso un foro per cadere sul terreno dove si imbozzola per svernare.\nDifesa.\nIl monitoraggio \u00e8 la lotta principale che viene eseguita in presenza di attacchi massivi, mediante trappole ai ferormoni.\nLe castagne possono essere disinfestate con un trattamento termico in acqua a 48-50\u00a0\u00b0C per 45 minuti."}
{"id": "2605297", "revid": "1566286", "url": "https://it.wikipedia.org/wiki?curid=2605297", "title": "Quim Guti\u00e9rrez", "text": "Biografia.\nDal 1992 ha lavorato in diverse serie della televisione pubblica catalana, tra i quali Poblenou e El Cor de la Ciutat.\nNel 2007 ha vinto il Premio Goya per il miglior attore nel film \"Azuloscurocasinegro\" di Daniel S\u00e1nchez Ar\u00e9valo.\nHa lavorato per il teatro, per il cinema e per la televisione.\nVita privata.\nSuo padre \u00e8 un professore di fisiologia presso l'Universit\u00e0 di Barcellona."}
{"id": "2605304", "revid": "767487", "url": "https://it.wikipedia.org/wiki?curid=2605304", "title": "2049 - L'ultima frontiera", "text": "2049 - L'ultima frontiera (\"Precious Find\") \u00e8 un film di fantascienza del 1996 diretto da Philippe Mora e interpretato da Rutger Hauer e Joan Chen.\nTrama.\nMoon City Bar, giorno di Natale. Durante una partita a poker Armond Crile vince, compresa nel piatto, un'analisi spettrografica di Asteroide 18 sul quale forse \u00e8 stata trovata la megaurite. Intanto Ben, un cercatore, mentre sta cercando lavoro incontra prima Sam Horton e poi Camilla Jones, capitano di una nave. Nel frattempo nella colonia mineraria dell'Asteroide 18 un gruppo di spietati cyborg chiamati Jumpers si presenta minaccioso ad un accampamento di minatori, i quali almeno per questa volta riescono a respingerli. Ben e Sam si reincontrano al Moon City Bar e poco dopo giunge anche Camilla. Per la seconda volta entrambi rifiutano di collaborare con il cercatore. Scarface, l'alieno sconfitto a poker da Armond, tende con i suoi scagnozzi un agguato all'uomo ma l'intervento del sopraggiunto Ben lo fa fallire. Giunti in albergo, Crile mostra a Ben la mappa di Asteroide 18, gli occhi del ragazzo sembrano illuminarsi, \u00e8 sicuro che porti alla preziosa megaurite, motivo per cui tenta di convincere l'altro ad unirsi a lui. Insieme si recano da Sam possessore di un cargo per coinvolgerlo.\nI tre soci dopo aver acquistato l'attrezzatura mancante da Kosnikov, mercante e ricettatore, partono fiduciosi alla volta di Asteroide 18.\nUna volta accampatisi iniziano gli scavi, ma questi si dimostrano del tutto infruttuosi, fino a quando Sam dopo essersi trovato nel bel mezzo di un \"vortice solare\" non si risveglia tra frammenti del prezioso minerale. Dal quel momento il filone sembra davvero inesauribile e tutto filare liscio fino a quando, a causa di un incidente rimangono a corto di acqua e uno di loro, estratto a sorte, dovr\u00e0 tornare indietro. Il sorteggio fa cadere questo compito su Ben. Il ragazzo tornato a Moon City \u00e8 costretto a rivolgersi a Kosnikov ma l'unico modo di convincerlo \u00e8 quello di mostrargli una pepita. Presto anche Camilla viene a conoscenza di quella pepita e si avvia a parlare con il giovane cercatore per proporgli un'assunzione. Questa volta sar\u00e0 lei ad essere respinta, pertanto non le resta altra strada che seguirlo.\nSu Asteroide 18 nel frattempo, i cyborg Jumper capitanati dal folle Loo Seki uccidono i minatori. Ben torna dalla sua missione appena in tempo, i compagni hanno finito l'acqua e sono allo stremo delle forze. I lavori ripartono di buon ritmo, ma all'improvviso compaiono Camilla e Salomon che pretendono di poter sfruttare anche loro il filone. Ne nasce una colluttazione che si conclude con un nuovo accordo: una societ\u00e0 a cinque. Crile preso dalla febbre dell'oro, in un eccesso di zelo usa troppo esplosivo, danneggiando la grotta e facendo crollare la volta sul povero Ben, il quale fortunatamente ne esce illeso. A complicare le cose arrivano i Jumper a sondare il terreno. \u00c8 giunto il momento di chiudere la ricerca, fare un ultimo carico e far saltare la miniera prima del loro ritorno.\nIl primo a tradire \u00e8 Salomon che si impossessa di tutto il carico e tenta di eliminare Ben e Sam, mentre Armond \u00e8 fuori combattimento perch\u00e9 sedato a causa delle sue intemperanze. I Jumpers ritornati all'accampamento trovano Crile solo e abbandonato da tutti. Stringono un accordo con lui per ritrovare la megaurite scomparsa.\nPer ultimi lasciano l'asteroide anche Sam e Ben, ancora vivi ma malconci. Sam decide di stabilirsi nella colonia spaziale dove si sono presi cura delle sue ferite e di rinunciare alla sua parte, Ben invece riparte per Moon City. La follia di Salomon aumenta e in uno scontro con il suo capo rimane ucciso. Ora \u00e8 Camila ad avere tutto il tesoro ma non pu\u00f2 convertirlo perch\u00e9 priva della concessione mineraria in possesso di Ben. Crile, trasformato in un Jumper, e Loo Seki pedinano Camilla. Il capo dei Jumper tradisce il compagno pugnalandolo e cattura la ragazza per farsi portare al tesoro ma improvvisamente giunge Ben che aggredendolo la libera e fugge insieme a lei. Ben e Camilla monetizzano un po' di megaurite e saldano i conti con Kosnikov, ne inviano un po' a Sam e organizzano il carico per un luogo dove la monetizzazione dar\u00e0 meno all'occhio.\nI due ragazzi ormai pronti a partire vengono ritrovati dai Jumper, ma grazie alla pistola acquistata all'emporio di Kosnikov riescono ad avere la meglio. Armond Crile fa la sua ricomparsa, \u00e8 molto cambiato nell'aspetto e nei modi e ha una strana filosofia. Sale sul cargo e fugge con il bottino. Sorprendentemente in prossimit\u00e0 della Luna, scarica tutto il minerale e s\u00e9 stesso nella discarica solitamente usata da Sam nel suo lavoro. Tre mesi dopo. Sam si \u00e8 stancato della sua vita tranquilla sulla colonia e raggiunge sulla Terra Ben e Camilla in procinto di sposarsi. Avendo speso la sua parte nell'acquisto di un nuovo cargo, propone loro una nuova avventura.\nPersonaggi.\nArmond Crile - Era un pezzo grosso incasinatosi e finito in prigione. Ora libero, cerca fortuna su Moon City.\n\u00c8 il personaggio il cui carattere cambia pi\u00f9 spesso nello sviluppo della storia: prima uomo sicuro di s\u00e9, poi folle e impulsivo capace di azioni stupide ed infine saggio e riflessivo come un samurai.\nCamilla Jones - Capitano di una nave cargo. \u00c8 senza dubbio una donna forte, interessata al denaro ma onesta e rispettosa dei patti presi. I rapporti con Salomon si deteriorano proprio perch\u00e9 lui non ha il suo stesso onore.\nBen - Ben \u00e8 un cercatore, la sua capacit\u00e0 di fiutare la megaurite ha dell'incredibile. \u00c8 il motore dell'azione del film e il personaggio che fa da collante a tutti gli altri.\nSam Horton - Si occupa di trasportare e scaricare immondizia con il suo cargo. Proprio perch\u00e9 possessore di una nave viene coinvolto. \u00c8 onesto ed ha grande simpatia per Ben che considera quasi un figlio.\nSalomon - \u00c8 l'assistente di Camilla. Forte fisicamente ma debole psicologicamente, la sua poca fiducia nel prossimo lo isola e lo porta a scelte sbagliate.\nLoo Seki - Capo dei Jumpers. Spietata macchina di morte, desideroso di arricchirsi alle spalle dei poveri cercatori. Un Samurai robot che combatte a colpi di spada.\nKosnikov - Ricettatore e gestore dell'emporio di Moon City. Ha uno sguardo angosciante e grande interesse per tutto ci\u00f2 che pu\u00f2 farlo arricchire.\nProduzione.\nIl ricettatore Kosnikov \u00e8 interpretato da Philippe Mora, regista del film. Alla fine dei titoli di coda dopo il canonico THE END, compare un curioso MAYBE.\nAnche sulla luna \u00e8 presente, ironicamente, un albergo della catena Hilton.\nAmbientazione.\nMoon City - \u00c8 una citt\u00e0 orbitante della Luna altamente tecnologica. \u00c8 un crocevia di razze aliene che si ritrovano l\u00ec per lavoro. Il Moon City Bar \u00e8 il luogo di ritrovo pi\u00f9 frequentato, dove si pu\u00f2 bere, giocare e trovare donne disponibili.\nAsteroide 18 - \u00c8 un brullo corpo celeste ricco di minerali: rame, titanio e megaurite. Popolato solo da minatori in cerca di fortuna e da criminali pronti a tutto."}
{"id": "2605306", "revid": "1391549", "url": "https://it.wikipedia.org/wiki?curid=2605306", "title": "Oasis (California)", "text": "Oasis \u00e8 una comunit\u00e0 non incorporata nella Contea di Mono in California. Si trova nella \"Fish Lake Valley\" 20 miglia (32 km) est sudest di Mount Bancroft.\n\"Oasis\" si trova sulla giunzione tra le statali \"California State Route 266\" e \"California State Route 168\".\nSecondo il censimento del 2000 la popolazione era di 22 abitanti."}
{"id": "2605311", "revid": "110157", "url": "https://it.wikipedia.org/wiki?curid=2605311", "title": "Thug Lovin'", "text": "Thug Lovin \u00e8 il primo singolo del rapper statunitense Ja Rule estratto dal quarto album \"The Last Temptation\". Prodotto da Irv Gotti, vede la partecipazione del cantante R&amp;B di successo Bobby Brown.\nLa canzone.\nLa canzone campiona \"Knocks Me Off My Feet\" di Stevie Wonder.\nHa ottenuto un discreto successo all'interno della \"Billboard Hot 100\", raggiungendo la posizione n.41; si \u00e8 piazzata invece alle posizioni n.16 e 10 rispettivamente nella \"Hot R&amp;B/Hip-Hop Songs\" e \"Hot Rap Tracks\". In paesi come Canada e Australia ha raggiunto la top 10.\nVideoclip.\nLa breve scena iniziale del videoclip vede due ragazze intente a guardare la televisione sedute su di un divano in un appartamento, ma in tv, come una di loro dice, non c'\u00e8 nulla di interessante. La stessa ragazza si rivolge poi a Ja Rule e Bobby Brown, che sono alla finestra ad aspettare che un elicottero li venga a prendere, chiedendo dove vanno quella sera.\nA questo punto, la ripresa si svolge all'interno del mezzo, che atterra poco dopo sopra un alto e illuminato palazzo con il gigantesco marchio, sul punto di atterraggio, della \"Murder Inc. Records\". I due artisti escono fuori dall'elicottero e cominciano a cantare il brano, accerchiati da ragazze vestite in abiti sexy.\nNella terza scena, Ja Rule e Bobby Brown sono in macchina e il primo \u00e8 al posto di guida. Quando vedono un gruppo di ragazze ferme al lato della strada, anch'esse in macchina, accostano per guardarle meglio e queste fanno ai due cenno di salire con loro. I due scendono subito dal loro mezzo e salgono quindi nell'altro, che riparte e si ferma pi\u00f9 avanti, dove c'\u00e8 una folla di persone che ballano a ritmo del brano e dove sono parcheggiate delle vetture lowrider. Ja Rule e Bobby Brown eseguono il brano in mezzo alla folla e quest'ultimo si esibisce anche in \"performance\" di danza.\nNella quarta e ultima scena i due artisti cantano davanti a uno schermo illuminato, sempre in mezzo alla strada.\nChink Santana, Irv Gotti e altri fanno un'apparizione nel video."}
{"id": "2605320", "revid": "2101209", "url": "https://it.wikipedia.org/wiki?curid=2605320", "title": "E non sai", "text": "E non sai \u00e8 il 33\u00b0 singolo di Alexia pubblicato nel 2009.\nLa canzone.\n\u00c8 il terzo singolo promozionale estratto dall'album \"Ale &amp; c.\" del 2009 eseguito da Alexia e Madame Sisi, noto personaggio dell'ambiente omosessuale italiano.\nIl brano racconta l'amore universale, quello che non segue nessun tipo di regole, ma che per questo si scontra con la societ\u00e0 e con le regole da quest'ultima imposte. Un messaggio forte, la definizione dell'amore che va oltre i pregiudizi e le apparenze e che travolge tutto, ma che per questo pu\u00f2 farci sentire deboli e fragili.\nEsce in tutte le radio e network musicali il 9 ottobre, mentre il videoclip viene presentato ufficialmente a \"Domenica cinque\" il 18 ottobre.\nIl videoclip.\nPer la canzone \u00e8 stato girato un videoclip, diretto da Marco Carlucci, con la stessa Alexia, Madame Sisi, l'attrice Anna Foglietta, l'attore Arthur Colombini e il ballerino Ilir Shaqiri. Quest'ultimo proveniente dal programma \"Amici di Maria De Filippi\".\nIl videoclip, contro l'omofobia, mostra Alexia, Madame Sisi e gli altri personaggi, all'interno di una sorta di \"labirinto della mente\". Il personaggio di Madame Sisi viene visto male da chi passeggia all'interno dei sentieri, questi ultimi soggetti principali della societ\u00e0 attuale, ipocrita e ricca di pregiudizi. Il filmato termina con il gesto di una bambina che pone un fiore a Madame, metafora dell'accettazione di qualsiasi amore.\nRiconoscimenti.\nIl videoclip \u00e8 stato premiato al \"Roma Videoclip Festival\"."}
{"id": "2605322", "revid": "921573", "url": "https://it.wikipedia.org/wiki?curid=2605322", "title": "Pep Munn\u00e9", "text": "Biografia.\nHa recitato tanto in catalano come in castigliano, ed ha raggiunto la maggiore popolarit\u00e0 specialmente in Catalogna, grazie all'interpretazione di ruoli da protagonista in serie televisive catalane come \"El cor de la ciutat\", o in serie di portata nazionale come \"El s\u00faper: Historias de todos los d\u00edas\". Da giovane milit\u00f2 nelle giovanili del Barcellona, e nel Rayo Vallecano. Il suo ultimo lavoro per la televisione \u00e8 stato \"Genesis\", una serie inizialmente prodotta ed emessa dal canale televisivo spagnolo Cuatro, interpretando il ruolo di Mateo Rocha."}
{"id": "2605324", "revid": "121491281", "url": "https://it.wikipedia.org/wiki?curid=2605324", "title": "Torre Generali (La D\u00e9fense)", "text": "La torre Generali (\"Tour Generali\" in francese) era un progetto di grattacielo di cui era programmata la costruzione nel quartiere finanziario La D\u00e9fense a Courbevoie (Hauts-de-Seine, Francia). Nonostante l'approvazione della costruzione, il progetto \u00e8 stato tuttavia abbandonato nel 2011.\nLa progettazione \u00e8 cominciata ufficialmente il 18 ottobre 2006 per conto della compagnia italiana Assicurazioni Generali. \u00c8 parte della modernizzazione di La D\u00e9fense e avrebbe dovuto essere costruito da Vinci sul sito del precedente Palazzo Iris, completato nel 1983. La Torre Generali avrebbe un'altezza stimata di 307,7\u00a0m dal piano terra e un costo totale di 500 milioni di euro.\nL'edificio avrebbe avuto di pannelli fotovoltaici, di pannelli solari e 18 turbine eoliche assiali per produrre energia. Altre iniziative per l'ambiente si sarebbero pensate durante il progetto, tra cui un impianto per il teleriscaldamento e il teleraffreddamento.\nUna volta completata, la torre sarebbe stata il pi\u00f9 alto edificio dell'Unione europea dopo l'Hermitage Plaza e lo Shard London Bridge."}
{"id": "2605326", "revid": "339392", "url": "https://it.wikipedia.org/wiki?curid=2605326", "title": "Tour Generali", "text": ""}
{"id": "2605327", "revid": "339392", "url": "https://it.wikipedia.org/wiki?curid=2605327", "title": "Generali Tower", "text": ""}
{"id": "2605336", "revid": "838137", "url": "https://it.wikipedia.org/wiki?curid=2605336", "title": "Ignazio Messina (politico)", "text": "Biografia.\nNato in una famiglia di giuristi, magistrati e docenti universitari, dopo la laurea con lode in Giurisprudenza, nel 1988 fonda un gruppo giovanile vicino alle posizioni dell'allora Sindaco di Palermo Leoluca Orlando. Nel 1991 \u00e8 tra i fondatori de La Rete, movimento per il quale \u00e8 candidato alle elezioni regionali in Sicilia e nel 1993 \u00e8 eletto sindaco del Comune di Sciacca.\nNel 1997 si ripresenta alle elezioni comunali con una lista civica denominata \"Lista Messina\" e con l'appoggio di Rifondazione Comunista viene rieletto. Nel 1998 aderisce all'Italia dei Valori di cui diviene portavoce regionale fino al 2003. Nel 1999 il suo mandato da Sindaco viene interrotto da una mozione di sfiducia approvata dal Consiglio Comunale; in seguito a ci\u00f2 Leoluca Orlando tiene un comizio a difesa di Messina e accusa i consiglieri comunali della citt\u00e0 di collusione con la mafia: per quella vicenda l'allora Sindaco di Palermo fu condannato, con sentenza definitiva, per diffamazione.\nAlle elezioni politiche del 2001 Ignazio Messina \u00e8 candidato alla Camera dei deputati nella Lista Di Pietro-Italia dei Valori nella circoscrizione Sicilia 1 in quota proporzionale e anche nel collegio uninominale di Sciacca dove raccoglie 4.301 voti e non viene eletto. Nel 2002 si fa promotore di un'iniziativa per istituire Sciacca come decima Provincia siciliana, ma la proposta finisce nel nulla.\nNel 2004 si ricandida come Sindaco del Comune di Sciacca, ripresentando la \"Lista Messina\" e con l'appoggio di Rifondazione Comunista e Verdi, ma non riesce a superare il primo turno. Eletto consigliere comunale, al ballottaggio fa apparentare la lista portante il suo nome con la coalizione di destra che sostiene il candidato Sindaco di Forza Italia ed \u00e8 determinante per la sua vittoria, a scapito di tutto il resto del cartello di centrosinistra (compresi Verdi e Rifondazione Comunista, suoi alleati al primo turno).\nMessina diventa vicepresidente del Consiglio Comunale e sostiene la maggioranza per tutto il mandato. Alle elezioni politiche del 2006 \u00e8 candidato al Senato della Repubblica nelle liste bloccate dell'Italia dei Valori nella circoscrizione Sicilia e nella circoscrizione Veneto, come numero 2 dietro Franca Rame, non risultando per\u00f2 eletto. Alle elezioni politiche del 2008 viene eletto alla Camera dei deputati nella lista dell'Italia dei Valori nella Circoscrizione Sicilia 1 e va a ricoprire il ruolo di responsabile nazionale degli enti locali dell'IdV.\nNella stessa tornata elettorale \u00e8 candidato alle elezioni regionali in Sicilia con la lista dell'Idv nel collegio di Agrigento, dove raccoglie 265 preferenze senza essere eletto. Alle elezioni politiche del 2013 \u00e8 candidato alla Camera dei deputati con la lista di Rivoluzione Civile in terza posizione nella circoscrizione Campania 1, quarta in Puglia e Piemonte 2, ma non \u00e8 eletto a causa del mancato superamento della soglia di sbarramento da parte della lista. Il 30 giugno 2013 viene eletto mediante primarie riservate agli iscritti al partito Segretario nazionale al Congresso dell'Italia dei Valori, succedendo ad Antonio Di Pietro.\nSi candida alle elezioni europee del maggio 2014 come capolista di Italia dei Valori in tutte le Circoscrizioni d'Italia, ma non \u00e8 eletto per via del mancato raggiungimento della soglia di sbarramento prevista al 4%.\nIl 29 dicembre 2017, in appoggio al PD di Matteo Renzi in vista delle politiche di marzo, nasce la lista Civica Popolare che riunisce, oltrech\u00e9 IdV, Alternativa Popolare di Beatrice Lorenzin, i Centristi per l'Europa di Pier Ferdinando Casini, L'Italia \u00e8 Popolare di Giuseppe De Mita e Unione per il Trentino di Lorenzo Dellai.\nAlle elezioni politiche del 2018 viene candidato dalla coalizione di centrosinistra al collegio uninominale di Brescia per il Senato, ma viene sconfitto dal rivale di centrodestra Adriano Paroli."}
{"id": "2605337", "revid": "122744815", "url": "https://it.wikipedia.org/wiki?curid=2605337", "title": "Artificiere", "text": "L'artificiere \u00e8 una figura tecnica preposta ad effettuare la bonifica del suolo degli ordigni esplosivi. Tale processo \u00e8 finalizzato a neutralizzare, disattivare e a rendere sicuri tutti gli ordigni inesplosi e gli ordigni improvvisati.\nStoria.\nPrima guerra mondiale e periodo tra le due guerre.\nLa bonifica degli ordigni, effettuata dagli artificieri, divenne una pratica formalizzata durante la prima guerra mondiale. La rapida produzione di massa di munizioni port\u00f2 molti difetti di fabbricazione con un gran numero di proiettili, sparati da entrambe le parti, divenuti letteralmente \"catorci\". Naturalmente questi risultarono pericolosi per entrambe le parti. In risposta gli inglesi crearono una sezione di esaminatori ordinari dalla Royal Army Ordnance Corps al fine di gestire il dilagante problema.\nNel 1918 il \"Deutsches Heer (1871-1919)\" utilizz\u00f2 delle spolette ad azione ritardata, che negli anni 1930 vennero ulteriormente sviluppate e sofisticate, a seguito del programma segreto della Germania nazista di sviluppo delle armi. Questi test portarono alla creazione delle spolette ad azione differita o ritardata, introdotte da Herbert Ruehlemann della Rheinmetall e impiegate la prima volta durante la guerra civile spagnola. L'azione ritardata delle spolette impiegate nelle bombe aeree, provoc\u00f2 il terrore tra la popolazione civile spagnola a causa dell'incertezza del tempo, rendendo inoltre complesso il compito di disinnescarle. I tedeschi si accorsero che le bombe inesplose causarono maggior caos delle bombe che esplodevano immediatamente. Questo caus\u00f2 un incremento nell'uso delle bombe ad azione ritardata nella seconda guerra mondiale. Invero anche gli alleati avevano in servizio numerose spolette a funzionamento differito o dette a lungo ritardo, come la inglese Pistol N\u00b017 e N\u00b037 (fino a 144 ore) o la M123 americana similare, che oltre ad avere tempi di ritardo programmabili con una certa sicurezza, erano anche progettate per opporsi anche ai tentativi di rimuoverle o neutralizzarle, risultando spesso letali per il personale artificiere.\nInizialmente non vi erano n\u00e9 l'impiego di strumenti specializzati, n\u00e9 la formazione, n\u00e9 una conoscenza basilare a disposizione e, mentre i tecnici delle munizioni impararono a neutralizzare in sicurezza uno specifico tipo di ordigno, il nemico aggiungeva e modificava varie parti affinch\u00e9 gli sforzi per disinnescare diventassero pi\u00f9 pericolosi. Questa tendenza al \"gatto con il topo\" \u00e8 giunta sino al giorno d'oggi e le varie tecniche utilizzate per disarmare le munizioni non sono ovviamente pubblicizzate.\nSeconda guerra mondiale.\nDurante la seconda guerra mondiale, durante la al battaglia d'Inghilterra, l'attivit\u00e0 ebbe grande risalto; in aggiunta ai tradizionali raid aerei, le bombe inesplose influirono pesantemente sul morale della popolazione, paralizzando i servizi essenziali e le comunicazioni. Le bombe con spoletta ad azione ritardata provocarono paura ed incertezza nella popolazione civile, il problema fu ulteriormente complicato quando i \"Royal Engineer bomb disposal personnel\" cominciarono ad incontrare munizioni munite di dispositivo anti-manomissione.\nLe spolette delle bombe che incorporavano dei dispositivi anti-manomissione furono specificatamente progettati per impedire la rimozione delle spolette e quindi la neutralizzazione delle grosse bombe, anche uccidendo gli artificieri. Gli scienziati ed il personale tecnico rispose mettendo a punto metodologie e contromisure per rendere le operazioni pi\u00f9 sicure con la conoscenza e a volte l'improvvisazione, creando le basi della moderna tecnica di neutralizzazione degli ordigni inesplosi.\nNell'Irlanda del Nord dal 1969 ad oggi.\nGli artificieri della Royal Logistic Corps (in precedenza RAOC), sono diventati i pi\u00f9 importanti esperti mondiali in ordigni terroristici o improvvisati (l'acronimo \u00e8 IED, Improvised Explosive Device), dopo che per anni contrastarono gli ordigni improvvisati piazzati dall'Esercito di liberazione dell'Irlanda del Nord (PIRA). I primi IED del PIRA variavano dalle semplici bombe artigianali con micce, ai pi\u00f9 sofisticati ordigni attivati dalla vittima. Dai primi anni 1970 in poi, la PIRA, evolvendosi con gli anni, inizi\u00f2 ad impiegare gli ordigni con vari tipi di esplosivi artigianali e di tecniche terroristiche mutuate da organizzazioni come l'ETA, la RAF tedesca e le BR italiane, con la connivenza di stati e servizi segreti di tutto il mondo.\nUn'unit\u00e0 specializzata dell'Esercito Inglese, la compagnia 321 EOD, (oggi parte dell'11\u00ba Reggimento EOD) fu distribuito per contrastare le violenze dell'IRA nell'impiego di IED contro obiettivi civili e militari. L'unit\u00e0 utilizzava il nominativo radio di \"Felix\",(in riferimento al gatto con nove vite), utilizzando la frase \"Fetch Felix\" tutte le volte che veniva rilevato un dispositivo sospetto. Questa frase divenne il titolo di un libro del 1981, intitolato: \"Fetch Felix\". La 321\u00aa EOD Coy RAOC, (ora 321\u00aa EOD Sqn RLC) \u00e8 l'unica unit\u00e0 dell'Esercito britannico decorata in tempo di pace, famosa per gli atti coraggiosi durante l'OP BANNER (1969\u00a0\u2013\u00a02007) nell'Irlanda del Nord.\nArtificieri britannici della 5131(BD) Sqn RAF, il 33\u00ba Reggimento Genio RE e l'11\u00ba Reggimento EOD RLC furono tra i primi gruppi inviati in Iraq nel 2003 prima dell'invasione vera e propria.\nL'et\u00e0 contemporanea e i conflitti a bassa intensit\u00e0.\nA partire dal secondo dopoguerra le forze armate britanniche hanno acquisito enorme esperienza nelle operazioni in Irlanda del Nord, nella bonifica di dispositivi IED. Queste venivano create e posizionate sotto forme diverse ed in particolare con autobombe, che venivano fatte detonare con diversi metodi, inclusi comandi via filo e radio. Nella Spagna settentrionale, dove gli attentati dei gruppi separatisti baschi erano comuni durante gli anni 1990, vi erano tre corpi preposti alla bonifica degli ordigni: Policia Nacional, Guardia Civil ed Ertzaintza. La Policia Nacional e la Guardia Civil vengono allertati solamente quando il bersaglio \u00e8 uno dei loro membri. I migliori artificieri britannici sono stati l'11\u00ba Reggimento EOD e il RLC.\nIl diffondersi dei conflitti a bassa intensit\u00e0 e il terrorismo, soprattutto all'inizio del XXI secolo, ha causato un ulteriore sviluppo delle tecniche terroristiche e conseguentemente dei metodi di bonifica. Gli operatori hanno dovuto adattarsi alla rapida evoluzione dei metodi di costruzione degli dispositivi esplosivi improvvisati che vanno dalle autobombe fino alle cinture esplosive e ad ordigni con esplosivi improvvisati. Poich\u00e9 gli esplosivi improvvisati sono generalmente poco affidabili e molto instabili, il loro impiego come la loro creazione, mette ad alto rischio sia il pubblico sia gli operatori EOD che cercano di renderli sicuri. Pertanto, i nuovi metodi, come le vecchie tecniche, si basano su veicoli remotizzati specificatamente progettati e armati come i robot impiegati dagli artificieri contro gli IED o le enormi ruspe corazzate come il D7 MCAP e il armored D9R.\nDurante l'Antifada al-Aqsa, le forze armate israeliane disarmarono e fecero esplodere centinaia di cariche esplosive, bombe e munizioni improvvisate come i razzi. Due squadre Israeliane EOD si guadagnarono la reputazione di aver convogliato tutti gli sforzi in questo: Il corpo del genio dell'Esercito Israeliano, il Sayeret Yahalom, e la Guardia di frontiera Israeliana dell'area di Gaza.\nNella Guerra in Iraq, le forze della Coalizione multinazionale in Iraq affrontarono molti ordigni esplosivi (IED) nei loro itinerari. Tali ordigni potevano facilmente distruggere i veicoli leggeri come il Humvee, mentre quelli pi\u00f9 grandi erano in grado di distruggere anche i carri armati. Queste cariche unite alle autobombe ed agli attentatori suicidi sono stati la maggiore causa delle vittime civili e militari in Iraq\nDefinizioni.\nEsistono due categorie di artificiere:"}
{"id": "2605340", "revid": "869733", "url": "https://it.wikipedia.org/wiki?curid=2605340", "title": "Rotflastc", "text": ""}
{"id": "2605343", "revid": "385321", "url": "https://it.wikipedia.org/wiki?curid=2605343", "title": "Beverly Hills Cop 2", "text": ""}
{"id": "2605348", "revid": "62221", "url": "https://it.wikipedia.org/wiki?curid=2605348", "title": "Felice Carlo Emanuele Cavallotti", "text": ""}
{"id": "2605350", "revid": "1833487", "url": "https://it.wikipedia.org/wiki?curid=2605350", "title": "Juana Acosta", "text": "Abita in Spagna. \u00c8 sposata con l'attore Ernesto Alterio e nel 2006 \u00e8 nata la loro prima figlia."}
{"id": "2605351", "revid": "1652635", "url": "https://it.wikipedia.org/wiki?curid=2605351", "title": "La bella e la bestia (musical 1994)", "text": "La bella e la bestia (\"Beauty and the Beas\"t) \u00e8 un musical Disney la cui colonna sonora \u00e8 di Alan Menken, le liriche di Howard Ashman e Tim Rice e i testi originali di Linda Woolverton. Si basa sull'omonimo lungometraggio del 1991, nonostante l'aggiunta di 7 nuove canzoni e alcune modifiche alla trama originaria. \"La bella e la bestia\" \u00e8 rimasto in scena a Broadway per 5,464 repliche dal 1994 al 2007, diventando il sesto show di Broadway maggiormente replicato nella storia. Il musical ha guadagnato oltre 1.7 miliardi di dollari in tutto il mondo ed \u00e8 stato prodotto in 13 paesi e 115 citt\u00e0. La prima produzione italiana del musical \u00e8 stata portata in scena in Italia al Teatro Nazionale di Milano per 8 mesi e al Teatro Brancaccio di Roma, ottenendo un record di oltre 500 repliche.\nTrama.\nAtto I.\nIn una notte gelida, una vecchia donna giunge in un castello splendente governato da un giovane principe. La donna chiede al principe un riparo dal freddo ed in cambio gli offre una rosa, ma lui egoista e scortese la respinge disgustato dal suo aspetto. La vecchia lo avverte di non lasciarsi ingannare dalle apparenze, perch\u00e9 la vera bellezza si trova nel cuore, ma viene respinta ancora. Vedendo che non c'\u00e8 amore nel suo cuore, la donna, trasformatasi in una bellissima fata, muta il principe in un'orrenda bestia e la sua servit\u00f9 in oggetti. La rosa offerta dalla fata \u00e8 in realt\u00e0 magica: prima che l'ultimo petalo cada la Bestia deve riuscire ad innamorarsi e a fare innamorare di s\u00e9 una fanciulla, altrimenti perder\u00e0 la possibilit\u00e0 di ritornare umano. (\"Prologo\")\nUna giovane fanciulla di nome Belle abita con il padre in un piccolo paesino. Adora leggere e spesso va in citt\u00e0 per recarsi in biblioteca. La mattina, mentre passeggia esprimendo il suo desiderio di vivere in libert\u00e0 come nei suoi libri, Belle \u00e8 osservata dalla gente, che nonostante riconosca la sua indiscutibile bellezza, ritiene bizzarri molti suoi comportamenti. (\"Belle\"). La ragazza attira inoltre le simpatie di Gaston, il cacciatore del paese bello e sciocco, intrigato dal suo bell'aspetto piuttosto che dall'indole della giovane.\nBelle, preoccupata dal mormorare della gente, ne parla al padre Maurice, un eccentrico inventore, che le assicura di non essere strana e promette di rimanerle sempre a fianco. (\u201cDa' retta a me\u201d). I due insieme ultimano un'invenzione di Maurice, che parte poco dopo per la fiera con al collo una sciarpa portafortuna donatagli dalla figlia. (\u201cDa' retta a me (Ripresa)\u201d).\nNel bosco Maurice si perde e viene attaccato da un branco di lupi, ma riesce fortunatamente a salvarsi entrando in un misterioso castello in cima ad una rupe. La servit\u00f9 (Lumi\u00e8re, il ma\u00eetre trasformato in candelabro, Din Don, il maggiordomo divenuto un orologio, Babette, una cameriera diventata scopa e Mrs. Bric, la tata ormai trasformata in teiera) lo accoglie, ma il padrone del castello, un'orrenda Bestia, lo rinchiude invece nelle segrete.\nIntanto in citt\u00e0 Gaston propone a Belle di sposarlo, ma lei cortesemente lo respinge. (\u201cMe\u201d). Alludendo all'arroganza di Gaston, Belle canta ancora una volta il suo bisogno di evasione da quella realt\u00e0 provinciale. (\u201cBelle (Ripresa)\u201d). Il braccio destro di Gaston, LeFou, ritorna dal bosco con addosso una sciarpa familiare. Belle, riconoscendola, comprende che suo padre \u00e8 in pericolo e fugge nei boschi a cercarlo. Arriva infine al castello, dove trova il padre imprigionato. Decide allora di fare un patto con la Bestia e accetta di rimanere al castello al posto del padre. Maurice viene condotto in paese senza poter salutare un'ultima volta la figlia. A Belle viene mostrata la sua stanza e le viene imposto di cenare con la Bestia. La ragazza si rammarica del suo destino ormai lontano da casa (\u201cCasa mia\u201d), ma Mrs. Bric e Madame de la Grande Bouche, un eccentrico guardaroba, tentano di tirarle su il morale. (\u201cCasa mia (Ripresa)\u201d).\nIn paese, Gaston si lamenta di Belle e mentre Letont e gli altri paesani cercano di rallegrarlo (\u201cGaston\u201d), Maurice li interrompe dicendo che la figlia \u00e8 stata imprigionata da una Bestia orrenda. Tutti lo deridono, ma poi Gaston escogita un piano. (\u201cGaston (Ripresa)\u201d). Al castello, la Bestia comincia ad essere impaziente non vedendo arrivare Belle per la cena. Din Don informa il padrone del rifiuto dell'invito da parte della ragazza e dopo una lite fra Belle e la Bestia, questi ordina alla fanciulla di rimanere digiuna finch\u00e9 non acconsentir\u00e0 a mangiare con lui. Nella sua ala del castello, la Bestia si rammarica della sua triste condanna, destinata a continuare. (\u201cQuanto durer\u00e0?\u201d). Successivamente, Belle, affamata, si introduce in cucina e tutta la servit\u00f9, infrangendo gli ordini del padrone, le prepara una sontuosa cena, intrattenendo la ragazza con un numero di cabaret a cui partecipano tutti gli oggetti incantati diretti da Lumiere. (\u201cQui da noi\u201d).\nDopo cena, Bella comincia a visitare il castello accompagnata da Din Don e da Lumiere, ma la sua grande curiosit\u00e0 la spinge ad accedere all'Ala Ovest, in cui le era stato proibito dalla Bestia di entrare. Meravigliata da una misteriosa rosa racchiusa dentro una campana di vetro, Belle non fa in tempo a toccarla perch\u00e9 viene cacciata via dalla Bestia che le strappa anche parte del vestito. La ragazza spaventata fugge via dal castello, mentre la Bestia vergognatasi del gesto appena compiuto, medita di non sapere pi\u00f9 amare. (\u201cSe non so amarla\u201d).\nAtto II.\nNei boschi Belle viene attaccata dai lupi, ma la Bestia (che si era resa conto di quello che aveva fatto) accorre in suo aiuto, rimanendo ferita nella lotta. Belle, piuttosto che fuggire a casa, decide di aiutare la Bestia a tornare al castello. L\u00ec le pulisce le ferite e la Bestia ringrazia la giovane del suo buon cuore, sperando che nasca tra di loro un'amicizia. Come segno di ringraziamento regala a Belle la sua immensa libreria che entusiasma la ragazza. Belle nota un cambiamento nei modi della Bestia e tutti i servitori si chiedono se stia sbocciando qualcosa fra i due. (\u201cQualcosa nell'aria\u201d). La loro speranza \u00e8 di poter tornare di nuovo umani (\u201cDi nuovo umani\u201d) e viene alimentata quando Belle chiede alla Bestia di cenare con lei.\nIntanto nel villaggio Gaston si incontra con Monsieur D'Arque, proprietario del manicomio del paese. Insieme escogitano un piano di rinchiudere l\u00ec Maurice finch\u00e9 Belle non acconsenta a sposare Gaston (\u201cMaison des Lunes\u201d). Al castello la Bella e la Bestia cenano insieme amabilmente e dopo iniziano a danzare nella sala da ballo. (\u201cLa Bella e la Bestia\u201d). La Bestia, ormai innamorata di Belle, chiede alla ragazza se \u00e8 felice. Lei risponde di si anche se le manca molto il padre. Allora la Bestia le mostra il suo specchio magico che consente di vedere tutto ci\u00f2 che si vuole. Guardando nello specchio Belle fa una terribile scoperta: suo padre si trova in fin di vita nei boschi. La Bestia concede a Belle di andare via, la libera in modo da aiutare il padre, dopo averle dato un doloroso addio (\u201cSe non posso amarla (Ripresa)\u201d).\nBelle trova il padre e lo conduce a casa. Dopo averlo curato, spiega a Maurice come anche lei sia cambiata durante il soggiorno al castello (\u201cTutto \u00e8 cambiato in me\u201d). Intanto arriva Gaston deciso a portare in manicomio Maurice. Belle prova a tutto il paese che il padre non \u00e8 matto mostrando loro tramite lo specchio magico la Bestia. Alla vista della Bestia tutti si spaventano, ma Belle cerca di rassicurarli. Gaston, notando un certo affetto di Belle nei confronti del mostro, riconosce in lui il suo rivale in amore, cos\u00ec insieme al resto della folla si dirige al castello per uccidere la Bestia (\u201cLa canzone della folla\u201d).\nAl castello gli oggetti incantati cercano di tenere a bada gli intrusi, ma Gaston riesce ad introdursi nella torre dove sta la Bestia. I due iniziano a lottare e Gaston sembra avere la meglio dato lo sconforto della Bestia. Quando Belle arriva, la Bestia rincuorata comincia a combattere, ma alla fine decide di risparmiare la vita a Gaston. Mentre la Bella e la Bestia si riuniscono, Gaston pugnala alle spalle il mostro, ma nel fare ci\u00f2 perde l'equilibrio e precipita dalla torre morendo.\nSul balcone, Belle cerca di rassicurare la Bestia, dicendole che vivr\u00e0. La prega di non morire, perch\u00e9 \u00e8 con lei che si sente a casa (\u201cCasa mia - Ripresa\u201d), ma alla fine muore; Belle si accascia sul suo corpo e sussurra all'orecchio del mostro il suo amore, poco prima che l'ultimo petalo della rosa cada. Inizia cos\u00ec una trasformazione e la Bestia riacquista le sue fattezze umane. Nonostante inizialmente la ragazza sembri non riconoscere l'uomo che le sta di fronte, nei suoi occhi rivede quelli della Bestia e lo bacia. I due cantano nella sala da ballo del loro miracoloso amore insieme a tutti gli altri abitanti del castello ormai ritornati umani. (\u201cTrasformazione/Finale\").\nNumeri musicali.\nAtto I\nAtto II\n\u2020 Canzoni con intermezzo strumentale\n\u2021 \"Human Again\" fu scritta da Menken e Ashman per il film, ma venne successivamente tagliata. Utilizzata poi nel musical dal vivo, venne reinserita nel film nella versione speciale DVD del 2002, per cui venne realizzata un'apposita sequenza animata.\n() Tra parentesi i titoli delle liriche nella versione italiana.\nProduzioni principali.\nBroadway.\nIl musical ha debuttato nell'aprile del 1994 al Palace Theatre di Broadway ed \u00e8 stato in scena fino al luglio del 2007, diventando uno dei pi\u00f9 longevi show nella storia di Broadway. Diretto da Robert Jess Roth e coreografato da Matt West, il cast originario includeva Susan Egan nel ruolo di Belle, Terrence Mann in quello della Bestia, Burke Mosesin quello di Gaston, Gary Beach in quello di Lumiere e Beth Fowler nel ruolo di Mrs Bric (Mrs Pots nella versione originale). Il musical \u00e8 rimasto in cartellone a Broadway per 5461 rappresentazioni e 46 anteprime, dal 18 aprile 1994 al 29 luglio 2007. Il 1\u00ba novembre 1999 il musical fu trasferito dal Palace Theatre al Lunt-Fontanne Theatre, dove rimase in cartellone fino al termine delle rappresentazioni. \nNel corso degli oltre dieci anni di repliche a Broadway, il ruolo di Belle \u00e8 stato interpretato da diciassette attrici, tra cui: Sarah Uriarte Berry (1995\u20131996 &amp; 2006), Kerry Butler (1996\u20131997), Deborah Gibson (1997\u20131998), Toni Braxton (1998\u20131999; la prima Belle afroamericana), Andrea McArdle (1999\u20132000), Jamie-Lynn Sigler (2002\u20132003), Christy Carlson Romano (2004) e Anneliese van der Pol (2007). Tra i baritoni che si susseguirono nel ruolo della Bestia si ricordano Jeff McCarthy (1995\u20131997 &amp; 2004), Chuck Wagner (1997\u20131998) e Steve Blanchard (2006-2008); il ruolo di Lumiere vide tra i propri interpreti anche Patrick Page (1999\u20132001 &amp; 2003), Bryan Batt (2001\u20132002) e Jacob Young (2006), mentre il piccolo Chip fu interpretato, tra gli altri, dai giovani Nick Jonas, Harrison Chad ed Andrew Keenan-Bolger. Tra gli attori che si cimentarono nel ruolo di Gastone i pi\u00f9 noti sono Marc Kudisch (1995), Steve Blanchard (1997), Christopher Sieber (2001) e Donny Osmond (2007).\nLondra.\nLa prima londinese del musical debutt\u00f2 al Dominion Theatre del West End il 29 aprile 1997. Il cast era composto da Julie-Alenah Brighten (Belle), Alasdair Harvey (Bestia), Burke Moses (Gaston), Derek Griffiths (Lumiere), Mary Millar (Mrs Bric), Norman Rossington (Maurice), Barry James (Cogsworth), Di Botcher (Madame de la Grande Bouche), Richard Gauntlett (LeFou) e Rebecca Thornhill (Babette). \"La bella e la bestia\" vinse il Laurence Olivier Award al miglior nuovo musical nel 1998. Il musical rimase in scena per due anni, terminando le repliche l'11 dicembre 1999. Nel corso dei mesi di repliche si aggiunsero al cast Earl Carpenter e John Barrowman nel ruolo della Bestia, Michelle Gayle in quello di Belle e Billy Boyle nella parte di Maurice.\nItalia.\nUna versione interamente tradotta da Franco Travaglio debutt\u00f2 il 2 ottobre 2009 al Teatro Nazionale di Milano, ristrutturato per l'occasione. Prodotto dalla Stage Entertainment, multinazionale di origini olandesi approdata anche in Italia, il musical \u00e8 rimasto in scena a Milano per otto mesi. Il 23 ottobre 2010 lo spettacolo \u00e8 approdato al Teatro Brancaccio di Roma dove si \u00e8 concluso l'8 maggio 2011, con un totale di oltre 500 repliche. Il cast originale italiano era composto da: Arianna (Belle), Michel Altieri (Bestia), Andrea Croci (Gastone), Umberto Bellissimo / Mimmo Chianese (Maurice), Emiliano Geppetti (Lumiere), Roberto Giuffrida (Letont), Simone Leonardi (Din Don), Gabriella Zanchi (Madame de la Grand Bouche), Alice Mistroni (Babette) e Manuela Zanier (Mrs Brich). La regia era di Glen Casale"}
{"id": "2605352", "revid": "1305772", "url": "https://it.wikipedia.org/wiki?curid=2605352", "title": "The Best of Both Worlds (Van Halen)", "text": "The Best of Both Worlds \u00e8 una doppia raccolta del gruppo musicale statunitense Van Halen, pubblicata il 20 luglio 2004 dalla Warner Bros. Records.\nL'album venne lanciato in concomitanza del reunion tour insieme a Sammy Hagar, con cui la band ha registrato i tre inediti contenuti nella raccolta. Sono inoltre incluse diverse tracce con David Lee Roth alla voce, mentre \u00e8 stato completamente omesso il materiale proveniente dall'ultimo album in studio, \"Van Halen III\", quindi non compare nessun brano inciso con Gary Cherone.\nLa raccolta ha debuttato direttamente al terzo posto della Billboard 200, ed \u00e8 stata seguita da un lungo tour estivo americano che ha riscosso ottimo successo di pubblico, ma durante il quale sono sorte nuove complicazioni personali tra la band e Hagar, che porteranno quest'ultimo a lasciare i Van Halen per la seconda e ultima volta nel 2005. Anche per il bassista Michael Anthony si tratter\u00e0 dell'ultima collaborazione con il gruppo.\nIl disco.\n\"The Best of Both Worlds\" \u00e8 la seconda raccolta pubblicata dai Van Halen dopo il \"Best Of - Volume I\" del 1996. L'album racchiude 36 tracce: 16 provenienti dai primi sei album registrati con David Lee Roth (1978\u20131984), 14 provenienti dai quattro album registrati con Sammy Hagar (1986\u20131995), pi\u00f9 tre brani dal vivo estratti da \"\" (1993) e tre canzoni inedite registrate con Hagar.\nMichael Anthony non suon\u00f2 il basso nelle tre canzoni inedite, tuttavia registr\u00f2 i cori e le parti vocali di accompagnamento. Nel periodo in cui tali brani vennero registrati, Anthony si trovava temporaneamente escluso dalla band, e si riun\u00ec a loro solo su richiesta esplicita di Sammy Hagar in occasione del seguente tour estivo. Eddie van Halen suon\u00f2 il basso per le tre canzoni inedite.\nSecondo quanto riportato da Anthony, il piano originale era quello di pubblicare un album che contenesse due CD: uno dedicato interamente a David Lee Roth, l'altro a Sammy Hagar. Tuttavia, i forti attriti che allora persistevano con Roth costrinsero la band a stabilire una \"tracklist\" mescolata, con brani di entrambi i cantanti che si alternavano per i due CD."}
{"id": "2605354", "revid": "486946", "url": "https://it.wikipedia.org/wiki?curid=2605354", "title": "WWE Wrestlemania X-Seven", "text": ""}
{"id": "2605355", "revid": "385321", "url": "https://it.wikipedia.org/wiki?curid=2605355", "title": "Un piedipiatti a Beverly Hills", "text": ""}
{"id": "2605356", "revid": "486946", "url": "https://it.wikipedia.org/wiki?curid=2605356", "title": "WrestleMania X7", "text": ""}
{"id": "2605357", "revid": "385321", "url": "https://it.wikipedia.org/wiki?curid=2605357", "title": "Beverly Hills Cop 3", "text": ""}
{"id": "2605358", "revid": "486946", "url": "https://it.wikipedia.org/wiki?curid=2605358", "title": "WrestleMania X-7", "text": ""}
{"id": "2605368", "revid": "79520", "url": "https://it.wikipedia.org/wiki?curid=2605368", "title": "Fidget", "text": ""}
{"id": "2605373", "revid": "599013", "url": "https://it.wikipedia.org/wiki?curid=2605373", "title": "Diocesi di Los \u00c1ngeles", "text": ""}
{"id": "2605375", "revid": "1071822", "url": "https://it.wikipedia.org/wiki?curid=2605375", "title": "Joseph-Marie Lo Duca", "text": "Biografia.\nJoseph-Marie Lo Duca, originariamente Giuseppe Lo Duca, nacque a Milano il 18 novembre 1910, da famiglia di origini siciliane (precisamente di Milazzo). Fu scrittore, giornalista, critico d'arte, studioso di cinema e di arte erotica, autore di una Storia del Cinema tradotta in pi\u00f9 di dodici lingue, e cofondatore insieme ad Andr\u00e9 Bazin dei \"Cahiers du Cin\u00e9ma\" (1951), la rivista di critica cinematografica francese su cui apparvero testi dei noti autori della Nouvelle Vague come \u00c9ric Rohmer, Jean-Luc Godard, Jacques Rivette, Claude Chabrol e Fran\u00e7ois Truffaut. \u00c8 del 1927 il suo primo libro, \"La sfera di platino\", \"un'utopia fantastica\" spesso accostata a \"Il mondo nuovo\" di Aldous Huxley e molto apprezzata da Filippo Tommaso Marinetti che volle scriverne la prefazione.\nDopo un esordio come romanziere nell'ambito futurista (\"La Sfera di Platino\", Albenga, il ramarro, 1930, con prefazione di Marinetti) e di pubblicista, Giuseppe Lo Duca si rifugi\u00f2 in Francia nel 1935 per evitare l'arresto dopo un duello con lo scultore Arturo Martini e ci rimase per tutta la vita. Cambi\u00f2 il suo nome italiano in Joseph-Marie, si stabil\u00ec a Samois-sur-Seine, e da allora us\u00f2 sempre il francese nelle sue opere.\nDopo due monografie dedicate a Henri Rousseau e a Giorgio De Chirico, scrisse numerose opere su vari argomenti, privilegiando il cinema e l'eros. Tra le pi\u00f9 importanti \"Eros im Bild\" (1942), con prefazione di Georges Bataille, \"L'erotismo nel cinema\" (1945), \"Louis Lumi\u00e8re inventore\" (1948), \"Le dessin anim\u00e9\" (1948) con prefazione di Walt Disney, \"Storia dell'erotismo\" (1968), \"Dizionario di sessuologia\" (1972), \"Manuel des confesseurs\" (1982), \"Luxure de luxe\" (arte erotica nei fumetti da Botticelli a Lichtenstein, 1983). Scrisse anche una introduzione al libro di Elio Vittorini \"Conversazione in Sicilia\", e in collaborazione con Federico Fellini il libro \"La dolce vita\" (Edizioni J. Pauvert).\nCur\u00f2 la BIE (Biblioteca Internazionale di Erotologia), la pi\u00f9 famosa collana erotica del mondo, nella quale fu ripubblicato il suo libro pi\u00f9 famoso, \"Il diario segreto di Napoleone Bonaparte\" (gi\u00e0 uscito nel 1948 con una nota di Andr\u00e9 Breton), con prefazione di Jean Cocteau. Nel 1999 Guillaume Baldy su Radio France gli dedic\u00f2 il programma \"A voix nue\", mettendone in rilievo le qualit\u00e0 di scrittore e intellettuale anticonformista che port\u00f2 avanti negli anni sessanta le battaglie contro la censura difendendo il diritto di espressione artistica anche sul piano dell'eros. Il suo ultimo libro, \"Les mines de Sodome\" (2001) sorprende per la vivacit\u00e0 d'invenzione e la modernit\u00e0 dello stile.\nJoseph-Marie Lo Duca mor\u00ec a Fontainebleau nel 2004. La citt\u00e0 di Samois-sur-Seine, dove abit\u00f2 a lungo, gli ha dedicato la biblioteca comunale. \nJoseph-Marie Lo Duca ebbe legami di amicizia con personaggi di rilievo nel campo della cultura come Andr\u00e9 Breton, Jean Cocteau, Georges Bataille, Pierre Molinier, Paul Val\u00e9ry, Leonardo Sciascia.\nSciascia ne parla in \"Nero su Nero\", supponendolo nato in Sicilia invece che a Milano."}
{"id": "2605384", "revid": "92723", "url": "https://it.wikipedia.org/wiki?curid=2605384", "title": "Diocesi di Pietersburg", "text": ""}
{"id": "2605396", "revid": "235890", "url": "https://it.wikipedia.org/wiki?curid=2605396", "title": "Eccitazione elettronica", "text": ""}
{"id": "2605397", "revid": "88087587", "url": "https://it.wikipedia.org/wiki?curid=2605397", "title": "Eccitazione vibrazionale", "text": ""}
{"id": "2605398", "revid": "235890", "url": "https://it.wikipedia.org/wiki?curid=2605398", "title": "Eccitazione rotazionale", "text": ""}
{"id": "2605407", "revid": "6923", "url": "https://it.wikipedia.org/wiki?curid=2605407", "title": "Societ\u00e0 Consortile Salernitana Trasporti", "text": "La Co.Sa.T. (acronimo di Societ\u00e0 Consortile Salernitana Trasporti) a r.l. \u00e8 una societ\u00e0 consortile composta da 23 aziende di trasporti pubblici operante principalmente in provincia di Avellino, Napoli e di Salerno.\nTrasporti.\nOltre alla gestione del trasporto pubblico di numerosi comuni campani, i principali collegamenti sono:"}
{"id": "2605414", "revid": "1305772", "url": "https://it.wikipedia.org/wiki?curid=2605414", "title": "Linea di successione al trono di Oldenburgo", "text": "La linea di successione al trono di Oldenburgo segue il criterio della legge salica.\nLa famiglia granducale di Oldenburgo \u00e8 un ramo cadetto della Casa di Holstein-Gottorp. Ha regnato sul Granducato di Oldenburgo fino al 1918 quando l'ultimo granduca, Federico Augusto II, fu costretto ad abdicare al termine della prima guerra mondiale. L'attuale capo della casa \u00e8 Antonio-G\u00fcnther di Oldenburgo, nato nel 1923.\nL'11 agosto 1903 lo zar Nicola II di Russia rinunci\u00f2 ai propri diritti ed a quelli della famiglia imperiale russa (la Casa di Holstein-Gottorp-Romanov) in favore di Federico Ferdinando di Schleswig-Holstein-Sonderburg-Gl\u00fccksburg. Pertanto, se la linea di successione presentata sotto si estinguesse, il titolo di capo della casa e di pretendente al trono passerebbe ai discendenti maschi di Federico di Schleswig-Holstein-Sonderburg-Gl\u00fccksburg, come stabilito dalla legge di successione del 19 ottobre 1904.\nLinea di successione.\nLa linea di successione a sua altezza reale il duca Cristiano di Oldenburgo, nato nel 1955, \u00e8 la seguente:"}
{"id": "2605428", "revid": "1543377", "url": "https://it.wikipedia.org/wiki?curid=2605428", "title": "L'uomo al balcone", "text": "L'uomo al balcone (titolo originale \"Mannen p\u00e5 balkongen\") \u00e8 un romanzo poliziesco pubblicato nel 1967 dalla coppia di autori svedesi Maj Sj\u00f6wall e Per Wahl\u00f6\u00f6. Il romanzo \u00e8 il terzo della serie in cui indaga il commissario di polizia di Stoccolma Martin Beck."}
{"id": "2605431", "revid": "767487", "url": "https://it.wikipedia.org/wiki?curid=2605431", "title": "Tch\u00f4", "text": ""}
{"id": "2605435", "revid": "228587", "url": "https://it.wikipedia.org/wiki?curid=2605435", "title": "Musica indipendente", "text": "La musica indipendente, o musica indie o semplicemente indie, \u00e8 una definizione che include un'ampia selezione di artisti rappresentativi della musica alternativa o di una cultura underground, il cui lavoro pu\u00f2 essere autoprodotto oppure supportato da etichette discografiche indipendenti, o da netlabel, non rapportabili, sia per aspetti legati alla notoriet\u00e0 che culturali, alle cosiddette major.\nIn Italia la musica indipendente \u00e8 rappresentata da diverse associazioni di categoria tra cui le principali sono Audiocoop, PMI, Arci, Assoartisti."}
{"id": "2605437", "revid": "1234826", "url": "https://it.wikipedia.org/wiki?curid=2605437", "title": "Glossario di One Piece", "text": ""}
{"id": "2605438", "revid": "2134764", "url": "https://it.wikipedia.org/wiki?curid=2605438", "title": "Renan Oliveira", "text": ""}
{"id": "2605440", "revid": "121707670", "url": "https://it.wikipedia.org/wiki?curid=2605440", "title": "Campionati mondiali di equitazione", "text": "V\nTitoli in palio.\nAi campionati mondiali oltre le tre specialit\u00e0 olimpiche (dressage, concorso completo e salto ostacoli) e paralimpiche (paradressage),vengono assegnati titoli in altre quattro specialit\u00e0. Solo nel \"volteggio\", gli uomini e le donne gareggiano in classifiche separate."}
{"id": "2605441", "revid": "348618", "url": "https://it.wikipedia.org/wiki?curid=2605441", "title": "Renan Henrique Oliveira Vieira", "text": ""}
{"id": "2605443", "revid": "834", "url": "https://it.wikipedia.org/wiki?curid=2605443", "title": "Il poliziotto che ride", "text": "Il poliziotto che ride (titolo originale \"Den skrattande polisen\") \u00e8 un romanzo poliziesco scritto nel 1968 dalla coppia di autori svedesi Maj Sj\u00f6wall e Per Wahl\u00f6\u00f6. Il romanzo \u00e8 il quarto della serie in cui indaga il commissario di polizia di Stoccolma Martin Beck.\nVincitore Edgar Award 1971.\nIl titolo riprende quello di un brano di Charles Penrose, \"The Laughing Policeman\".\nTrama.\nSu un autobus viene scoperta una strage di passeggeri, tra loro un giovane poliziotto.\nUn vecchio delitto ancora insoluto mette Martin Beck e la sua squadra sulle tracce che il loro giovane collega stava seguendo."}
{"id": "2605444", "revid": "1903739", "url": "https://it.wikipedia.org/wiki?curid=2605444", "title": "Dudeismo", "text": "Il dudeismo - in inglese dudeism, ufficialmente The Church of the Latter-Day Dude - \u00e8 una nuova religione e corrente di pensiero il cui obiettivo primario \u00e8 diffondere la filosofia e lo stile di vita rappresentati dal personaggio di Jeffrey \"The Dude\" (\"Drugo\" nella versione in italiano) Lebowski, nel film del 1998 \"Il grande Lebowski\" dei fratelli Joel ed Ethan Coen.\nStoria.\nFondato nel 2005 da Oliver Benjamin, un giornalista che vive tra Los Angeles, California, e Chiang Mai in Thailandia, il nome ufficiale del dudeismo \u00e8 \"The Church of the Latter-Day Dude\".\nBenjamin, dopo una vita a girovagare per il mondo in cerca di se stesso, rivide il film \"Il grande Lebowski\" mentre era in un bar della citt\u00e0 tailandese di Pai nel 2005. \u00abMi sentii come se avessi visto una storia che mi presentava il metodo per gestire le difficolt\u00e0 della vita. \u00c8 stato probabilmente il film pi\u00f9 commovente e divertente che io avessi mai visto\u00bb. Quella sera egli decise di fondare la nuova religione.\nLa religione prevede che si possa venire ordinati ministri di culto (\"Dudeist Minister\" o \"Dudeist Priest\") semplicemente facendone richiesta compilando un form sul sito ufficiale. Nell'agosto del 2012 si contavano pi\u00f9 di 160.000 preti dudeisti; nel 2021 il sito ufficiale riporta la cifra di 600.000 persone ordinate.\nAnche se il dudeismo utilizza principalmente l'iconografia e la narrativa del film \"Il grande Lebowski\", i suoi aderenti fanno notare come la visione del mondo dudeista sia esistita dall'inizio della civilt\u00e0, principalmente per correggere le tendenze della societ\u00e0 verso l'aggressione e l'eccesso. Individui come Laozi, Epicuro, Eraclito, Buddha, e il Ges\u00f9 pre-ecclesiastico sono visti come esempi di antichi profeti dudeisti. Pi\u00f9 recenti antenati comprendono umanisti come Kurt Vonnegut e Mark Twain. Il messaggio del film riguarda l'aleatoriet\u00e0 degli eventi che accadono e di come questa entri in gioco ogni volta che un personaggio fa programmi, siano questi di inganno, a scopo di lucro o di controinganno verso i truffatori. Gli autori sembrano quasi voler trasmettere la presenza di un'entit\u00e0 divina che punisce prima o poi tutti e si manifesta come caoticit\u00e0 in quella che, con falsa comicit\u00e0 e quindi ironicamente, descrivono come utopia deterministica dell'uomo. Il povero Donny, sempre fuori dalla situazione e mai consapevole, insieme alla nascit\u00e0 di un nuovo \"piccolo Lebowski\", simboleggiano l'avvenuta presa di coscienza da parte dello spettatore della filosofia giusta di vita: Drugo sa aspettare! Perch\u00e9, come diceva uno molto pi\u00f9 saggio di me: \"a volte sei tu che mangi l'orso, a volte \u00e8 l'orso che mangia te\". E non \u00e8 per niente un modo di dire dell'est. \nIl Dudeismo esalta la pigrizia e cerca di distogliere la gente dalla frenesia e dalle insoddisfazioni contemporanee. Il sistema ideale dudeista \u00e8 essenzialmente una forma moderna di Taoismo epurato da ogni dottrina medica e metafisica. Il dudeismo promuove e incoraggia la flessibilit\u00e0 della mente, il \"prenderla con filosofia\" o \"non prendersela\" di fronte alle difficolt\u00e0 della vita, credendo che questo sia l'unico modo per vivere in armonia con la nostra natura interiore e con le sfide dell'interagire con altre persone. Cerca inoltre di attenuare i sentimenti di inadeguatezza che nascono in societ\u00e0 che pongono grande enfasi su risultati e fortune personali, esaltando al contrario un approccio alla vita rilassato. Conseguentemente, semplici piaceri giornalieri come (nel caso di Lebowski) fare un bagno, ascoltare i Creedence Clearwater Revival e giocare a bowling con gli amici sono visti come molto preferibili rispetto all'ansia di dover inseguire il successo come metodo per raggiungere felicit\u00e0 e soddisfazione. Nel manifesto del Dudeismo si legge: \"La vita \u00e8 corta e complicata e nessuno sa cosa farci. Quindi non fare niente. Prendila con calma. Smettila di preoccuparti cos\u00ec tanto di andare in finale. Rilassati con qualche amico e qualche soda d'avena, e sia che fai strikes (massimo punteggio) o gutters (zero punti) fai del tuo meglio per rimanere te stesso con te e con gli altri; che \u00e8 come dire, tieni duro. O sopporta e sorridi\u201d. Il Dudeismo non \u00e8 anarchismo: esso riconosce la necessit\u00e0 dell'organizzazione e dell'ordine e la pigrizia \u00e8 disciplinata e determinata. Ognuno si sente oppresso dalle pressioni della societ\u00e0 e desidera avere maggiore libert\u00e0. Chiunque vorrebbe essere pi\u00f9 spensierato, rilassato e preoccuparsi meno dei soldi e dello status sociale. \u00c8 ci\u00f2 che il Dudeismo incoraggia.\nThe Church of the Latter-Day Dude ha lanciato la sua pubblicazione ufficiale, \"The Dudespaper\", nell'autunno del 2008. Il libro sacro dudeista, \"The Tao Dude Ching\", \u00e8 stato messo online nel luglio 2009. \u00c8 una reinterpretazione del \"Daodejing\" che usa dialoghi ed elementi della storia de \"Il grande Lebowski\".\nFestivit\u00e0 dudeiste.\nCome ogni altra religione, anche il dudeismo prevede alcuni giorni festivi durante l'anno.\nIl testo della descrizione nella tabella seguente \u00e8 la traduzione di quello riportato nella pagina relativa alle festivit\u00e0 del sito ufficiale della religione."}
{"id": "2605445", "revid": "15756", "url": "https://it.wikipedia.org/wiki?curid=2605445", "title": "Hoepli (casa editrice)", "text": "Hoepli \u00e8 una casa editrice italiana fondata a Milano nel 1870 da Ulrico Hoepli, editore svizzero naturalizzato italiano.\nSpecializzata in pubblicazioni scientifiche, svolge la sua attivit\u00e0 nel settore della manualistica tecnica e nell'editoria scolastica, \u00e8 presieduta da Barbara Hoepli, discendente di un nipote fondatore.\nIl dizionario online della Hoepli \u00e8 stato scelto come motore di ricerca preinstallato in Mozilla Firefox 3.6, sostituendo Il dizionario della lingua italiana De Mauro, non pi\u00f9 disponibile dal 2009.\nStoria.\nUlrico Hoepli nel 1870 rileva la libreria di Theodor Laengner in Galleria de Cristoforis, nel centro di Milano, per la cifra di 16.000 lire. L'anno successivo affianca all'attivit\u00e0 libraria anche quella editoriale, pubblicando una grammatica francese di G. S. Martin. Nel 1875 pubblica il primo dei numerosi manuali della sua collana, il \"Manuale del tintore\" di Roberto Lepetit. Nel 1877 lo stampo editoriale inizia ad assumere pi\u00f9 carattere scientifico e tecnico grazie all'incontro con Giuseppe Colombo, teorico dell'industrializzazione lombarda, con cui pubblica il \"Manuale dell'ingegnere\", che avr\u00e0 in seguito decine di edizioni.\nDal 1878 il catalogo della casa editrice supera i 2000 volumi. Nel 1885 Ulrico Hoepli viene nominato libraio-editore della Real Casa di Savoia. Nel 1897 la collana \"Manuali Hoepli\", asse portante del catalogo, raggiunge i 500 titoli. I principali argomenti trattati riguardano tecnica, arti e mestieri ma col passare del tempo viene dato spazio anche ad argomenti che esulano dalla normale linea editoriale, come la parapsicologia o la chiromanzia. Alla produzione si aggiungono nuovi filoni come quello dei libri per l'infanzia, delle collane di classici della letteratura italiana, dei libri di viaggio e delle riviste femminili e per l'infanzia. Dal 1881 la Libreria si occupa anche del settore antiquario. Per la casa editrice e la libreria lavorano trenta persone.\nNei primi anni del novecento si avviano grandi opere come la \"Storia dell'arte\" di Adolfo Venturi e il \"Corpus Nummorum Italicorum\", catalogo della collezione di monete di re Vittorio Emanuele III. Ulrico Hoepli, che non ha figli, chiama in casa editrice i nipoti Carlo Hoepli ed Erardo Aeschlimann.\nDurante la prima guerra mondiale la casa editrice subisce un rallentamento nella produzione, ma dal 1921 al compimento dei suoi primi cinquant'anni di vita editoriale, \u00e8 di nuovo ai vertici nella diffusione della cultura tecnico-scientifica. Ulrico Hoepli decide a questo punto di affidare l'azienda ai due nipoti, Carlo Hoepli e Erardo Aeschlimann. Nel 1923 l'azienda viene trasformata in societ\u00e0 anonima. L'anziano patriarca si spegne nel 1935, a ottantotto anni. Poco dopo, a causa del riassetto di Piazza San Babila, con la demolizione della Galleria De Cristoforis, casa editrice e libreria si trasferiscono in Via Berchet.\nDopo la successione di Carlo al fondatore Ulrico, viene dato un nuovo impulso alla produzione editoriale con la pubblicazione di nuovi autori e di riviste come \"Sapere\" e \"Cinema\". La produzione risente inevitabilmente del clima politico e culturale del fascismo, e nel 1933 Hoepli \u00e8 scelta per la pubblicazione degli \"Scritti e Discorsi del Duce\" in 12 volumi. L'avvento della seconda guerra mondiale apporta danni consistenti sia alla libreria (distrutta nei bombardamenti dell'agosto 1943), sia al magazzino (distrutto nel bombardamento dell'ottobre 1942), limitando la disponibilit\u00e0 dei titoli in catalogo da 4000 a 82.\nNel 1945, dopo la fine del secondo conflitto, casa editrice e libreria riaprono in Corso Matteotti; Carlo ricostruisce il catalogo aggiungendo nuovi autori alle ristampe degli storici hoepliani, mentre nel 1955 si d\u00e0 il via alla pubblicazione della \"Enciclopedia Hoepli\" in sei volumi, completata nel 1968, che richiede un grande sforzo editoriale solo in parte compensato dalle vendite. Nel 1958 viene inaugurata la nuova sede di via Hoepli 5, nel centro di Milano, progettata dagli architetti Luigi Figini e Gino Pollini, che ancora oggi ospita la libreria e gli uffici della casa editrice.\nNegli anni Sessanta il successore di Carlo, Ulrico Carlo, figlio di suo figlio Ulrico inizia il suo lavoro nella casa editrice, la quale si adatta ai continui progressi e ai cambiamenti della societ\u00e0 estendendo la produzione a nuove tecnologie come le telecomunicazioni, l'elettronica e l'informatica. Negli anni settanta si sviluppa il settore dell'editoria per la scuola. Negli anni ottanta e novanta il catalogo della libreria conta circa 175.000 titoli. Con il presidente Giovanni Hoepli, figlio di Ulrico Carlo, \u00e8 stata raggiunta la quinta generazione, il catalogo della casa editrice \u00e8 sempre pi\u00f9 orientato verso la tecnica, la manualistica, l'editoria scolastica e universitaria. Nel 2017 Barbara Hoepli viene nominata presidente, Matteo Ulrico Hoepli vicepresidente e Giovanni Ulrico Hoepli amministratore delegato."}
{"id": "2605452", "revid": "123779739", "url": "https://it.wikipedia.org/wiki?curid=2605452", "title": "Noventa Vicentina", "text": "Noventa Vicentina (\"No\u00e9nta\" in veneto) \u00e8 un comune italiano di 8 939 abitanti della provincia di Vicenza in Veneto.\nGeografia fisica.\nNoventa Vicentina \u00e8 il comune pi\u00f9 a sud della provincia di Vicenza. Dista 33\u00a0km dal capoluogo e 37\u00a0km da Padova. Il territorio \u00e8 pianeggiante, pur trovandosi a pochi chilometri dai Colli Euganei (a est) e dai Monti Berici (a nord-ovest).\nIl comune \u00e8 inoltre lambito a sud dal fiume Frassine che segna il confine tra la provincia di Padova (comuni di Borgo Veneto e Ospedaletto Euganeo) e la provincia di Vicenza.\nOrigini del nome.\nIl nome di Noventa Vicentina (dal latino \"nova entia\", nuove terre) ricorda l'opera di bonifica attuata dopo le disastrose alluvioni dell'et\u00e0 longobarda.\nStoria.\nEpoca antica.\nSul suo territorio furono trovati reperti dovuti a presenza umana in epoca preistorica; fu densamente abitato in et\u00e0 romana.\nMedioevo.\nFonti storiche certe attestano l'esistenza di un castello vescovile a Noventa, uno dei pi\u00f9 importanti del Basso Vicentino, del quale tuttavia sono state perse tracce e memoria. Durante il Medioevo, in quest'area i vescovi di Vicenza possedevano vaste propriet\u00e0, spesso insidiate dalle vicine Este, Montagnana e Lozzo i cui signori tendevano ad estendere i propri domini. Per tale fatto, aggravato dalla lontananza di Vicenza, il castello di Noventa doveva essere piuttosto forte: il Pagliarino scrive che i castelli di Noventa e di Pojana erano \u00ababbondanti di ricchezze, forti et cinti di bastioni et di fossa\u00bb.\nIl primo documento che parla espressamente del castello di Noventa \u00e8 il diploma imperiale rilasciato da Ottone III al vescovo di Vicenza G\u00edrolamo nell'anno 1000: esso vi figura tra i castelli esentati dalla tassa del fodro, privilegio che circa cent'anni dopo Enrico IV confermava al vescovo Ezzelino.\nIl fatto di essere esistito sin dal X secolo e di essere stato di propriet\u00e0 vescovile farebbe pensare che il castello di Noventa sia stato in origine una fortificazione dell'antichissima pieve di Santa Maria, cos\u00ec come \u00e8 avvenuto in tanti casi consimili e relativi all'epoca delle incursioni degli Ungari. Tuttavia i castelli nati dalla fortificazione delle chiese in quell'epoca erano generalmente di dimensioni e di strutture modeste, mentre quello di Noventa doveva invece essere grande e robusto; in secondo luogo, anzich\u00e9 nei pressi della pieve, \u00e8 assai probabile ch'esso sorgesse a sud ovest di contr\u00e0 Capovilla, ai confini col territorio di Pojana, dove esiste tuttora il molto indicativo toponimo \"Castellazzo\".\nTenuto conto di questo, si pu\u00f2 ipotizzare che a Noventa, dopo il primitivo incastellamento della pieve i vescovi abbiano fatto erigere in altro luogo anche un castello vero e proprio - lo stesso di cui parla il Pagliarino - e che abbiano mantenuto nei pressi della pieve la \"domus episcopatus\" della quale si ha documentata memoria almeno sin dal 1266. Sulla base di quest'ipotesi, a Noventa potrebbero esservi stati due nuclei fortificati; ci\u00f2 almeno sino al 1240, perch\u00e9 in quell'anno i castelli di Noventa e di Pojana \u00abfurono - secondo il Pagliarino - posti in ruina et in esterminio da Eccelino\u00bb.\nQuanto alla \"domus episcopatus\", essa sopravvisse all'epoca ezzeliniana; viene spesso citata negli atti e documenti successivi al 1260, mentre non vien pi\u00f9 fatta menzione alcuna del castello, il che confermerebbe l'ipotesi dell'esistenza di due distinte opere fortificate e che dopo la distruzione del 1240 il castello non sia pi\u00f9 stato ricostruito, mentre continu\u00f2 ad essere utilizzata la primitiva fortificazione pievana che includeva la \"domus\" e sorgeva nel centro abitato.\nQuest'ultimo conserv\u00f2 probabilmente ancora per qualche tempo i segni dell'originaria impostazione urbanistica: lo si deduce da un atto pubblico del 1471 in cui si legge \u00ab\"Noventa... in contracta burgi ab ecclesia\"\u00bb, si parla cio\u00e8 del \"burgus\", sorto a ridosso delle fortificazioni.\nVerso la met\u00e0 del Trecento, durante la dominazione scaligera, il territorio di Noventa fu sottoposto, sotto l'aspetto amministrativo, al Vicariato civile di Orgiano e tale rimase sino alla fine del XVIII secolo.\nEt\u00e0 moderna e contemporanea.\nNoventa, che dal 1404 era entrata a far parte della Serenissima Repubblica di Venezia, trova nel secolo successivo, dopo la conclusione delle travagliate vicende legate alla Lega di Cambrai (1508), le condizioni che le permettono di svilupparsi economicamente e socialmente.\nIl Vicentino seguir\u00e0 fino in fondo le sorti di Venezia e dopo la caduta della Serenissima passer\u00e0 sotto la dominazione austriaca, per poi entrare a far parte, nel 1866, del Regno d'Italia.\nCultura.\nCentro scolastico della zona - oltre alla scuola dell'obbligo vi sono anche l'Istituto Professionale Industria e Artigianato Leonardo Da Vinci e l'Istituto d'Istruzione Superiore Umberto Masotto - Noventa \u00e8 anche sede di manifestazioni culturali di notevole livello - come \"Teatro a Noventa\" - e di iniziative tendenti a favorire lo sviluppo economico e produttivo, ma anche sociale, del Basso Vicentino.\nVi sono anche la Biblioteca Comunale e il Cinema Teatro \"Modernissimo\".\nTelevisione.\n\"T\u00e8liko TV\" era un'emittente televisiva locale nata nel 1986. Nel 2000 cambia denominazione in \"TeleVeneto\" e successivamente in \"T\u00e8liko TV / TeleVeneto\". Trasmette come Web TV.\nGeografia antropica.\nFrazioni del comune di Noventa Vicentina sono Caselle (con circa 100 abitanti), Saline, Are.\nAltre localit\u00e0 o contrade sono: Agora Di Sotto, Agora Est, Ca' Bosco Di Sopra, Ca' Bosco Di Sotto, Fioccarde, Frassenella Di Sopra, Marchiorette Di Sopra, Marchiorette Di Sotto, Migliadizzi Di Sotto, San Floriano, Spinosa Di Sopra, Spinosa Nord.\nEconomia.\nLa zona, pur mantenendo la propria tradizione agricola, vanta una significativa presenza industriale nei settori tessile e metalmeccanico, \nNella Provincia di Vicenza il comune di Noventa Vicentina risultava al 4\u00ba posto nella classifica del benessere, pubblicata nel 2011 da Il Sole 24Ore.\nA Noventa si trovano la sede italiana della Komatsu Limited e della Staff International.\nInfrastrutture e trasporti.\nStrade.\nNoventa Vicentina \u00e8 collegata ai centri circostanti tramite strade provinciali, la principale delle quali \u00e8 la strada provinciale 247 Riviera Berica (ex strada statale 247 Riviera), che si snoda tra Vicenza ed Este.\nLa localit\u00e0 \u00e8 servita dal casello omonimo posto sull'Autostrada A31 aperto nel 2015.\nFerrovie.\nFra il 1887 e il 1979 la localit\u00e0 fu servita dalla omonima stazione della tranvia Vicenza-Noventa Vicentina-Montagnana.\nLa linea rivest\u00ec un ruolo importante anche durante la prima guerra mondiale, quando numerosi profughi e sfollati provenienti dall'Altopiano di Asiago trovarono ospitalit\u00e0 in particolar modo nei comuni di Noventa Vicentina e Pojana Maggiore.\nA partire dal 1948 Noventa Vicentina divenne localit\u00e0 capolinea poich\u00e9 a seguito di danneggiamenti subiti durante la seconda guerra mondiale, il tratto Noventa Vicentina-Montagnana fu cessato mentre il tratto Noventa Vicentina-Vicenza continu\u00f2 ad essere attivo per i successivi 30 anni.\nSul sedime tranviario, dopo la sua dismissione, \u00e8 stata realizzata la pista ciclabile Riviera Berica.\nMobilit\u00e0 urbana.\nIl trasporto pubblico a Noventa Vicentina \u00e8 garantito da autocorse svolte dalla Societ\u00e0 Vicentina dei Trasporti (SVT).\nAmministrazione.\nGemellaggi.\nNoventa Vicentina \u00e8 gemellata con:\nInoltre, il 10 giugno 2012, il comune di Noventa Vicentina ha aderito alla lista dei comuni gemellati con la fondazione \"Citt\u00e0 della Speranza\".\nSport.\nCalcio.\nLa \"Nova Gens\" \u00e8 la principale societ\u00e0 calcistica di Noventa Vicentina. Fondata nel 1914, \u00e8 una delle pi\u00f9 antiche squadre del vicentino, alle spalle del Vicenza Calcio, fondato nel 1902. La squadra gioca le sue partite casalinghe allo Stadio \"Gino Fracca\" di Noventa Vicentina; i colori sociali sono il rosso e il blu.\nPallavolo.\nIl Volley Noventa \u00e8 la squadra pallavolistica femminile di Noventa Vicentina. Ha disputato negli anni ottanta campionati femminili in serie A1 e A2. L'esordio in A1 fu il campionato 1981-1982. Il Volley Noventa ha disputato nove campionati femminili in serie A1."}
{"id": "2605455", "revid": "1748167", "url": "https://it.wikipedia.org/wiki?curid=2605455", "title": "Rosciano", "text": "Rosciano \u00e8 un comune italiano di abitanti della provincia di Pescara, in Abruzzo, sito su un colle al centro della Val Pescara.\nNella frazione di Villa Badessa (in lingua arb\u00ebreshe \"Badhesa\") \u00e8 presente l'unica comunit\u00e0 Arb\u00ebresh\u00eb (italo-albanese) dell'Abruzzo, fino agli inizi del XX secolo parlante lingua arb\u00ebreshe e che mantiene il rito bizantino greco.\nStoria.\nAbitato sin dal neolitico (come testimoniano reperti rinvenuti nelle localit\u00e0 Coccetta e Piano Ciero), e probabilmente \"vicus romanus\" (lo dimostrano l'impianto in laterizio che funge da basamento alla torre del castello, nonch\u00e9 vari oggetti scoperti nel territorio (tra i quali un sarcofago, suppellettili, armi), l'area di Rosciano vide l'insediamento di una fara longobarda, posta ai confini meridionali del ducato di Spoleto lungo la riva sinistra del fiume Pescara.\nDel periodo longobardo restano vari reperti, come un pettine in osso lavorato, venuto alla luce da una sepoltura presso Villa Oliveti ed una necropoli in localit\u00e0 Piano Fara pi\u00f9 varie sepolture lungo il tracciato del Tratturo, ma anche diversi toponimi come Piano Fara, Colle della Guardia e S. Giovanni alla Pescara, quest'ultimo in riferimento alla chiesa edificata dai longobardi ai piedi del colle sul quale, nella seconda met\u00e0 del secolo XI, Achille Valignani, Duca di Vacri, fece costruire una torre con la funzione di testa di ponte per le schiere normanne in movimento alla volta del comitato pinnense. Intorno a questo elemento fortificato, poi ampliatosi nell'attuale castello, le popolazioni della fara e quelle circonvicine crearono il primitivo nucleo abitato di Rosciano.Nella bolla del Papa Nicol\u00f2 IV del 1288 gi\u00e0 si menziona il \"Castrum Rusciani\". In esso sono situate costruzioni molto antiche, come il castello medioevale con la torre detta \"dei Paladini\", edificata dai normanni, il cui primo comandante militare, Roscio da Montechiaro, ha dato il nome al paese. Aggregati inizialmente alla contea normanna di Manoppello, il feudo e, soprattutto, il castello di Rosciano diedero ricovero a diversi capitani di ventura del tempo come Roscio da Montechiaro, Minuccio dell'Aquila, Giovanni Caldora, Muzio Attendolo Sforza e suo figlio Francesco, duca di Milano. Nel 15. secolo Rosciano risulta appartenere alla universitas di Chieti e ancora nel 1547 un privilegio ne conferma il possesso. Nei secoli successivi, il feudo jure langobardorum fu baronia di varie famiglie (Valignani, Filippone, Todesco e altre) per essere infine dal 1737 e fino all'eversione della feudalit\u00e0 nel 1806, della famiglia De Felici.\nTestimonianze della storia del territorio possono essere rintracciate anche negli antichi libri catastali del XVII e del XVIII secolo, ancora ben conservati presso la sede comunale e studiati quali importanti fonti per la storia del paese.\nNel corso del XVIII e del XIX secolo furono aggregate all'originaria \"Universitas Terrae Rusciani\" le attuali frazioni Villa S. Giovanni (gi\u00e0 Commenda di San Giovanni Gerosolimitano per l'Ordine di Malta), Villa Oliveti (gi\u00e0 feudo benedettino di S. Liberatore a Majella nella diocesi di Montecassino) e Villa Badessa. Quest'ultima \u00e8 un'isola etnico e linguistica Arb\u00ebresh\u00eb. Sebbene questa lingua sia ormai scomparsa nel parlato quotidiano, tuttavia permane nella ritualit\u00e0 liturgica: vi \u00e8 situata, infatti, una chiesa di rito bizantino greco che fa capo all'Eparchia di Lungro, in Calabria. Provenienti dalla Morea, Corf\u00f9 e dalla coste dell'Epiro meridionale, le genti badessane, giunte in Abruzzo per fuggire la dominazione turco ottomana, furono stanziate nelle terre di Rosciano nel 1743, grazie al beneplacito del re Carlo III di Borbone.\nMonumenti e luoghi d'interesse.\nCentro storico: le chiese dell'Assunzione della Beata Vergine Maria e di San Nicola.\nNel centro storico si possono ammirare la chiesa dell'Assunzione della Beata Vergine Maria (detta anche di sant'Eurosia, patrona del paese), con tele del seicento e del settecento, fra le quali tre tele di Nicola Ranieri da Guardiagrele datate 1774 ed una \"Madonna del Rosario col papa Pio V\" di fattrice manieristica datata 1581.\nVi si trova, inoltre, la graziosa chiesetta di San Nicola (ristrutturata nel 1480), che conserva una preziosa serie di affreschi rinascimentali della scuola di Andrea De Litio, il principale artista abruzzese del quattrocento, tra i quali una delle prime raffigurazioni di San Rocco in terra abruzzese (realizzata al tempo della pestilenza di Ortona a mare del 1497).\nChiesa bizantina di Santa Maria Assunta (Villa Badessa).\nA Villa Badessa si pu\u00f2 ammirare la chiesa di rito bizantino greco che fu costruita intorno alla seconda met\u00e0 del XVIII secolo e rappresenta il simbolo religioso delle comunit\u00e0 Albanesi dell'Italia peninsulare. La chiesa di Villa Badessa conserva una ricca collezione di 77 icone bizantine e post bizantine, tanto da essere considerata una delle principali raccolta artistiche di icone dell'Europa Occidentale. \u00e8 stato pubblicato il primo catalogo delle icone badessane. Vi \u00e8 inoltre un piccolo museo comunale sulle tradizioni culturali albanesi e sul rito religioso greco-bizantino.\nTorre medievale di Palazzo De Felice.\nLuogo simbolo del paese \u00e8 la \"Torre\" o Palazzo De Felice: il puntone, eretto probabilmente con funzioni di avvistamento e difesa del vasto territorio circostante, ha una probabile origine medievale, vista anche la presenza di due monofore ogivali che si aprono nella sua muratura e che sembrerebbero suggerire una edificazione al XIII secolo, quando Rosciano viene tra l'altro annoverata nelle fonti (nel 1288) come \"Castrum Rosciani\". Restano comunque evidenti le tracce di rifacimenti e modifiche subite nei secoli successivi, quando il torrione dovette essere annesso alla mole rettangolare del palazzo dei Di Felice di Casale divenendo tutt'uno con esso.\nCultura.\nIl paese \u00e8 ricco di feste e di tradizioni popolari. Fra queste si ricorda la rappresentazione de \"Lu Sant'Andonie\" che si svolge in onore di Sant'Antonio abate presso la frazione Villa San Giovanni.\nEconomia.\nIl comune di Rosciano \u00e8 noto per la sua vocazione territoriale alla produzione di vino e olio extravergine d'oliva. Il comune \u00e8 parte delle citt\u00e0 del vino d'Italia.\nBibliografia.\nAltri progetti"}
{"id": "2605458", "revid": "438678", "url": "https://it.wikipedia.org/wiki?curid=2605458", "title": "Mogliamante", "text": "Mogliamante \u00e8 un film del 1977 diretto da Marco Vicario.\nTrama.\nAgli inizi del Novecento Luigi, ricco commerciante di vini della provincia veneta, conduce uno stanco \"m\u00e9nage\" coniugale con la moglie Antonia, afflitta da disturbi isterici e costretta a letto da calmanti e sonniferi. In un periodo di accese dispute politiche, nessuno sospetta in lui un anarchico e un autore (con lo pseudonimo di Ulisse) di opuscoli clandestini che incitano alla rivolta. Assistendo involontariamente a un omicidio, Luigi crede di essere ricercato ed \u00e8 costretto a nascondersi nel granaio della casa di suo cugino Vincenzo. La sparizione del marito costringe Antonia a vincere la sua malattia immaginaria e ad occuparsi degli affari di famiglia: con il \"calesse\" comincia ad andare in giro dai clienti e, nel corso di queste visite, non solo viene a sapere delle simpatie anarco-libertarie di Luigi, ma anche delle sue relazioni extraconiugali.\nCredendo Luigi ormai morto, Antonia comincia ad assaporare il piacere di una ritrovata libert\u00e0 e si butta dapprima fra le braccia di un ufficiale; poi allaccia una relazione con un giovane medico presunto omosessuale fino a sperimentare un rapporto a tre con la dottoressa Paola, amante di suo marito, e con il conte Brandini. Dal granaio di Vincenzo, che si trova proprio di fronte a casa sua, Luigi pu\u00f2 spiare la donna e, sempre pi\u00f9 infuriato dalla gelosia, prende atto della sua incredibile metamorfosi che si completa quando lei scopre che il marito \u00e8 vivo: ora Antonia, sapendo che lui la osserva, si spinge ancor pi\u00f9 nella provocazione e l'effetto sar\u00e0 quello di far uscire dal nascondiglio Luigi, ferito nell'onore, e di farlo tornare a casa.\nProduzione.\nIl film fu girato in provincia di Treviso, in particolare a Cison di Valmarino dove, per l'abitazione di Luigi e Antonia e per il granaio di Vincenzo, vennero utilizzati due edifici che si trovavano davvero uno di fronte all'altro in piazza Roma, e poi a Farra di Soligo, al Molinetto della Croda, al castello Papadopoli Giol di San Polo di Piave, alla Villa Rinaldi di Asolo e a Vittorio Veneto."}
{"id": "2605463", "revid": "111929910", "url": "https://it.wikipedia.org/wiki?curid=2605463", "title": "Ugo Mursia", "text": "Biografia.\nNato in Sicilia, il padre fu un funzionario di polizia. Al termine della Prima guerra mondiale, la famiglia si trasferisce a Roma e successivamente a Padova, a seguito della promozione a questore del padre. Nell'Universit\u00e0 cittadina Mursia si laurea in Giurisprudenza e successivamente in Scienze politiche. Durante gli anni universitari prese parte ai Littoriali.\nGiornalista pubblicista, inizia la sua carriera nel 1941, collaborando come critico ad alcuni settimanali locali. Durante la Resistenza italiana partecipa come partigiano nelle file di Giustizia e Libert\u00e0.\nDurante il secondo dopoguerra, intraprende la carriera di piccolo editore a Padova, per poi trasferirsi a Milano, dove dopo aver lavorato come propagandista e rappresentante per altre case editrici, girando le librerie di Milano in bicicletta, acquista nel 1951 la \"Alberto Corticelli editore\", specializzata in letteratura per l'infanzia. Nel 1955 d\u00e0 vita alla \"Ugo Mursia editore\" che cre\u00f2 dal nulla in collaborazione con la moglie, Giancarla Re Mursia (Alassio 3 giugno 1920 - Milano 23 marzo 2016) . \nA Ugo Mursia si deve la traduzione e pubblicazione in Italia dell'opera completa di Joseph Conrad, sua grande passione fin da ragazzo. \nNel 1977 Mursia rilasci\u00f2 una delle sue rare interviste a Enrico Filippini di Repubblica dicendo:.\nLa citt\u00e0 di Carini gli ha reso omaggio dedicandogli una scuola superiore della citt\u00e0, l'istituto di istruzione superiore Ugo Mursia che comprende al suo interno un liceo Scientifico, I.P.S.E.O.A. (Istituto Professionale Servizi per l'Enogastronomia e l'Ospitalit\u00e0 Alberghiera) e un liceo delle scienze umane.\nNote.\n3 Corriere della Sera - Ugo Mursia il gusto dell'avventura http://www.corriere.it/cultura/libri/12_gennaio_20/milani-mursia-gusto-avventura_93e710b2-435a-11e1-8047-0b06b4bf3f34.shtml"}
{"id": "2605465", "revid": "287204", "url": "https://it.wikipedia.org/wiki?curid=2605465", "title": "Tom Cleverley", "text": "Biografia.\nSuo prozio Reg Stratton \u00e8 stato un calciatore professionista in Inghilterra e Canada.\nCaratteristiche tecniche.\nCentrocampista versatile, dotato di buona tecnica e rapidit\u00e0, possiede un ottimo tiro dalla distanza.\nCarriera.\nClub.\nI vari prestiti.\nDopo essere cresciuto nel fino a 15 anni, viene acquistato dal . Durante il precampionato della stagione 2007-2008 viene convocato in un tour estivo, in prima squadra, giocando gli ultimi minuti della partita contro i andando anche in gol.\nNel gennaio 2009 viene dato in prestito al dove, segnando 2 gol in 15 presenze, riesce a conquistare la promozione in Championship.\nTornato dal prestito a fine stagione, inizia la nuova esordendo, ancora una volta in una partita di precampionato, contro il segnando anche un gol.\nIl 18 agosto viene dato in prestito fino a gennaio al , dove mette a segno 11 reti in campionato e in fine stagione viene nominato come giocatore dell'anno dei \"Hornets\".\nTorna al Manchester United in estate e partecipa al tour americano della squadra, segnando anche il gol del definitivo 3-1 contro il . Il 31 agosto 2010, passa in prestito alla squadra del .\nManchester United.\nNell'ottobre 2012 realizza la sua prima rete in maglia Devils nello 0-3 a Newcastle. Il 15 dicembre 2012 segna un'altra rete contro il Sunderland.\nInizia la stagione 2013/2014 con la vittoria per 2-0 in Community Shield ai danni della retrocesso . Il primo gol stagionale arriva il 15 dicembre 2013 nella vittoria per 0-3 contro l'.\nIl prestito all'Aston Villa.\nIl 1\u00ba settembre 2014 passa all' con la formula del prestito. Il 13 settembre seguente esordisce con la nuova maglia\", \"nella vittoria per 1-0 contro il ad Anfield. Il 25 aprile 2015 segna il suo primo gol con i \"Villans\", nella partita persa per 2-3 sul campo del .\nNazionale.\nEsordisce nella nazionale Under-20 l'11 agosto 2009 nella partita vinta 5-0 contro il Montenegro; il suo debutto nell'Under-21 arriva il 4 settembre 2009 nella vittoria contro la Macedonia. Debutta il 15 agosto 2012, con la nazionale maggiore, giocando da titolare tutti e 90 minuti, nell'amichevole di Berna, vinta (2-1) dalla nazionale inglese contro l'Italia.\nStatistiche.\nPresenze e reti nei club.\n\"Statistiche aggiornate al 28 agosto 2018.\""}
{"id": "2605466", "revid": "149485", "url": "https://it.wikipedia.org/wiki?curid=2605466", "title": "Campionati mondiali di lotta", "text": "I campionati mondiali di lotta (in lingua inglese \"UWW Wrestling World Championships\") sono una manifestazione internazionale di lotta libera e lotta greco-romana organizzata dalla Federazione internazionale delle lotte associate (UWW), che si tiene con cadenza inizialmente triennale e successivamente annuale (con eccezione dell'anno olimpico) dal 1904 per la lotta greco-romana e da 1951 per la lotta libera. Dal 1987 si tengono anche le competizioni di lotta femminile.\nStoria.\nL'edizione del 2020, in programma a Belgrado dal 12 al 18 dicembre 2020, a causa dell'impossibilitate a partecipare di alcune Federazioni della lotta per la pandemia di COVID-19, \u00e8 stata annullata e trasformata in una Coppa del Mondo individuale. Non erano infatti soddisfatti i criteri stabiliti dall\u2019UWW Bureau, che prevedevano la partecipazione di almeno 8 delle 10 migliori Nazioni dei Campionati del Mondo 2019 ed il 70% degli atleti totali."}
{"id": "2605470", "revid": "1345932", "url": "https://it.wikipedia.org/wiki?curid=2605470", "title": "Tossicodipendenza", "text": "La tossicodipendenza (dal greco: \"toxikon\", \"veleno\") viene intesa come sistema comportamentale che si instaura dopo l'uso cronico e compulsivo di sostanze (droghe illegali o legali come l'alcol, o farmaci a prescrizione medica).\nDefinizione.\nIn particolare, secondo Koob e Le Moal, la dipendenza da sostanze viene definita come disturbo cronico recidivante caratterizzato da:\nLa dipendenza da sostanze \u00e8 un problema sociale e sanitario molto diffuso con conseguenze dirette e indirette sull'ordine pubblico e sulla spesa pubblica e in quanto tale \u00e8 oggetto di interventi generici e specifici dello Stato. Gli effetti negativi sulla salute possono essere diretti e derivare quindi dagli effetti farmacologici della droga e dalla via di somministrazione (per esempio fumata o iniettata utilizzando aghi non sterili) e/o indiretti cio\u00e8 conseguenti all'utilizzo delle sostanze da abuso come cancro, cirrosi epatica, epatite B e C, AIDS e depressione.\nPotenziale di dipendenza.\nIl potenziale di dipendenza da un composto psicoattivo varia da sostanza a sostanza e da individuo a individuo. La dose, la frequenza d'uso, la farmacocinetica, la via di somministrazione e il tempo sono tutti fattori critici nel contribuire allo sviluppo di una dipendenza da una sostanza.\nUn articolo della rivista medica The Lancet compara il peso della dipendenza di alcune fra le pi\u00f9 comuni sostanze di uso ricreativo e di abuso, utilizzando una scala da 0 a 3 per la dipendenza fisica, psicologica, il piacere e la media totale."}
{"id": "2605473", "revid": "729019", "url": "https://it.wikipedia.org/wiki?curid=2605473", "title": "Pallavolo femminile ai XIX Giochi centramericani e caraibici", "text": "Il XV campionato di pallavolo femminile ai Giochi centramericani e caraibici si \u00e8 svolto dal 29 novembre al 7 dicembre 2002 a San Salvador, in El Salvador, durante i XIX Giochi centramericani e caraibici. Al torneo hanno partecipato 8 squadre nazionali centramericane e caraibiche e la vittoria finale \u00e8 andata par la terza volta alla Repubblica Dominicana.\nPodio.\nCampione.\nRepubblica Dominicana(Terzo titolo)\nSecondo posto.\nVenezuela\nTerzo posto.\nMessico"}
{"id": "2605478", "revid": "1048993", "url": "https://it.wikipedia.org/wiki?curid=2605478", "title": "Susanna Nicchiarelli", "text": "Biografia.\nLaureata in filosofia a Roma, con perfezionamento alla Scuola normale superiore di Pisa, si \u00e8 diplomata in regia presso il Centro sperimentale di cinematografia di Roma nel 2004.\nHa iniziato la sua carriera lavorando con Nanni Moretti, dirigendo uno dei Diari della Sacher prodotti dalla Sacher Film e presentati alla Mostra del Cinema di Venezia.\nHa scritto e diretto molti corti e documentari, per poi dirigere il suo primo lungometraggio, \"Cosmonauta\", del 2009, vincitore del premio Controcampo alla Mostra Internazionale d'arte cinematografica di Venezia e nominato come miglior esordio ai David di Donatello e ai Nastro d'argento, seguito poi da \"La scoperta dell'alba\", del 2013, presentato alla Festa del Cinema di Roma. Ha realizzato anche due corti di animazione in stop-motion: \"Sputnik 5\", presentato alla Mostra del Cinema di Venezia, vincitore del Nastro d'argento e distribuito nelle sale assieme al film \"Cosmonauta\", ed \"Esca viva\", presentato alla Festa del Cinema di Roma nel 2012.\nHa partecipato alla 74\u00aa Mostra internazionale d'arte cinematografica di Venezia con \"Nico, 1988\", biopic incentrato sugli ultimi anni della cantante Christa P\u00e4ffgen, in arte Nico. La pellicola, molto apprezzata dalla critica, ha vinto il premio Miglior Film nella sezione Orizzonti ed \u00e8 uscita nelle sale italiane il 12 ottobre 2017."}
{"id": "2605481", "revid": "1543377", "url": "https://it.wikipedia.org/wiki?curid=2605481", "title": "Guy Lizard", "text": "Il Guy Lizard Armoured Command Vehicle \u00e8 un veicolo di comando corazzato della seconda guerra mondiale. Venne progettato al fine di poter essere utilizzato come \"quartier generale mobile\". I veicoli furono costruiti dalla Guy Motors; alcuni furono utilizzati dal Corpo di Spedizione Britannico in Francia, mentre altri esemplari furono usati dalla 7\u00aa Divisione Corazzata nella campagna del Nord Africa."}
{"id": "2605484", "revid": "1543377", "url": "https://it.wikipedia.org/wiki?curid=2605484", "title": "Toledo (Antioquia)", "text": "Toledo \u00e8 un comune della Colombia facente parte del dipartimento di Antioquia.\nIl centro abitato venne fondato da un gruppo di coloni nel 1757, mentre l'istituzione del comune \u00e8 del 1912."}
{"id": "2605492", "revid": "57342", "url": "https://it.wikipedia.org/wiki?curid=2605492", "title": "Mursia", "text": ""}
{"id": "2605494", "revid": "1543377", "url": "https://it.wikipedia.org/wiki?curid=2605494", "title": "Turbo (Colombia)", "text": "Turbo \u00e8 un comune della Colombia facente parte del dipartimento di Antioquia.\nIl centro abitato venne fondato da Baltasar de Casanova nel 1840, mentre l'istituzione del comune \u00e8 del 1847.\nCinema.\nA Turbo \u00e8 stato girato il film Banana Joe."}
{"id": "2605496", "revid": "767487", "url": "https://it.wikipedia.org/wiki?curid=2605496", "title": "Mondo candido", "text": "Mondo candido \u00e8 un film italiano del 1975 diretto da Gualtiero Jacopetti e Franco Prosperi, ispirato al romanzo omonimo di Voltaire.\nTrama.\nCandido vive nella corte del castello di Thunder-ten-Tronckh, in Vestfalia, dove segue i consigli del precettore Pangloss, un filosofo che lo istruisce con un tipo di pensiero prettamente ottimista.\nUn giorno il Barone, padre acquisito del protagonista, scopre Candido e Cunegonda, sua figlia, in intimit\u00e0. Indignato da tale gesto, punir\u00e0 la ragazza e caccer\u00e0 dalla corte il giovane.\nImbattutosi in un accampamento di soldati bulgari, l'orfano viene arruolato con inganno e costretto a inutili quanto pericolosi esperimenti sul volo umano.\nCandido riesce a fuggire e, durante il viaggio, incontra Pangloss. Il maestro lo informa che il castello \u00e8 stato assalito da una banda di motociclisti che hanno ucciso il Barone, la Baronessa e abusato di Cunegonda.\nIn seguito, i due vengono imprigionati dalla Santa Inquisizione. Il precettore sar\u00e0 condannato a morte per le sue idee utopiche. Quando al ragazzo, subir\u00e0 una pena corporale, a base di sculacciate. Tra le persone altolocate che assistono alle esecuzioni c'\u00e8 Cunegonda, costretta ad essere la compagna del capo del Tribunale. Salvato l'amato Candido, sopraggiunge l'inquisitore e, per evitare di essere impiccato, il giovane si da alla fuga nuovamente, accompagnato dal suo nuovo amico Cacambo, uno schiavo fuggito dal suo padrone.\nI due s'imbarcano per il Nuovo Mondo \"dove tutti sono uguali\". In una New York del giorno d'oggi, Candido ritrova Pangloss, scampato anch'egli al patibolo, che, per sopravvivere, lavora come regista televisivo.\nSempre alla ricerca di Cunegonda, il protagonista e Cacambo capitano prima nell'Irlanda del Nord sconvolta dagli scontri tra cattolici e protestanti, poi in un campo militare per soldatesse israeliane. Qui, Candido apprende che la donna \u00e8 fuggita con un fedayin.\nIl giovane, dopo varie peripezie, riesce alla fine a trovare la sua amata.\nRiprese.\nIl film \u00e8 stato girato nel parco e nel castello di Pierrefonds in Francia (che rappresenta Thunder-ten-Tronckh), a New York, a Belfast e in Turchia.\nDistribuzione.\nUscito nelle sale italiane il 21 febbraio del 1975, la pellicola fu, successivamente, riproposta in formato home video e, recentemente, in alcune piattaforme streaming.\nAccoglienza.\nStefano Loparco commenta \"Mondo candido\" come \u00abun'opera visionaria senza una precisa struttura narrativa \u2013 l\u2019apparentamento a certa produzione surrealista di Alejandro Jodorowski \u00e8 pertinente \u2013, il film \u00e8 difficilmente catalogabile in un genere definito, n\u00e9 aspira a esserlo\u00bb."}
{"id": "2605497", "revid": "339392", "url": "https://it.wikipedia.org/wiki?curid=2605497", "title": "Campionati del mondo di curling", "text": ""}
{"id": "2605500", "revid": "1543377", "url": "https://it.wikipedia.org/wiki?curid=2605500", "title": "Uramita", "text": "Uramita \u00e8 un comune della Colombia facente parte del dipartimento di Antioquia.\nIl centro abitato venne fondato da Juli\u00e1n Ruiz e dalla moglie Adelaida Cobaleda nel 1875, mentre l'istituzione del comune \u00e8 del 1978."}
{"id": "2605504", "revid": "1543377", "url": "https://it.wikipedia.org/wiki?curid=2605504", "title": "Urrao", "text": "Urrao \u00e8 un comune della Colombia facente parte del dipartimento di Antioquia.\nIl centro abitato venne fondato da un gruppo di coloni nel 1781, mentre l'istituzione del comune \u00e8 del 1834."}
{"id": "2605505", "revid": "1793900", "url": "https://it.wikipedia.org/wiki?curid=2605505", "title": "Tomorrow (U2)", "text": "Tomorrow \u00e8 la sesta traccia dell'album \"October\" degli U2, pubblicato nel 1981. Successivamente la canzone \u00e8 stata registrata di nuovo dal cantante Bono e dal bassista Adam Clayton in occasione della pubblicazione dell'album: \"\".\n\"Tomorrow\", insieme a \"Lemon\", \"I Will Follow\" e \"Mofo\" \u00e8 stata scritta da Bono ripensando alla madre Iris scomparsa quando aveva appena 14 anni. In particolare il testo di questa canzone descrive il giorno del funerale della donna.\nIl debutto dal vivo di \"Tomorrow\" avvenne quando l'October Tour era giunto gi\u00e0 a met\u00e0, ovvero il 26 gennaio 1982, a Dublino. La performance della band \u00e8 stata accompagnata dallo strumento tradizionale irlandese uilleann pipes suonato dal musicista Vincent Kilfuff. La canzone \u00e8 stata eseguita dal vivo durante quel tour soltanto altre due volte: il 17 marzo nella tappa di New York, che coincideva con il \"Saint Patrick's Day\" (festa nazionale in Irlanda), e il giorno seguente nella stessa citt\u00e0.\nDurante il War Tour gli U2 provarono una nuova versione di \"Tomorrow\". Questa era infatti preceduta da \"October\" e le Uilleann pipes vennero sostituite dal Tin whistle suonato da The Edge. La canzone fu eseguita in tutte le tappe della prima leg del tour e nelle prime due settimane della seconda leg. L'ultima volta che \u00e8 stata suonata dal vivo risale ai primi di maggio 1983."}
{"id": "2605510", "revid": "339392", "url": "https://it.wikipedia.org/wiki?curid=2605510", "title": "Giovanni Cavallaro", "text": ""}
{"id": "2605512", "revid": "1543377", "url": "https://it.wikipedia.org/wiki?curid=2605512", "title": "Valdivia (Colombia)", "text": "Valdivia \u00e8 un comune della Colombia facente parte del dipartimento di Antioquia.\nIl centro abitato venne fondato da Braulio Berr\u00edo, Luis Mar\u00eda Cuartas e P\u00edo Claudio Guti\u00e9rrez nel 1879, mentre l'istituzione del comune \u00e8 del 1912."}
{"id": "2605516", "revid": "767487", "url": "https://it.wikipedia.org/wiki?curid=2605516", "title": "King of Suede", "text": "King of Suede \u00e8 un singolo del cantante statunitense \"Weird Al\" Yankovic estratto dall'album \"\"Weird Al\" Yankovic in 3-D\" ed \u00e8 la parodia della canzone \"King of Pain\" dei The Police.\nSignificato.\nLa canzone parla di un venditore di abiti in pelle che si autodefinisce \"Il re degli abiti in pelle scamosciata\".\nIl video.\nNon \u00e8 mai stato fatto nessun video per questa canzone."}
{"id": "2605518", "revid": "1543377", "url": "https://it.wikipedia.org/wiki?curid=2605518", "title": "Valpara\u00edso (Antioquia)", "text": "Valpara\u00edso \u00e8 un comune della Colombia facente parte del dipartimento di Antioquia.\nIl centro abitato venne fondato da Pedro A. Restrepo, Tom\u00e1s Uribe Toro e Waldo Ochoa nel 1860, mentre l'istituzione del comune \u00e8 del 20 agosto 1864."}
{"id": "2605519", "revid": "767487", "url": "https://it.wikipedia.org/wiki?curid=2605519", "title": "Zighid\u00e0", "text": "Zighid\u00e0 \u00e8 un album discografico del gruppo musicale italiano Statuto, pubblicato nel 1992 dalla EMI.\nIl disco.\n\u00c8 il terzo album musicale degli Statuto, il primo sotto una major, la EMI.\nEsce dopo la partecipazione della mod band torinese al Festival di Sanremo 1992, e raggiunger\u00e0 la Top 30 dei dischi venduti, trainata dal singolo \"Abbiamo vinto il Festival di Sanremo\", brano utilizzato anche per la partecipazione alla kermesse canora sanremese.\nIl disco contiene 15 brani tra cui una cover, quattro inediti e nove rifacimenti di vecchie canzoni del gruppo, per la prima volta il gruppo decide di variare il genere musicale in \"Non Farmi Ridere\", che riprende sonorit\u00e0 decisamente R&amp;B.\nDa questo album verranno estratti tre singoli: oltre ad \"Abbiamo vinto il Festival di Sanremo\", usciranno anche \"Piera\" e \"Qui non c'\u00e8 il mare\", dai quali verranno realizzati altrettanti videoclip."}
{"id": "2605526", "revid": "1543377", "url": "https://it.wikipedia.org/wiki?curid=2605526", "title": "Vegach\u00ed", "text": "Vegach\u00ed \u00e8 un comune della Colombia facente parte del dipartimento di Antioquia.\nIl centro abitato venne fondato da Antonio Jos\u00e9 Aguilar Jaramillo nel 1950, mentre l'istituzione del comune \u00e8 del 1984."}
{"id": "2605527", "revid": "287204", "url": "https://it.wikipedia.org/wiki?curid=2605527", "title": "Vegach\u00ec", "text": ""}
{"id": "2605528", "revid": "287204", "url": "https://it.wikipedia.org/wiki?curid=2605528", "title": "Vegachi", "text": ""}
{"id": "2605529", "revid": "22475", "url": "https://it.wikipedia.org/wiki?curid=2605529", "title": "Venecia", "text": "Il toponimo Venecia pu\u00f2 riferirsi a diverse localit\u00e0:"}
{"id": "2605541", "revid": "712828", "url": "https://it.wikipedia.org/wiki?curid=2605541", "title": "Barry lo squartatore", "text": ""}
{"id": "2605544", "revid": "767487", "url": "https://it.wikipedia.org/wiki?curid=2605544", "title": "Club Deportivo Elgoibar", "text": "Il Club Deportivo Elgoibar \u00e8 una societ\u00e0 calcistica con sede a Elgoibar, nei Paesi Baschi, in Spagna. \nGioca nella \"Tercera Divisi\u00f3n\", la quarta serie del campionato spagnolo.\nFondato nel 1917, gioca le partite interne nell\"'Estadio Mintxeta\", con capienza di 4.000 posti."}
{"id": "2605550", "revid": "1543377", "url": "https://it.wikipedia.org/wiki?curid=2605550", "title": "Vig\u00eda del Fuerte", "text": "Vig\u00eda del Fuerte \u00e8 un comune della Colombia facente parte del dipartimento di Antioquia.\nIl centro abitato venne fondato da Cervando C\u00f2rdova e Jos\u00e9 del C. C\u00f3rdova nel 1815, mentre l'istituzione del comune \u00e8 del 1983."}
{"id": "2605551", "revid": "287204", "url": "https://it.wikipedia.org/wiki?curid=2605551", "title": "Vigia del Fuerte", "text": ""}
{"id": "2605552", "revid": "1543377", "url": "https://it.wikipedia.org/wiki?curid=2605552", "title": "Clan Graham", "text": "Il Clan Graham (\"Clann Greumach\") \u00e8 un clan scozzese che ha posseduto territori sia nelle Highlands che nelle Lowlands scozzesi.\nStoria.\nOrigini.\nSecondo la tradizione, le origini del clan Graham vengono attribuite ad un certo avo di nome \"Graeme\", un capo caledone che abbatt\u00e9 il vallo Antonino, che separava la Britannia romana dai territori pi\u00f9 a nord. Successivamente si riferisce che sotto Fergus II il vallo fu soprannominato \"Graham's dyke\" (\"fosso di Graham\"). Tuttavia, tale racconto non sembra avere sufficienti prove per essere dimostrato, sebbene alcuni testi latini riferiscano vagamente di un Graeme in un contesto simile.\nTeorie tentano di conoscere le antiche origini del clan postulando che nomi simili, provenienti dal celtico \"Greumach\" (\"grim\", lett. \"arcigno\") o dal sassone \"Gram\" (\"fierce\", lett. \"feroce\"), furono assorbiti in un nutrito gruppo, andando a formare un solo clan. Leggende scozzesi suggeriscono che la figlia di un Gryme sia stata la moglie del re Fergus II, e che la famiglia vanti perci\u00f2 antichi antenati di nobile famiglia. I Celti ed i Sassoni successivamente scomparirono o vennero assorbiti interamente dalla discendenza dei \"Lez Grames\", di origini normanne. Un'altra teoria suggerisce che in origine i Grahams scozzesi fossero Pitti, stabilitisi in Scozia molto prima dei Sassoni o dei Normanni; pertanto, se quest'ultima teoria fosse vera, il clan Graham sarebbe la famiglia pi\u00f9 antica di tutta la Britannia.\nSebbene tali teorie differiscano circa il modo in cui il clan si sia stabilito in Scozia, vi sono informazioni riguardo alle presunte origini normanne dell'antica famiglia Graham. Tali origini normanne sarebbero legate ai Vichinghi che sbarcarono sulle coste scozzesi, tanto che vi sarebbe perfino un ramo del clan Graham in Scandinavia.\nStando alle documentazioni disponibili, il primo Graham conosciuto in Scozia fu \"William de Graham\" (o \"De Graeme\"), un cavaliere che accompagn\u00f2 il re Davide I in un viaggio a nord per rivendicare la corona di Scozia nel 1128. In quello stesso anno, William de Graham fu testimone della firma della carta che autorizz\u00f2 la fondazione dell'Abbazia di Holyrood. Nel Domesday Book di Guglielmo il Conquistatore viene riportata l'informazione secondo cui si ritiene che de Graham sia stato originario di un luogo chiamato \"Graeg Ham\"(oggi Grantham).\nDalla sua linea dinastica discende la linea dei \"Montrose\" del clan, nobile famiglia scozzese.\nGuerre d'indipendenza scozzesi.\nPer due volte ci sono stati dei Montrose Graham sposati con membri della famiglia regnante, dai cui matrimoni si sono avuti degli eredi. Fra questi si ricorda John de Graham, che salv\u00f2 William Wallace presso Queenberry, divenendone uno dei collaboratori pi\u00f9 intimi. Mor\u00ec nel 1298, durante le guerre d'indipendenza scozzesi, precisamente nella battaglia di Falkirk.\nIl clan Graham fu anche coinvolto nella battaglia di Dunbar (1296) e nella battaglia di Durham (1346), a supporto di Robert the Bruce.\nIl clan Graham ottenne poi i territori di Mugdock, a nord di Glasgow, dove intorno al 1370 venne eretto un castello, divenuto poi roccaforte del clan stesso.\nL'influenza del clan Graham crebbe cos\u00ec tanto nel corso dei secoli - forse anche grazie ai continui matrimoni con membri della famiglia reale - da far ottenere a Patrick Graham di Kincardine, nel 1451, il titolo nobiliare di \"Lord Graham\".\nNel 1488 il clan partecip\u00f2 alla battaglia di Sauchieburn, lungo le rive del Sauchie Burn, un fiume due miglia a sud di Stirling.\nIl XVI secolo e le guerre anglo-scozzesi.\nLord Graham fu nominato conte di Montrose nel 1504. Condusse poi parte dell'avanguardia scozzese contro gli inglesi nella battaglia di Flodden Field (1513), parte delle guerre anglo-scozzesi in cui tuttavia perse la vita. Il clan combatt\u00e9 inoltre nella battaglia di Pinkie Cleugh (1547), ove mor\u00ec il figlio primogenito del secondo conte, Robert.\nIl XVII secolo e la guerra civile.\nJames Graham, I marchese di Montrose.\nUno dei pi\u00f9 importanti capi del Clan Graham fu James Graham, I marchese di Montrose, poeta e soprattutto uno dei pi\u00f9 valenti soldati realisti del suo tempo. Egli gioc\u00f2 un ruolo fondamentale nella guerra civile in Scozia. James Graham, I marchese di Montrose aveva riportato vittorie anche dopo la Battaglia di Tippermuir - col supporto di Alaster M'Coll Keitach (conosciuto col nome di Alasdair MacColla McDonald) e dei suoi soldati irlandesi, nella Battaglia di Aberdeen, nella Battaglia di Inverlochy, nella Battaglia di Auldearn, nella Battaglia di Alford e nella Battaglia di Kilsyth. Dopo molti anni di continue vittorie James Graham, I marchese di Montrose venne finalmente sconfitto nella Battaglia di Philiphaugh il 13 settembre 1645 dalle armate del governo inglese comandate da sir David Leslie, lord Newark, che restaur\u00f2 al potere la \"Committee of Estates\".\nNel 1646 James Graham, I marchese di Montrose mosse l'assedio al Castello di Chanonry di Ross che era di propriet\u00e0 del Clan Mackenzie. Graham riusc\u00ec a prendere la fortificazione ai Mackenzie dopo aver condotto un duro assedio di quattro giorni. Nel 1650 James Graham prese anche il Castello di Dunbeath di propriet\u00e0 del Clan Sinclair, che successivamente lo avrebbe sostenuto a Carbisdale. James Graham, I marchese di Montrose venne sconfitto nella Battaglia di Carbisdale dai Munros, Rosses, Sutherlands e dal colonnello Alexander Strachan. Graham venne successivamente catturato e giustiziato a Edimburgo nel 1650.\nJohn Graham, I visconte di Dundee.\nAltro membro notabile della famiglia Graham fu John Graham, I visconte di Dundee conosciuto anche col nome di John Graham di Claverhouse o \"Bonnie Dundee\". Egli, sul finire del XVII secolo, era uno dei pi\u00f9 ricchi proprietari di Scozia.\nJohn Graham, I visconte di Dundee condusse un piccolo gruppo di cavalleria del governo che sorprese e sconfisse nella Battaglia di Drumclog del 1679 le forze preponderanti dei covenanti (le stime dell'epoca furono di 4 a 1). Ad ogni modo egli fu vittorioso anche alla Battaglia di Bothwell Brig contro i covenanti. La battaglia si svolse il 22 giugno 1679 a Lanarkshire.\nJohn Graham, I visconte di Dundee venne nominato comandante in capo di tutte le forze scozzesi da re Giacomo VII ma mor\u00ec nella Battaglia di Killiecrankie mentre si trovava a comandare le forze giacobite durante la loro vittoria sull'armata guglielmita nel 1689.\nIl XVIII secolo e le rivolte giacobite.\nIl Clan Graham non prese parte durante le rivolte giacobite e rimase neutrale. Il merito del clan in questo periodo fu rivolto alla persona di James Graham, III duca di Montrose il quale nel 1782 si appell\u00f2 contro il Dress Act 1746 che proibiva agli higlanders di vestire anche in battaglia i loro costumi tradizionali."}
{"id": "2605555", "revid": "1305772", "url": "https://it.wikipedia.org/wiki?curid=2605555", "title": "Holes", "text": ""}
{"id": "2605556", "revid": "767487", "url": "https://it.wikipedia.org/wiki?curid=2605556", "title": "\u00c8 tornato Garibaldi", "text": "\u00c8 tornato Garibaldi \u00e8 un album discografico del gruppo musicale italiano Statuto, pubblicato nel 1993 dalla EMI.\nIl disco.\n\u00c8 il quarto album musicale degli Statuto, il secondo prodotto dalla EMI. Il disco, che contiene solo brani inediti, vede la collaborazione artistica di altri musicisti come Claudio Dentes, nel ruolo di produttore artistico, Gigi Restagno, autore della canzone \"Ti amo\", e Paolo Belli, autore di \"Sha na na na e vai\".\nA detta della band, il disco sarebbe stato boicottato per via dei testi troppo espliciti, soprattutto quello della canzone che d\u00e0 il titolo all'album, \"\u00c8 tornato Garibaldi\", fortemente critico nei confronti della Lega Nord. Di questo brano fu realizzato anche un videoclip.\nCon l'unico singolo estratto da questo album, \"Saluti dal mare\", gli Statuto parteciparono al Cantagiro. Anche di questo brano venne realizzato un videoclip."}
{"id": "2605560", "revid": "131358", "url": "https://it.wikipedia.org/wiki?curid=2605560", "title": "Carlos Alberto de Oliveira Capone", "text": ""}
{"id": "2605561", "revid": "729019", "url": "https://it.wikipedia.org/wiki?curid=2605561", "title": "Coppa del Mondo di combinata nordica 1996", "text": "La Coppa del Mondo di combinata nordica 1996, tredicesima edizione della manifestazione organizzata dalla Federazione Internazionale Sci, ebbe inizio il 6 dicembre 1995 a Steamboat Springs, negli Stati Uniti, e si concluse il 16 marzo 1996 a Oslo, in Norvegia.\nFurono disputate 13 gare in altrettante localit\u00e0, tutte individuali Gundersen: 5 su trampolino normale, 8 su trampolino lungo.\nIl norvegese Knut Tore Apeland si aggiudic\u00f2 la coppa di cristallo, il trofeo assegnato al vincitore della classifica generale. Non vennero stilate classifiche di specialit\u00e0; Kenji Ogiwara era il detentore uscente del trofeo.\nRisultati.\nLegenda:\nIN = individuale Gundersen\nNH = trampolino normale\nLH = trampolino lungo"}
{"id": "2605563", "revid": "1543377", "url": "https://it.wikipedia.org/wiki?curid=2605563", "title": "Yal\u00ed", "text": "Yal\u00ed \u00e8 un comune della Colombia facente parte del dipartimento di Antioquia.\nIl centro abitato venne fondato da un gruppo di minatori nel 1888, mentre l'istituzione del comune \u00e8 del 1960."}
{"id": "2605565", "revid": "287204", "url": "https://it.wikipedia.org/wiki?curid=2605565", "title": "Yal\u00ec", "text": ""}
{"id": "2605567", "revid": "404338", "url": "https://it.wikipedia.org/wiki?curid=2605567", "title": "Papillomavirus umano", "text": ""}
{"id": "2605568", "revid": "1869172", "url": "https://it.wikipedia.org/wiki?curid=2605568", "title": "Brigata Italia (Verona)", "text": "La Brigata Italia fu una brigata di partigiani italiani indipendenti, non schierati cio\u00e8 direttamente ed organicamente al fianco di un partito politico, riconosciuta comunque dal F.L.N.A.I. e strutturata nel C.Z.P. (Comando Zona Pianura). Oper\u00f2 dopo l'8 settembre 1943 nei territori dei comuni a sud della provincia di Verona, precisamente a Quaderni di Villafranca, Valeggio, Sommacampagna e nei limitrofi comuni mantovani di Roverbella, Goito e Monzambano e Ponti sul Mincio. Arriv\u00f2 a contare su un organico di circa 300 uomini, tra partigiani e fiancheggiatori, comandati da \"Enzo\" (Fiorenzo Olivieri)\nAssieme alla Brigata Anita faceva parte della divisione L. Fava, comandata da \"Aldo il francese\" (Adalberto Baldi). La Brigata Italia prese parte al fianco della Brigata Avesani e agli Arditi del IX reggimento alla battaglia di Monte Casale, in quella che in Italia fu praticamente l'ultima vera e propria battaglia della seconda guerra mondiale, che si svolse sulle colline di Ponti sul Mincio il 30 aprile del 1945 contro una formazione di tedeschi della FlaK (contraerea) che, in fuga verso il passo del Brennero, si era asserragliata sulla sommit\u00e0 della collinetta detta Monte Casale, a fianco della strada che collega Peschiera del Garda a Ponti sul Mincio.\nNel 2005 l'Amministrazione Comunale di Villafranca di Verona ha voluto ricordare questa formazione partigiana dedicandole una via a Quaderni, il paese dove praticamente aveva sede il comando della Brigata."}
{"id": "2605569", "revid": "666668", "url": "https://it.wikipedia.org/wiki?curid=2605569", "title": "Torneo Sudamericano de Clubes de Futsal 2009", "text": "Il Torneo Sudamericano de Clubes de Futsal 2009 \u00e8 la 10\u00aa edizione del torneo continentale riservato ai club di calcio a 5 vincitori nella precedente stagione del massimo campionato delle federazioni affiliate alla CONMEBOL. La competizione si \u00e8 giocata dal 3 ottobre 2009 al 10 marzo 2010.\nSquadre partecipanti.\nTutte le nazioni schierano una o due squadre, per un totale di 15 squadre.\nFormula.\nLe 15 squadre si affrontano in due tornei separati. Le vincitrici accedono alla finale."}
{"id": "2605573", "revid": "380453", "url": "https://it.wikipedia.org/wiki?curid=2605573", "title": "Nazionale di pallavolo femminile del Nicaragua", "text": "La nazionale di pallavolo femminile del Nicaragua \u00e8 una squadra nordamericana composta dalle migliori giocatrici di pallavolo del Nicaragua ed \u00e8 posta sotto l'egida della Federazione pallavolistica del Nicaragua."}
{"id": "2605574", "revid": "729019", "url": "https://it.wikipedia.org/wiki?curid=2605574", "title": "Koninklijke Marechaussee", "text": "La Koninklijke Marechaussee (\"Polizia militare Reale\", abbreviata come KMar) fa parte delle forze armate dei Paesi Bassi e svolge compiti di polizia militare e civile.\nLa Marechauss\u00e9e fu fondata il 26 ottobre 1814 da re Guglielmo I, sostituendo la \"Gendarmerie Nationale\" francese dell'occupazione napoleonica.\nAnche se dipendente dal ministero della Difesa, svolge compiti prevalentemente civili, quali il controllo dei confini e il servizio di polizia negli aeroporti principali come Schiphol. Tra gli altri compiti vi \u00e8 il servizio di sicurezza per le visite di Stato e di altri eventi ufficiali, la protezione dei membri della famiglia reale e del governo, l'espulsione degli stranieri indesiderabili e dei richiedenti asilo la cui domanda \u00e8 stata rifiutata."}
{"id": "2605578", "revid": "767487", "url": "https://it.wikipedia.org/wiki?curid=2605578", "title": "I Lost on Jeopardy", "text": "I Lost on Jeopardy \u00e8 un singolo del cantante statunitense \"Weird Al\" Yankovic estratto dall'album \"\"Weird Al\" Yankovic in 3-D\" ed \u00e8 la parodia della canzone \"Our Love's in Jeopardy\" di Greg Khin.\nSignificato.\nLa canzone parla di Weird Al che partecipa al quiz televisivo \"Jeopardy!\" (un quiz simile all'italiano \"Rischiatutto\"), dove, a causa della sua impreparazione e della sua ansia, sbaglia tutte le risposte, perde e viene buttato fuori dal quiz.\nIl video.\nNel video si vede \"Weird Al\" Yankovic che partecipa al quiz \"Jeopardy\" contro un idraulico e un architetto (tutti e due laureati).\nDurante la seconda strofa, Yankovic comincia a sudare, a farsi prendere dall'ansia e sbaglia tutte le risposte e l'annunciatore Don Pardo gli annuncia che ha perso e che non ha vinto niente (nemmeno i premi di consolazione) e gli dice addirittura che ha portato vergogna al nome della sua famiglia.\nAlla fine Yankovic viene buttato fuori e finisce nell'auto di due novelli sposi (dove alla fine si nota che lo sposo non \u00e8 altro che Greg Khin in persona)."}
{"id": "2605581", "revid": "373458", "url": "https://it.wikipedia.org/wiki?curid=2605581", "title": "Ditirambi di Dioniso e Poesie Postume", "text": "Ditirambi di Dioniso e Poesie Postume \u00e8 una raccolta di componimenti poetici del filosofo tedesco Friedrich Nietzsche. Dionysos-Dithyramben (Ditirambi di Dioniso), scritti gi\u00e0 nel periodo di \"Cos\u00ec parl\u00f2 Zarathustra\" e durante l'ultimo autunno torinese, quando, dopo qualche integrazione e correzione ne ultim\u00f2 la redazione per la stampa pochi giorni prima del definitivo tracollo psichico, avvenuto a Torino all'inizio del gennaio 1889 a seguito di una malattia, forse ereditaria, che lo aveva accompagnato per gran parte della sua vita."}
{"id": "2605585", "revid": "599013", "url": "https://it.wikipedia.org/wiki?curid=2605585", "title": "Hans Lagerwall", "text": ""}
{"id": "2605588", "revid": "110157", "url": "https://it.wikipedia.org/wiki?curid=2605588", "title": "Yarumal", "text": "Yarumal \u00e8 un comune della Colombia facente parte del dipartimento di Antioquia.\nIl centro abitato venne fondato da Juan Antonio Mon y Velarde nel 1787, mentre l'istituzione del comune \u00e8 del 1821."}
{"id": "2605593", "revid": "124123", "url": "https://it.wikipedia.org/wiki?curid=2605593", "title": "Philippe Schraag", "text": ""}
{"id": "2605596", "revid": "1543377", "url": "https://it.wikipedia.org/wiki?curid=2605596", "title": "Simon Fourcade", "text": "\u00c8 il fratello maggiore di Martin, a sua volta biatleta di alto livello.\nBiografia.\nStagioni 2003-2007.\nResidente a Villard-de-Lans, ha iniziato a praticare biathlon a livello agonistico nel 1998 e nel 2001 \u00e8 entrato a far parte della nazionale francese. Gi\u00e0 a livello giovaninle si rivel\u00f2 promettente. Ai Mondiali juniores del 2003 a Ko\u015bcielisko vinse il titolo nell'individuale, l'anno successivo in Alta Moriana nello sprint e nell'inseguimento e nel 2005 a Kontiolahti nell'inseguimento. A ci\u00f2 aggiunse quattro medaglie d'argento.\nL'esordio in Coppa del Mondo risale al finale della stagione 2003-2004, quando a Holmenkollen conquist\u00f2 il 54\u00ba posto nello sprint e il 27\u00b0 nell'inseguimento. Ai XX Giochi olimpici invernali di partecip\u00f2 all'individuale, dove chiuse 31\u00b0. La prima esperienza ai Mondiali risale ad Anterselva 2007. Dopo il 37\u00ba posto nello sprint e il 25\u00b0 nell'inseguimento, conquist\u00f2 due ottavi posti nell'individuale e nella partenza in linea.\nIl primo podio in Coppa della carriera risale al 1\u00ba marzo 2007, quando a Lahti nell'individuale giunse secondo alle spalle del connazionale Rapha\u00ebl Poir\u00e9e.\nStagioni 2008-2010.\nNel 2007-2008 giunse per dieci volte nei primi dieci e chiuse in 17\u00aa posizione nella classifica generale di Coppa. Ai Mondiali di biathlon estivo 2008 vinse tre ori (sprint, inseguimento e staffetta mista).\nAncora migliore la stagione successiva, che chiuse in 15\u00aa posizione. Ai Mondiali di Pyeongchang vinse l'oro nella staffetta mista, mentre ai XX Giochi olimpici invernali di si classific\u00f2 71\u00b0 nella sprint, 40\u00b0 nell'individuale, 14\u00b0 nella partenza in linea e 6\u00b0 nella staffetta. A fine stagione fu 7\u00b0 nella classifica generale di Coppa del Mondo, dopo aver conquistato (il 6 dicembre 2009 nella staffetta di \u00d6stersund) la prima vittoria in carriera.\nStagioni 2011-2015.\nAi Mondiali di Chanty-Mansijsk 2011 ottenne come miglior piazzamento il 6\u00ba posto nell'inseguimento, mentre a quelli dell'anno successivo a Ruhpolding vinse due argenti, nell'individuale e nella staffetta. In Coppa fu 30\u00b0 nel 2011 e 5\u00b0 nel 2012.\nNel 2013 partecip\u00f2 ai Mondiali di Nov\u00e9 M\u011bsto na Morav\u011b, vincendo l'argento nella staffetta, e chiuse la stagione di Coppa del Mondo al 27\u00ba posto.\nAi XXII Giochi olimpici invernali di si \u00e8 classificato 36\u00b0 nella sprint, 13\u00b0 nell'individuale, 18\u00b0 nell'inseguimento e non ha concluso la partenza in linea. L'anno successivo ai Mondiali di Kontiolahti ha vinto la medaglia di bronzo nella staffetta ed \u00e8 stato 4\u00ba nella sprint, 10\u00ba nell'inseguimento, 9\u00ba nella partenza in linea e 4\u00ba nell'individuale.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nRL = staffetta\nMX = staffetta mista"}
{"id": "2605597", "revid": "110157", "url": "https://it.wikipedia.org/wiki?curid=2605597", "title": "Yolomb\u00f3", "text": "Yolomb\u00f3 \u00e8 un comune della Colombia facente parte del dipartimento di Antioquia.\nIl centro abitato venne fondato nel 1560, mentre l'istituzione del comune \u00e8 del 1883."}
{"id": "2605598", "revid": "92723", "url": "https://it.wikipedia.org/wiki?curid=2605598", "title": "General To\u0161evo", "text": "General To\u0161evo (in bulgaro \u0413\u0435\u043d\u0435\u0440\u0430\u043b \u0422\u043e\u0448\u0435\u0432\u043e) \u00e8 un comune bulgaro situato nel distretto di Dobri\u010d di 20.143 abitanti (dati 2009).\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2605599", "revid": "287204", "url": "https://it.wikipedia.org/wiki?curid=2605599", "title": "Yolomb\u00f2", "text": ""}
{"id": "2605600", "revid": "287204", "url": "https://it.wikipedia.org/wiki?curid=2605600", "title": "Yolombo", "text": ""}
{"id": "2605602", "revid": "599013", "url": "https://it.wikipedia.org/wiki?curid=2605602", "title": "Dmitrij Ljulin", "text": ""}
{"id": "2605603", "revid": "124947033", "url": "https://it.wikipedia.org/wiki?curid=2605603", "title": "Alessio I Studita", "text": "Fu un membro del Monastero di Studion (fondato nel 462), successe ad Eustazio nel 1025. Nel 1034 incoron\u00f2 Michele IV Paflagone, favorito dell'Imperatrice Zoe, il quale era stato artefice dell'assassinio di Romano III Argiro. Nel 19 aprile 1042 incoron\u00f2 imperatrici regnanti le sorelle Zoe e Teodora, che governarono l'impero insieme fino all'11 giugno 1042. "}
{"id": "2605604", "revid": "149485", "url": "https://it.wikipedia.org/wiki?curid=2605604", "title": "Orvar Lindwall", "text": ""}
{"id": "2605605", "revid": "76963", "url": "https://it.wikipedia.org/wiki?curid=2605605", "title": "Jordan Brower", "text": "Biografia.\nL'attore ha esordito nell'attivit\u00e0 cinematografica intorno alla met\u00e0 dagli anni novanta; ha preso parte alla serie televisiva \"Un angelo poco... custode\" nel biennio 1997 - 1998, a svariati film e telefilm di fama internazionale.\nNel 1997 Brower ha conseguito una nomination per gli \"Young Artist Awards\"."}
{"id": "2605606", "revid": "110157", "url": "https://it.wikipedia.org/wiki?curid=2605606", "title": "Kavarna", "text": "Kavarna (in bulgaro \u041a\u0430\u0432\u0430\u0440\u043d\u0430) \u00e8 un comune bulgaro situato nel distretto di Dobri\u010d di 17.558 abitanti (dati 2009).\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2605607", "revid": "767487", "url": "https://it.wikipedia.org/wiki?curid=2605607", "title": "Yond\u00f3", "text": "Yond\u00f3 \u00e8 un comune della Colombia facente parte del dipartimento di Antioquia.\nIl centro abitato venne fondato da Jos\u00e9 Domingo Oliveros Ricaurte nel 1941, mentre l'istituzione del comune \u00e8 del 1979."}
{"id": "2605611", "revid": "287204", "url": "https://it.wikipedia.org/wiki?curid=2605611", "title": "Yond\u00f2", "text": ""}
{"id": "2605612", "revid": "124123", "url": "https://it.wikipedia.org/wiki?curid=2605612", "title": "G\u00f6ran Abrahamsson", "text": ""}
{"id": "2605613", "revid": "287204", "url": "https://it.wikipedia.org/wiki?curid=2605613", "title": "Yondo", "text": ""}
{"id": "2605614", "revid": "122172387", "url": "https://it.wikipedia.org/wiki?curid=2605614", "title": "Come to Life", "text": "Come to Life \u00e8 il quarto album in studio della cantante australiana Natalie Imbruglia, pubblicato il 3 ottobre 2009. L'uscita del singolo di lancio \"Want\" \u00e8 stata preceduta da \"Wild About It\", singolo promozionale del quale \u00e8 stato girato anche un video apparso in internet prima della pubblicazione dell'album. Questo \u00e8 il primo disco prodotto dalla Malabar Records, casa discografica di propriet\u00e0 della stessa cantante. Alla realizzazione del disco hanno collaborato anche Brian Eno, Chris Martin e Ben Hillier."}
{"id": "2605615", "revid": "235890", "url": "https://it.wikipedia.org/wiki?curid=2605615", "title": "Costante di decadimento", "text": ""}
{"id": "2605616", "revid": "599013", "url": "https://it.wikipedia.org/wiki?curid=2605616", "title": "Ivar Genesj\u00f6", "text": ""}
{"id": "2605618", "revid": "124123", "url": "https://it.wikipedia.org/wiki?curid=2605618", "title": "Axel Wahlberg", "text": "Biografia.\n\u00c8 stato medaglia d'argento ai Campionati del mondo junior a Duisburg il 1\u00ba aprile 1961.\nSelezionato per la nazionale, a luglio dello stesso anno ha partecipato ai campionati mondiali di scherma, tenutisi a Torino nel 1961, vincendo la medaglia di bronzo nella spada a squadre.\nIl 5 novembre 1961, durante una competizione a Turku, \u00e8 stato mortalmente colpito al cervello dalla lama di un avversario, nonostante le protezioni regolamentari. Trasportato in ospedale in emergenza, \u00e8 morto il giorno dopo."}
{"id": "2605619", "revid": "92723", "url": "https://it.wikipedia.org/wiki?curid=2605619", "title": "Kru\u0161ari", "text": "Kru\u0161ari (in bulgaro \u041a\u0440\u0443\u0448\u0430\u0440\u0438) \u00e8 un comune bulgaro situato nel distretto di Dobri\u010d di 7.897 abitanti (dati 2009).\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2605620", "revid": "110157", "url": "https://it.wikipedia.org/wiki?curid=2605620", "title": "Zaragoza (Colombia)", "text": "Zaragoza \u00e8 un comune della Colombia facente parte del dipartimento di Antioquia.\nIl centro abitato venne fondato da Gaspar de Rodas nel 1581, mentre l'istituzione del comune \u00e8 del 1770."}
{"id": "2605621", "revid": "729019", "url": "https://it.wikipedia.org/wiki?curid=2605621", "title": "Lothar Emmerich", "text": "Carriera.\nClub.\nHa giocato per nove anni nel Borussia Dortmund con cui vince la Coppa di Germania del 1965 e la Coppa delle Coppe 1965-1966; a titolo personale ha vinto la classifica dei cannonieri nel Campionato tedesco 1965-1966 con 31 reti e poi di nuovo nel 1966-1967 con 28 reti a pari merito con Gerd M\u00fcller, e la classifica marcatori della Coppa delle Coppe 1965-1966 con 14 reti all'attivo (record assoluto per una singola edizione della manifestazione).\nNel 1969 si trasferisce in Belgio nel Beerschot, vincendo con questa maglia la classifica dei cannonieri nel campionato 1969-1970 con 29 reti; resta in Belgio fino al 1972 quando si trasferisce poi in Austria nel FC K\u00e4rnten; successivamente gioca per diversi anni nelle serie minori tedesche, dove lascia il calcio giocato nel 1978, non prima di diventare capocannoniere nella Zweite Bundesliga 1976-1977 con la maglia del W\u00fcrzburger.\nNazionale.\nHa giocato complessivamente 5 incontri con la Nazionale della Germania Ovest segnando 2 reti. Ha fatto parte della spedizione tedesca ai Mondiali del 1966 in Inghilterra; in tale manifestazione Emmerich segn\u00f2 una rete decisiva nella vittoria con la Spagna e gioc\u00f2 poi da titolare la finale contro l'Inghilterra, terminata 4-2 per i britannici.\nAllenatore.\nConclusa la carriera da calciatore, ha lavorato come allenatore in tutti gli anni Ottanta e fino al termine degli anni Novanta dirigendo numerose squadre tedesche delle serie minori (su tutte possiamo ricordare il ). \u00c8 morto nel 2003 a 61 anni."}
{"id": "2605623", "revid": "599013", "url": "https://it.wikipedia.org/wiki?curid=2605623", "title": "Aleksandr Sevel\u00ebv", "text": ""}
{"id": "2605626", "revid": "307923", "url": "https://it.wikipedia.org/wiki?curid=2605626", "title": "Dipartimento dell'Atlantico", "text": ""}
{"id": "2605629", "revid": "183694", "url": "https://it.wikipedia.org/wiki?curid=2605629", "title": "Guglielmo Meardi", "text": "Carriera universitaria.\nLaureato al Politecnico di Milano nel 1927, alla scuola di Arturo Danusso, dopo la specializzazione in Elettrotecnica e in Idraulica agraria, altern\u00f2 l'attivit\u00e0 professionale da ingegnere geotecnico con l'insegnamento, prima come docente negli istituti tecnici, poi, dal 1961 al 1973 come professore di Meccanica delle terre al Politecnico di Milano, dove \u00e8 stato anche responsabile del Laboratorio di Geotecnica dell'Istituto di Scienza delle costruzioni.\nFu autore di un manuale per \u201cFondazioni su pali\u201d.\nOpere e progetti.\nIn questo settore ha subito acquisito una competenza riconosciutegli anche a livello internazionale, comprovata dall'impiego del penetrometro dinamico continuo di Terzaghi, che Meardi modific\u00f2 e brevett\u00f2 per farne uno dei pi\u00f9 efficienti strumenti di indagine sul terreno. Sua \u00e8 una quantit\u00e0 di studi, progetti e calcoli di fondazioni, eseguiti per l'ANAS, l'Agip, la Rodio, la Lodigiani, la Sacop, la Consonda, che hanno trovato concreti campi di applicazione per gallerie, ponti e viadotti. Ne sono esempi, nel settore autostrade, gli interventi per le fondazioni dell'autostrada Milano-Genova, della Genova-Ventimiglia, dell'Autobrennero; e inoltre, per tutte le fondazioni della linea M1 della Metropolitana di Milano, le fondazioni dell'Autosilo di Piazza Diaz a Milano, le progettazioni per i grattacieli Alitalia a Roma Eur e Pirelli a Milano, per parte delle fondazioni del Passante ferroviario di Milano, nonch\u00e9 per quelle dell'Universit\u00e0 della Calabria, la fattibilit\u00e0 del ponte sullo stretto di Messina, il consolidamento degli argini dello scolmatore di piena dell'Arno, gli interventi per le dighe di San Giacomo e di Cancano e le centrali idroelettriche del Fraele e di Valle di Lei; per le centrali nucleari di Ispra, Trino Vercellese, La Spezia, Vado Ligure e Venezia, e i lavori compiuti all'estero per le dighe in terra a Patrasso, per tralicci delle telecomunicazioni in Nigeria e in Cina, per i palazzi ministeriali di Rawalpindi e per una torre di raffreddamento in Pakistan.\nCome componente della Commissione per il Duomo di Milano, determinante \u00e8 stata l'opera di Meardi per il consolidamento delle fondazioni dei grandi pilastri del tiburio che sorregge la Madonnina. \nNegli anni \u201870 realizz\u00f2 un progetto, poi non realizzato, per il consolidamento geotecnico della Torre di Pisa.\nOnorificenze.\nFra i premi e i riconoscimenti di cui Meardi \u00e8 stato insignito, va citata la medaglia d'oro come cittadino benemerito di Milano."}
{"id": "2605630", "revid": "92723", "url": "https://it.wikipedia.org/wiki?curid=2605630", "title": "Valerij \u017ditnyj", "text": ""}
{"id": "2605632", "revid": "767487", "url": "https://it.wikipedia.org/wiki?curid=2605632", "title": "Canzonissime (album)", "text": "Canzonissime \u00e8 un album discografico del gruppo musicale italiano Statuto, pubblicato nel 1996 dalla Sony Music.\nIl disco.\n\u00c8 il quinto album musicale degli Statuto, il primo prodotto dalla Sony Music, dopo il divorzio dalla casa discografica precedente.\nSi caratterizza per una forte influenza pop rock, dovuta alla sempre crescente ondata di pop e brit pop inglese avuta negli anni novanta, e contiene 8 brani di cui 7 inediti e una cover, \"La mia banda suona il rock\" versione italiana di \"Girls and Boys\" dei Blur.\nL'unico singolo estratto da questo album \u00e8 \"Solo tu\", di cui verr\u00e0 poi realizzato un videoclip, anche se riscuoter\u00e0 parecchio successo il brano \"Pugni chiusi\", ispirato dalla pi\u00f9 famosa \"That's Entertainment\" dei The Jam."}
{"id": "2605638", "revid": "115173954", "url": "https://it.wikipedia.org/wiki?curid=2605638", "title": "L\u00e1szl\u00f3 Kamuti", "text": "Era fratello di Jen\u0151 Kamuti."}
{"id": "2605640", "revid": "228587", "url": "https://it.wikipedia.org/wiki?curid=2605640", "title": "Costantino III di Costantinopoli", "text": "Nato a Costantinopoli, fu un allievo di Michele Psello e Giovanni Xifilino. Ascese a elevati incarichi di corte divenendo prima \"protovestiario\" e quindi \"proedros\" (\"presidente\") del Senato bizantino e uno dei consiglieri principali degli imperatori MIchele V e Costantino IX. Abate del Monastero imperiale di Mangana, nel 1059 in seguito alle dimissioni di Michele I Cerulario, divenne nuovo patriarca, incarico che tenne fino alla morte.\nConsiderato un santo dalla Chiesa ortodossa, la sua memoria \u00e8 celebrata il 29 luglio."}
{"id": "2605641", "revid": "365417", "url": "https://it.wikipedia.org/wiki?curid=2605641", "title": "\u0160abla", "text": "\u0160abla (in bulgaro \u0428\u0430\u0431\u043b\u0430) \u00e8 un comune bulgaro situato nel distretto di Dobri\u010d di 6.186 abitanti (dati 2009). Nel 1969 \u00e8 stato promosso al rango di citt\u00e0 (\u0433pa\u0434).\nNel comune rientra il punto pi\u00f9 a Est della Bulgaria, situato su un promontorio detto \"Capo \u0160abla\", vicino al faro simbolo della citt\u00e0. \nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2605642", "revid": "1851848", "url": "https://it.wikipedia.org/wiki?curid=2605642", "title": "Arianna Errigo", "text": "Campionessa del mondo nel 2013 e nel 2014, ha vinto la Coppa del Mondo di specialit\u00e0 nel 2009, 2012 , 2013, 2014 e 2016.\nA livello olimpico ha vinto la medaglia d'argento nel fioretto individuale e la medaglia d'oro nel fioretto a squadre ai giochi di Londra 2012 e la medaglia di bronzo all'Olimpiade di Tokyo 2021 nel Fioretto a squadre.\n\u00c8 una delle pochissime atlete ad avere risultati di livello mondiale in pi\u00f9 di un'arma.\nBiografia.\nCresciuta in Brianza, risiede a Muggi\u00f2 (MB) e fa parte dell'Arma dei Carabinieri.\nAtleta molto promettente, ha iniziato a vincere fin da giovanissima. Nel 2004 ha vinto i campionati del mondo cadetti a Plovdiv. Nel 2006, nei campionati europei giovanili a Pozna\u0144, ha vinto l'oro nella competizione individuale e l'argento in quella a squadre. Nel 2009 ha vinto l'oro nella gara a squadre agli europei di Plovdiv, poi un altro oro nella gara a squadre di fioretto e il bronzo nella gara di fioretto individuale ai mondiali di Antalia. Compagne di squadra dell'oro mondiale sono state Elisa Di Francisca, Margherita Granbassi e Valentina Vezzali. Ai Mondiali di Scherma di Parigi 2010 ha vinto una medaglia d'Argento nel fioretto individuale e una d'Oro nella gara di Fioretto a squadre. Ai Mondiali di Scherma di Catania 2011 ha vinto la medaglia d'Argento nella gara di Fioretto a squadre.\nIl 28 luglio 2012 ottiene la medaglia d'Argento nel torneo individuale di fioretto femminile ai Giochi della XXX Olimpiade di Londra, battendo, in semifinale, la connazionale, e pi\u00f9 volte campionessa olimpica, Valentina Vezzali, perdendo poi la finale per un solo punto contro la connazionale Elisa Di Francisca per 12-11 dopo il minuto supplementare. Nel torneo a squadre di fioretto vince la medaglia d'oro, tirando in finale contro la Russia insieme alle altre fiorettiste azzurre Valentina Vezzali, Elisa Di Francisca e Ilaria Salvatori.\nIl 17 agosto 2012 le \u00e8 stata conferita la cittadinanza onoraria di Condofuri, paese calabrese di origine della madre. Nello stesso anno inizia ad allenarsi anche presso la societ\u00e0 Frascati Scherma, dove si trova anche il fidanzato Luca Simoncelli, pur rimanendo comunque tesserata con la Comense Scherma ed il Centro Sportivo Carabinieri. Nel 2017 si trasferisce al Frascati Scherma anche come tesseramento, mantenendo come d'uso il doppio tesseramento con la societ\u00e0 dei Carabinieri.\nIl 7 agosto 2013 a Budapest vince il Mondiale nella specialit\u00e0 del fioretto individuale.\nIl 19 luglio 2014 a Kazan vince il Mondiale nel fioretto individuale diventando bicampionessa del Mondo in carica. Agli Europei di scherma di Montreux del 2015 vince la medaglia di bronzo nella gara individuale e la medaglia d'oro nella gara a squadre di Fioretto. Ai Mondiali di scherma di Mosca del 2015 la due volte Campionessa del Mondo esce di scena in semifinale ma vince la medaglia di bronzo nella gara individuale. Vince la Medaglia d'Oro ai Mondiali di Mosca 2015 nel Fioretto a squadre, in cui la formazione italiana batte in finale la Russia, padrona di casa, per 45-36.\nNell'anno olimpico 2016 non si disputa la gara olimpica di fioretto femminile a squadre. Questa gara si disputa dunque nei Mondiali di Scherma di Rio ad Aprile 2016, dove Arianna Errigo \u00e8 nella squadra italiana che vince l'argento. Il 21 Giugno 2016 vince il suo primo titolo Europeo nella gara individuale di fioretto. Arriva alle Olimpiadi 2016 con il primo posto nel ranking mondiale, ma viene eliminata a sorpresa nell'assalto degli ottavi di finale. Nel 2017 vince di nuovo il titolo europeo vincendo in finale 15-14 contro Inna Deriglazova. Il mese successivo, nel campionato mondiale, perde la semifinale contro la stessa Deriglazova, fermandosi al Bronzo. Vince l'oro a squadre il 24 luglio sempre ai Mondiali di Lipsia 2017. Vince il bronzo nel fioretto individuale ai Mondiali di Scherma di Wuxi 2018 perdendo la semifinale contro la compagna di sala Alice Volpi.\nPur essendo fiorettista, ha partecipato pi\u00f9 volte anche ai campionati italiani assoluti a squadre di sciabola. Con la squadra del Centro Sportivo Carabinieri ha vinto l'oro nel 2011 e 2016, e l'argento nel 2013.\nQuesti risultati le hanno fatto nascere la voglia di cimentarsi nella doppia arma. Fino agli anni '60 era normale che molti schermidori tirassero in due o tre armi (Edoardo Mangiarotti vinse ori olimpici in fioretto e spada, Nedo Nadi addirittura in tutte e tre le armi), in seguito la scherma si specializz\u00f2 molto, e pochissimi atleti ottennero risultati di alto livello in pi\u00f9 di un'arma. Si parla ovviamente degli uomini, poich\u00e9 le donne furono confinate nel solo fioretto fino alle Olimpiadi del 1996 quando furono ammesse nella spada (la sciabola arriv\u00f2 ancora pi\u00f9 tardi). Fino ad allora le uniche schermitrici che avevano avuto medaglie olimpiche o mondiali in armi diverse erano state Margherita Zalaffi (argento nel fioretto a squadre a Seoul 1988 e a Barcellona 1992, argento nella spada a squadre ad Atlanda 1996) e l'ungherese Ildik\u00f3 Mincza-N\u00e9bald (bronzo nel fioretto a squadre nei mondiali del 1994, bronzo nella spada individuale a Pechino 2008)\nQuesta scelta, che la Errigo ha iniziato a mettere in pratica con costanza subito dopo la delusione delle Olimpiadi del 2016, ha gi\u00e0 portato i suoi primi risultati. Il 16 dicembre 2017, al Grand Prix di Cancun, la Errigo vince la medaglia d'argento, perdendo solo di fronte ad Olga Kharlan, dominatrice indiscussa della specialit\u00e0. Nel suo cammino verso il podio aveva sconfitto C\u00e9cilia Berder (all'epoca quarta del ranking mondiale) e Charlotte Lembach (all'epoca ottava).\nIl 25 luglio 2018, la sua posizione nel ranking mondiale era la 24 (dopo esser stata la n. 81 nel 2017, e senza aver ancora avuto un ranking mondiale prima di quella data). Nonostante fosse la quarta italiana del ranking mondiale, non \u00e8 stata convocata nella sciabola ai Mondiali del 2018, ma solo nel fioretto, dove vince comunque il bronzo individuale. Negli stessi Mondiali di Wuxi 2018 vince pure l'argento nella gara di fioretto a squadre.\nNell'anno successivo viene convocata ad alcune gare di Coppa del Mondo, con buoni risultati, ma per la gara di Seoul viene prima inserita fra le dodici convocate e poi depennata. A seguito di questo, la Errigo presenta un ricorso al Tribunale di arbitrato sportivo di Losanna. Tale ricorso non viene tuttavia valutato dal TAS che si dichiara incompetente..\nIl 26 giugno 2019, alla vigilia dei mondiali di Budapest, sposa il fiorettista Luca Simoncelli.\nDopo i mondiali (nei quali viene convocata per il solo fioretto, e dove conferma il bronzo individuale e l'argento a squadre dell'anno prima) rilascia nuove dichiarazioni chiedendo di essere messa in condizioni di qualificarsi per le Olimpiadi di Tokyo.. Arianna Errigo nella gara olimpica individuale di Fioretto all'Olimpiade di Tokyo 2021 viene eliminata ai Quarti di Finale nel derby azzurro da Alice Volpi. Il 29 luglio 2021 Arianna Errigo vince la medaglia di bronzo nella gara olimpica del Fioretto a squadre all'Olimpiade di Tokyo insieme ad Alice Volpi, a Martina Batini e ad Erica Cipressa."}
{"id": "2605645", "revid": "371529", "url": "https://it.wikipedia.org/wiki?curid=2605645", "title": "S\u00e1ndor Szab\u00f3", "text": ""}
{"id": "2605646", "revid": "1977001", "url": "https://it.wikipedia.org/wiki?curid=2605646", "title": "Tervel (Bulgaria)", "text": "Tervel (in bulgaro \u0422\u0435\u0440\u0432\u0435\u043b) \u00e8 un comune bulgaro situato nel distretto di Dobri\u010d di 28.788 abitanti (dati 2009).\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2605647", "revid": "767487", "url": "https://it.wikipedia.org/wiki?curid=2605647", "title": "This Is the Life (&quot;Weird Al&quot; Yankovic)", "text": "This Is the Life \u00e8 un singolo del cantante statunitense \"Weird Al\" Yankovic estratto dall'album \"Dare to Be Stupid\".\n\u00c8 una delle poche canzoni originali fatte da Weird Al.\nSignificato.\nLa canzone \u00e8 una satira verso il crimine organizzato.\nLa canzone \u00e8 stata usata anche come colonna sonora per il film \"Pericolosamente Johnny\".\nIl video.\nIl video \u00e8 la parodia dei vecchi film di Gangster degli anni trenta, con \"Weird Al\" Yankovic che interpreta un mafioso che si gode i piaceri della vita.\nNel video appaiono anche delle scene tratte dal film \"Pericolosamente Johnny\"."}
{"id": "2605649", "revid": "72396", "url": "https://it.wikipedia.org/wiki?curid=2605649", "title": "Gran Premio motociclistico di San Marino 2009", "text": ""}
{"id": "2605652", "revid": "599013", "url": "https://it.wikipedia.org/wiki?curid=2605652", "title": "Franciszek Sobczak", "text": ""}
{"id": "2605653", "revid": "767487", "url": "https://it.wikipedia.org/wiki?curid=2605653", "title": "Tempi moderni (Statuto)", "text": "Tempi moderni \u00e8 il sesto album del gruppo musicale italiano Statuto, pubblicato nel 1997 dalla Sony Music insieme alla Epic.\nIl disco.\n\u00c8 il secondo album prodotto dalla Sony Music, che vede anche la collaborazione della Epic.\nLa forte forte influenza pop rock del disco precedente si ritrova anche in questo album, che contiene un solo pezzo ska, \"Non sei come noi\".\nNel disco si trova la canzone \"Senza di me\" di Gigi Restagno, leggermente modificata della band dopo la morte dell'artista torinese, mentre l'unico singolo radiofonico \u00e8 \"Non finir\u00e0\", brano che nell'album \u00e8 contenuto in doppia versione (studio e radio)."}
{"id": "2605654", "revid": "648716", "url": "https://it.wikipedia.org/wiki?curid=2605654", "title": "Jerzy Wandzioch", "text": ""}
{"id": "2605664", "revid": "6923", "url": "https://it.wikipedia.org/wiki?curid=2605664", "title": "Aeroporto Metropolitano di Detroit-Contea di Wayne", "text": "L'Aeroporto Metropolitano di Detroit-Contea di Wayne (in inglese \"Detroit-Metropolitan Wayne County airport\") (IATA:DTW, ICAO:KDTW) \u00e8 un aeroporto internazionale, situato a Romulus (una zona suburbana di Detroit) in Michigan, Stati Uniti d'America. \u00c8 l'aeroporto pi\u00f9 trafficato del Michigan. Lo scalo \u00e8 un hub per la Delta Air Lines e per la Spirit Airlines.\nStoria.\nNel 1927 le autorit\u00e0 della contea di Wayne iniziarono a progettare la costruzione di un aeroporto nelle zone occidentali della regione. L'anno seguente, la contea acquist\u00f2 un miglio quadrato di terreno per costruire l'impianto, che venne battezzato con il nome di Wayne County Airport, la cui costruzione venne completata nel 1929 e l'inaugurazione avvenne il 22 febbraio 1930.\nNello stesso anno, la Thompson Aeronautical Corporation, che divenne la American Airlines, inizi\u00f2 un servizio dall'aeroporto, il quale accolse, dal 1931 al 1945, la Guardia nazionale del Michigan, acquisita dalla Army Air Force. Durante la guerra, l'aeroporto venne nominato anche Romolo Army Airfield. La sua pista originale \u00e8 stata dismessa, sebbene alcune sue parti vengano utilizzate ancora oggi per il rullaggio degli aerei.\nNegli anni fra il 1947 e il 1950, lo scalo, rinominato Detroit Wayne Airport Major, divenne il principale della citt\u00e0 e venne notevolmente ampliato grazie all'edificazione di tre nuove piste. Durante questo periodo, venne spostato nell'aeroporto la maggior parte del traffico che arrivava sul Detroit City Airport, che fino ad allora era il principale scalo della citt\u00e0.\nNel corso degli anni cinquanta, la Pan Am e la BOAC iniziarono ad operare alcuni voli, ma la vera svolta avvenne nel 1958 quando anche la American Airlines decise di operare dei collegamenti dallo scalo di Wayne, seguita subito dopo da altri quattro vettori. Sempre nel 1958, il Terminal Smith venne ampliato per far fronte alla crescita dei passeggeri e all'aeroporto venne data la denominazione attuale.\nNel 1966, in seguito allo spostamento del traffico dal Willow Run al Wayne Airport, venne aperto il Davey Terminal per ospitare i nuovi passeggeri. In seguito all'incremento dei passeggeri internazionali, divenne necessaria la costruzione di un altro terminal, chiamato Michael Berry International Terminal. Nel 1984, venne aperto un hub dalla Republic Airlines, che venne ingrandito due anni dopo con la fusione di quest'ultima con la Northwest Airlines. L'anno dopo venne aperto un collegamento per Tokyo, la prima rotta transatlantica dell'aeroporto.\nNel 2001, venne completata la costruzione dell'ultima delle sei piste, in contemporanea all'ultima fase dei lavori del nuovo McNamara Terminal.\nL'autorit\u00e0 aeroportuale, che ha previsto la crescita del traffico passeggeri fino al 67% nei prossimi 20 anni, ha pianificato l'edificazione un sistema ferroviario all'interno del sedime aeroportuale, una nuova pista e l'espansione dei terminal.\nTerminal.\nEdward H. McNamara Terminal.\nIl McNamara Terminal, conosciuto anche come WorldGateway, \u00e8 stato aperto il 25 febbraio 2002. Esso ha rimpiazzato il pi\u00f9 vecchio Davey Terminal, che \u00e8 stato un hub per la Northwest Airlines fino alla sua chiusura, avvenuta nel 2002. Il terminal \u00e8 utilizzato dalla Delta Air Lines, che ne ha fatto un suo hub e dalle altre compagnie aeree facenti parte dell'alleanza SkyTeam. \u00c8 suddiviso il tre atrii, A, B e C, i quali hanno 121 gates e, al centro dell'atrio A, delle gallerie commerciali e vari ristoranti. Il Terminal \u00e8 attraversato dall'ExpressTram, che collega le due estremit\u00e0 dell'edificio in poco pi\u00f9 di tre minuti. Il McNamara Terminal ha aperto ad ottobre 2008 un nuovo impianto di smistamento bagagli, dotato di 14 macchine a raggi X in grado di rilevare eventuali bombe all'interno delle valigie. La Northwest Airlines (ora fusa in Delta) ha dichiarato che la quantit\u00e0 dei bagagli smarriti \u00e8 diminuita e che \u00e8 aumentata la tempestivit\u00e0 con cui arrivano al nastro trasportatore. Il terminal \u00e8 direttamente collegato con un Westin Hotel, al quale possono accedere grazie a una pass anche dei semplici visitatori che non devono volare.\nL'atrio A \u00e8 stato adibito per ospitare i velivoli di medio e lungo raggio, mentre gli atrii B e C accolgono gli aerei regional della Delta Air Lines.\nTerminal Nord.\nL'apertura del Terminal Nord avvenne il 17 settembre 2008. Esso ha rimpiazzato i vecchi Berry e Smith Terminal e ospita i vettori non appartenenti all'alleanza SkyTeam. Viene considerato l'atrio D dell'aeroporto, in quanto gli atrii A, B e C costituiscono il McNamara Terminal. L'atrio ha 26 gates, due dei quali sono stati aperti nell'estate del 2009 per accogliere gli aeromobili di lungo raggio. Queste due uscite non potevano essere utilizzate al momento dell'apertura del Terminal, poich\u00e9 erano troppo vicine al Terminal Smith per poter essere utilizzate. Dopo la demolizione di quest'ultimo e con il trasferimento di tutti i voli al nuovo terminal, anche i due gates fino ad allora inutilizzabili vennero aperti. L'edificio \u00e8 dotato di quattro lunghi segmenti di tapis roulant al piano delle partenze e di un altro al piano inferiore per i passeggeri internazionali in arrivo.\nIl 29 gennaio 2010, il Terminal Nord si \u00e8 aggiudicato il premio \"Build Michigan\"."}
{"id": "2605666", "revid": "339392", "url": "https://it.wikipedia.org/wiki?curid=2605666", "title": "Aeroporto internazionale di Detroit-Metropolitan Wayne County", "text": ""}
{"id": "2605667", "revid": "1318658", "url": "https://it.wikipedia.org/wiki?curid=2605667", "title": "Parco nazionale di Sehlabathebe", "text": "Il Parco nazionale di Sehlabathebe si trova sui Monti Maloti nel distretto di Qacha's Nek, nello stato africano del Lesotho. \u00c8 parte di un'area di conservazione naturalistica nota come \"Maloti-Drakensberg Transfrontier Conservation Area\".\nIl parco fu fondato l'8 maggio 1969 per preservarne sia la biodiversit\u00e0 ospitata, sia la cultura locale. L'ecosistema del parco \u00e8 inoltre un'importante fonte di acqua per il Lesotho, il Sudafrica e la Namibia. \nPatrimonio dell'umanit\u00e0.\nNel 2013 il parco \u00e8 stato aggiunto alla lista UNESCO del Patrimonio dell'umanit\u00e0 insieme al parco sudafricano uKhahlamba - Drakensberg, con il nome di Area di conservazione transfrontaliera Maloti-Drakensberg."}
{"id": "2605668", "revid": "339392", "url": "https://it.wikipedia.org/wiki?curid=2605668", "title": "Aeroporto di Detroit", "text": ""}
{"id": "2605670", "revid": "599013", "url": "https://it.wikipedia.org/wiki?curid=2605670", "title": "Diana Nikan\u010dikova", "text": ""}
{"id": "2605671", "revid": "110157", "url": "https://it.wikipedia.org/wiki?curid=2605671", "title": "Coppa del Brasile 1999", "text": "La Coppa del Brasile 1999 (ufficialmente in portoghese Copa do Brasil 1999) \u00e8 stata l'11\u00aa edizione della Coppa del Brasile.\nFormula.\nPartite a eliminazione diretta con gare di andata e ritorno. In caso di pareggio nei tempi regolamentari, passa la squadra che ha realizzato il maggior numero di gol fuori casa. Nel caso non sia possibile determinare un vincitore con la regola dei gol fuori casa, sono previsti i tiri di rigore.\nNei primi due turni (primo turno e sedicesimi di finale) se la squadra che gioca la prima partita in trasferta vince con 2 o pi\u00f9 gol di scarto, \u00e8 automaticamente qualificata al turno successivo senza dover disputare la gara di ritorno.\nRisultati.\nPrimo turno.\n\"Andata 3, 10, 18, 20, 24, 28 febbraio, 3 e 4 marzo 1999, ritorno 18, 20, 21, 24 febbraio, 3, 4, 10 e 11 marzo 1999.\"\nSedicesimi di finale.\n\"Andata 10, 17, 18, 19, 24 e 31 marzo 1999, ritorno 17, 25, 31 marzo, 1, 7 e 8 aprile 1999.\"\nOttavi di finale.\n\"Andata 8, 9, 14, 21 e 27 aprile 1999, ritorno 21, 28, 29, 30 aprile e 5 maggio 1999.\"\nQuarti di finale.\n\"Andata 5, 12 e 14 maggio 1999, ritorno 12, 19 e 21 maggio 1999.\"\nSemifinali.\n\"Andata 26 e 28 maggio 1999, ritorno 4 e 11 giugno 1999.\"\nFinale.\nRitorno.\nJuventude vincitore della Coppa del Brasile 1999 e qualificato per la Coppa Libertadores 2000."}
{"id": "2605673", "revid": "767487", "url": "https://it.wikipedia.org/wiki?curid=2605673", "title": "Tat'jana Ljubeckaja", "text": ""}
{"id": "2605675", "revid": "1543377", "url": "https://it.wikipedia.org/wiki?curid=2605675", "title": "Baranoa", "text": "Baranoa \u00e8 un comune della Colombia facente parte del dipartimento dell'Atlantico.\nIl centro abitato venne fondato nel 1543, mentre l'istituzione del comune \u00e8 del 23 ottobre 1856."}
{"id": "2605677", "revid": "4252", "url": "https://it.wikipedia.org/wiki?curid=2605677", "title": "Cosma I", "text": "Incoron\u00f2 l'Imperatore Niceforo III Botaniate ed us\u00f2 la sua influenza su di lui per cercare di farlo abdicare quando la sua popolarit\u00e0 inizi\u00f2 a declinare e l'impero era entrato in una fase di profonda instabilit\u00e0. Salito al trono Alessio I Comneno, fu deposto in seguito ad una serie di divergenze avute con l'imperatore stesso e la sua famiglia."}
{"id": "2605680", "revid": "599013", "url": "https://it.wikipedia.org/wiki?curid=2605680", "title": "Ecaterina Orb-Laz\u0103r", "text": ""}
{"id": "2605681", "revid": "287204", "url": "https://it.wikipedia.org/wiki?curid=2605681", "title": "Herta Muller", "text": ""}
{"id": "2605683", "revid": "599013", "url": "https://it.wikipedia.org/wiki?curid=2605683", "title": "Geta Sachelarie", "text": ""}
{"id": "2605685", "revid": "1048993", "url": "https://it.wikipedia.org/wiki?curid=2605685", "title": "Yannick Stopyra", "text": "Carriera.\nClub.\nDi origini polacche, figlio di Julien Stopyra, anch'egli nazionale francese negli anni sessanta, ha militato in numerosi club di Ligue 1 francese tra la fine degli anni settanta e la prima met\u00e0 dei novanta.\nHa vestito le maglie di Sochaux, Rennes, Tolosa, Bordeaux, Cannes, Metz e Mulhouse.\nComplessivamente in tutta la carriera ha disputato a livello di club 481 partite segnando 146 reti.\nNazionale.\nTra il 1980 e il 1988 gioc\u00f2 nella Nazionale francese con la quale prese parte al mondiale del 1986 segnando 2 reti, una delle quali all' negli ottavi di finale.\nComplessivamente ha raccolto 33 presenze internazionali con 11 gol."}
{"id": "2605690", "revid": "339392", "url": "https://it.wikipedia.org/wiki?curid=2605690", "title": "Miz\u0101b", "text": ""}
{"id": "2605693", "revid": "430604", "url": "https://it.wikipedia.org/wiki?curid=2605693", "title": "Monastero di Corazzo", "text": ""}
{"id": "2605695", "revid": "307923", "url": "https://it.wikipedia.org/wiki?curid=2605695", "title": "Ereuto", "text": "Nella mitologia greca, Ereuto \u00e8 un combattente acheo alla guerra di Troia, citato nel libro II della \"Posthomerica\" di Quinto Smirneo (poema epico che narra gli avvenimenti posteriori a quelli raccontati da Omero nell'\"Iliade\").\nIl mito.\nOrigini.\nSecondo la descrizione di Quinto Smirneo, Ereuto era un esperto guerriero argivo che risiedeva nella citt\u00e0 di Tiro, sulle rive del fiume Alfeo, in Messenia. Esperto nell'uso delle armi, si era pi\u00f9 volte cimentato in scontri armati nel quale aveva sempre dimostrato il suo valore bellico.\nMorte.\nEreuto segu\u00ec Nestore e i suoi due figli Antiloco e Trasimede a Troia per prendere parte al conflitto che vide opposti Achei e Troiani per la contesa di Elena. Ereuto vi giunse sicuramente a bordo di una delle novanta navi che costituivano, secondo Omero, la flotta con cui Nestore contribu\u00ec allo scontro. (Omero, \"Iliade\", libro II, v. 602.)\nNel decimo anno del conflitto, Ereuto si scontr\u00f2 con Memnone, il valoroso figlio di Eos (l'Aurora) che gli aveva ucciso il compagno Terone; il guerriero acheo venne a sua volta privato della vita dalla lancia dell'avversario che, abbandonatolo morto a terra, si scagli\u00f2 su Achille sperando di ucciderlo. In realt\u00e0, Ereuto e Terone (oltre ad Antiloco, figlio di Nestore) sono le uniche vittime conosciute di Memnone."}
{"id": "2605696", "revid": "430604", "url": "https://it.wikipedia.org/wiki?curid=2605696", "title": "Monastero di corazzo", "text": ""}
{"id": "2605699", "revid": "767487", "url": "https://it.wikipedia.org/wiki?curid=2605699", "title": "Like a Surgeon", "text": "Like a Surgeon \u00e8 un singolo del cantante statunitense \"Weird Al\" Yankovic estratto dall'album \"Dare to Be Stupid\" ed \u00e8 la parodia della canzone \"Like a Virgin\" di Madonna.\nSignificato.\nLa canzone parla di un chirurgo maldestro che combina dei disastri in sala operatoria.\nTracce.\nRilascio 1985\nRilascio 1993\nIl video.\nIl video \u00e8 ambientato in un vero ospedale (attualmente chiuso per fallimento) dove Weird Al e gli altri componenti della band interpretano dei chirurghi maldestri.\nNel video si possono notare alcuni riferimenti al video di \"Like a Virgin\"."}
{"id": "2605700", "revid": "430604", "url": "https://it.wikipedia.org/wiki?curid=2605700", "title": "Monastero corazzo", "text": ""}
{"id": "2605703", "revid": "149727", "url": "https://it.wikipedia.org/wiki?curid=2605703", "title": "Montanaso", "text": ""}
{"id": "2605704", "revid": "149727", "url": "https://it.wikipedia.org/wiki?curid=2605704", "title": "Mignette", "text": ""}
{"id": "2605706", "revid": "149727", "url": "https://it.wikipedia.org/wiki?curid=2605706", "title": "Zelo Buonpersico", "text": ""}
{"id": "2605707", "revid": "767487", "url": "https://it.wikipedia.org/wiki?curid=2605707", "title": "Riskatto", "text": "Riskatto o RiSKAtto \u00e8 un album discografico del gruppo musicale italiano Statuto, pubblicato nel 1999 dalla Sony Music.\nIl disco.\n\u00c8 il settimo album musicale degli Statuto, e vede il ritorno del gruppo alle tipiche sonorit\u00e0 ska, abbandonando le deviazioni pop rock e brit pop intraprese nei due dischi precedenti, oltre al cambio di formazione con l'ingresso del chitarrista Valerio Giambelli (detto Mr.No).\nQuesto disco propone una rivisitazione in italiano dei brani di gruppi classici del 2 tone ska inglese come The Specials, Bad Manners, Madness e Selecter, pi\u00f9 alcune cover rivisitate di vecchi successi come \"Bada bambina\" di Little Tony e \"Bandiera gialla\" di Gianni Pettenati, rivisitata nella versione originale di \"The Pied Piper\" di Artie Kornfeld.\nL'ultimo brano del disco, \"Grande\", \u00e8 stato scritto da Gianpaolo Ormezzano, in occasione dei cinquant'anni dalla scomparsa del Grande Torino, mentre nella canzone \"La mia radio\", versione in italiano di \"On My Radio\" dei Selecter, \u00e8 stata cantata da Donatella Rettore.\nL'unico singolo che uscir\u00e0 da questo album \u00e8 \"Non cambiare mai\", cover di \"My Girl\" dei Madness, ma viene realizzato un video di \"Un passo avanti\", versione in italiano di \"One Step Beyond\", sempre dei Madness."}
{"id": "2605709", "revid": "767487", "url": "https://it.wikipedia.org/wiki?curid=2605709", "title": "Bodo Rudwaleit", "text": "Carriera.\nCresciuto nelle giovanili della Dinamo Berlino, in cui entr\u00f2 nel 1969, esord\u00ec in prima squadra nel 1977. Rudwaleit difese i pali del club della capitale fino al 1990, vincendo dieci campionati consecutivi tra il 1979 e il 1988 e due coppe nazionali nel 1988 e nel 1989. Ritiratosi dal calcio professionistico nel 1993 dopo una stagione all'Eisenh\u00fcttenst\u00e4dter Stahl e due al Tennis Borussia Berlino, concluse definitivamente la sua carriera dopo aver giocato alcuni anni in club amatoriali. Dopo il ritiro definitivo dal calcio giocato, nel 2004 Rudwaleit fu assunto alla Dinamo Berlino, come preparatore dei portieri, incarico che detiene tuttora. Rudwaleit ha inoltre assunto, nel 2005, l'incarico di allenatore \"ad interim\" della squadra.\nPunto fermo della nazionale tedesca orientale, fu inizialmente convocato in Under-21 (in cui totalizz\u00f2 21 presenze vincendo il Campionato Europeo di categoria nel 1978) per poi passare, nel 1979, in prima squadra. Rudwaleit difese la porta della squadra fino al 1988, totalizzando 33 presenze e ottenendo una medaglia d'argento alle Olimpiadi del 1980."}
{"id": "2605711", "revid": "124763220", "url": "https://it.wikipedia.org/wiki?curid=2605711", "title": "\u00c9der Lu\u00eds", "text": ""}
{"id": "2605713", "revid": "110009542", "url": "https://it.wikipedia.org/wiki?curid=2605713", "title": "Richard Wagner (scrittore)", "text": "Biografia.\nRappresentante della minoranza di lingua tedesca della Romania, ha frequentato le scuole primarie a Periam e il liceo a S\u00e2nnicolau Mare per poi proseguire i suoi studi universitari alla facolt\u00e0 di Filologia dell'Universit\u00e0 di Timi\u015foara studiando letteratura tedesca, rumena ed inglese. Qui \u00e8 stato cofondatore \"dell'Aktionsgruppe Banat\" (\"Gruppo d'azione Banato\") un gruppo letterario di giovani contestatori in lingua tedesca di Timi\u0219oara attivo tra il 1972 ed il 1975.\nHa lavorato come insegnante di tedesco a Hunedoara tra il 1975 e il 1978 e nel 1979 \u00e8 tornato a Timi\u0219oara per lavorare come redattore del settimanale \"Karpatenrundschau\" di Bra\u015fov fino al 1983.\nTra il 1981 ed il 1982 ha diretto il circolo di letteratura \"Adam M\u00fcller-Guttenbrunn\" di Timi\u0219oara.\nCacciato dal giornalismo nel 1983 e stanco del regime comunista, insieme alla moglie nel 1985 ha fatto richiesta di emigrazione e nel 1987 l'hanno ottenuta andando a vivere a Berlino.\nHa pubblicato una serie di racconti brevi, romanzi, saggi e critiche."}
{"id": "2605714", "revid": "430604", "url": "https://it.wikipedia.org/wiki?curid=2605714", "title": "Pino Laricio", "text": ""}
{"id": "2605716", "revid": "21880", "url": "https://it.wikipedia.org/wiki?curid=2605716", "title": "Pino laricio", "text": ""}
{"id": "2605717", "revid": "51323", "url": "https://it.wikipedia.org/wiki?curid=2605717", "title": "Universit\u00e0 di Ia\u015fi", "text": ""}
{"id": "2605721", "revid": "1901340", "url": "https://it.wikipedia.org/wiki?curid=2605721", "title": "Dispositivo anti-manomissione", "text": "Un dispositivo anti-manomissione \u00e8 una parte aggiuntiva o integrante di una mina, ideata per evitare la manomissione. Tuttavia, un dispositivo anti-manomissione pu\u00f2 anche essere parte integrante di alcune spolette utilizzate per altri scopi, come le bombe aeree (esempio: Mk 83), le bombe a grappolo e le mine marine. Quando il dispositivo viene azionato, funge da innesco, facendo brillare l'ordigno. Vi \u00e8 una forte sovrapposizione di trappole esplosive e di dispositivi anti-manomissione: una munizione con dispositivo anti-manomissione \u00e8 dotata, a tutti gli effetti, di una trappola esplosiva.\nStoria.\nLa tecnologia che incorpora i meccanismi anti-manomissione nelle spolette esiste almeno dagli anni 1940, per esempio, nella Luftwaffe erano utilizzati dei dispositivi anti-rimozione ZUS-40 usati nel Blitz di Londra. Quando una bomba ad azione ritardata, contenente una ZUS-40, viene lanciata sull'obiettivo, il massiccio impatto sul terreno libera una sferetta d'acciaio contenuta all'interno della ZUS-40, armando cos\u00ec la molla del percussore. Ma finch\u00e9 l'innesco principale rimane all'interno del suo ricettacolo, la molla non veniva rilasciata. Le ZUS-40 erano spesso montate insieme ad una spoletta di tipo 17 ad orologeria, che poteva essere fissato fino a 72 ore. Per disarmare il tipo di spoletta 17, bastava semplicemente svitare l'anello che bloccava l'innesco, rimuovendo la spoletta dalla tasca situata sul lato della bomba. Tuttavia, quando una ZUS-40 era equipaggiata con una spoletta 17, il processo di messa in sicurezza era pi\u00f9 pericoloso. La rimozione della carica a tempo (senza neutralizzare i dispositivi anti-manomissione sottostanti) significava automaticamente attivare la protezione all'interno della ZUS-40, che attivava la capsula a percussione, causando la detonazione dell'ordigno. Questo perch\u00e9 la ZUS-40 era progettata per essere mimetizzata da bomba convenzionale, quindi l'artificiere non poteva essere al corrente della presenza di questo dispositivo. Altri dispositivi anti-manomissione della spoletta tedeschi della Seconda guerra mondiale includevano il modello 50 e la spoletta 50BY, normalmente montate su bombe di 250/500 kg, che contenevano un interruttore al mercurio.\nImpiego.\nI dispositivi anti-manomissione al livello militare vengono impiegati in due modi:\nI dispositivi anti-manomissione aumentano notevolmente l'impatto delle munizioni sulla popolazione civile dei luoghi in cui vengono impiegate in quanto sono facilmente attivabili. Infatti non \u00e8 detto che un normale ordigno inesploso detoni se disturbato o spostato; al contrario, una mina anticarro con installato un dispositivo anti-manomissione, quasi sicuramente detona se la stessa viene sollevata o ribaltata, in quanto \u00e8 progettata per questo scopo. Inoltre le munizioni dotate di dispositivo anti-manomissione incrementano la difficolt\u00e0 ed i costi nelle operazioni di bonifica post-belliche.\nClassificazione dei dispositivi anti-manomissione.\nSul manuale da campo dell'esercito statunitense FM 20-32 vengono classificati quattro dispositivi anti-manomissione:"}
{"id": "2605722", "revid": "287204", "url": "https://it.wikipedia.org/wiki?curid=2605722", "title": "Abdoulaye Meite", "text": ""}
{"id": "2605724", "revid": "149727", "url": "https://it.wikipedia.org/wiki?curid=2605724", "title": "Villa Nuova", "text": ""}
{"id": "2605726", "revid": "149727", "url": "https://it.wikipedia.org/wiki?curid=2605726", "title": "Castiraga da Reggio", "text": ""}
{"id": "2605727", "revid": "149727", "url": "https://it.wikipedia.org/wiki?curid=2605727", "title": "Cazzimano", "text": ""}
{"id": "2605728", "revid": "1444345", "url": "https://it.wikipedia.org/wiki?curid=2605728", "title": "I Want a New Duck", "text": "I Want a New Duck \u00e8 un singolo del cantautore statunitense \"Weird Al\" Yankovic, pubblicato nel luglio 1985 come quarto estratto dal terzo album in studio \"Dare to Be Stupid\".\nDescrizione.\nIl brano \u00e8 la parodia della canzone \"I Want a New Drug\" degli Huey Lewis and the News. La canzone parla di un uomo che elenca i suoi motivi per avere un nuovo papero domestico."}
{"id": "2605729", "revid": "1305772", "url": "https://it.wikipedia.org/wiki?curid=2605729", "title": "Fissiraga", "text": "Fissiraga"}
{"id": "2605731", "revid": "729019", "url": "https://it.wikipedia.org/wiki?curid=2605731", "title": "RCV-9", "text": "L'RCV-9 \u00e8 un veicolo trasporto truppe leggero prodotto da Land Systems OMC (una filiale di BAE Systems) del Sudafrica\nStoria.\nFu sviluppato nel 1986 da privati da Sandock-Austral come un veicolo da sicurezza interno, per la protezione di aree ad alto rischio, quali gli aeroporti. Poco dopo la compagnia fu inglobata dalla TFM, e fu fusa con la Reunert Defence OMC nel 1997"}
{"id": "2605732", "revid": "120631280", "url": "https://it.wikipedia.org/wiki?curid=2605732", "title": "Edizioni Cremonese", "text": "Edizioni Cremonese \u00e8 stata una casa editrice italiana fondata a Napoli nel 1925 come \"Libreria Editrice Francesco Perrella\", e trasferitasi prima a Roma e poi a Firenze.\nStoria.\nViene fondata come \"Libreria editrice Francesco Perrella\", societ\u00e0 anonima per azioni, a Napoli nel 1925. Proponeva all'epoca testi in svariati ambiti, dalla filosofia di Benedetto Croce alle edizioni scolastiche. In tempi moderni si specializz\u00f2 nelle edizioni scientifiche, in particolare nella manualistica tecnica e nelle edizioni scolastiche. Nel 1949 si trasfer\u00ec a Roma e di l\u00ec a pochi anni mut\u00f2 ragione sociale in \"Casa Editrice Perrella\" S.p.A.\nNel 1951 cambi\u00f2 di nuovo nome in \"Edizioni Cremonese\" S.p.A.\nContinu\u00f2 nella tradizione intrapresa anni prima di pubblicare opere tecniche e scientifiche, manuali scolastici e universitari. \nNel 1982 avvenne il trasferimento a Firenze.\nNel 1995 cambi\u00f2 ragione sociale in societ\u00e0 a responsabilit\u00e0 limitata.\nManuali.\nLa casa editrice \u00e8 nota per i manuali tecnici in aeronautica, elettrotecnica, elettronica, meccanica, del geometra e altri. Anche in ambito delle scienze pure come fisica e matematica.\nCollane editoriali.\nPubblic\u00f2 la collana scientifica il Poliedro dal 1965 al 1978."}
{"id": "2605733", "revid": "149727", "url": "https://it.wikipedia.org/wiki?curid=2605733", "title": "Ossago", "text": ""}
{"id": "2605734", "revid": "108438964", "url": "https://it.wikipedia.org/wiki?curid=2605734", "title": "Nazionale di pallavolo femminile delle Antille Olandesi", "text": "La nazionale di pallavolo femminile delle Antille Olandesi \u00e8 una squadra nordamericana composta dalle migliori giocatrici di pallavolo delle Antille Olandesi ed \u00e8 posta sotto l'egida della Federazione pallavolistica delle Antille Olandesi."}
{"id": "2605740", "revid": "92723", "url": "https://it.wikipedia.org/wiki?curid=2605740", "title": "Nicola III Grammatico", "text": "Biografia.\nEducato a Costantinopoli, pass\u00f2 la maggior parte della sua giovent\u00f9 ad Antiochia di Pisidia dove prese i voti monastici. Scappato dalla citt\u00e0 intorno al 1068, quando questa fu posta sotto assedio dai turchi Selgiuchidi, raggiunse Costantinopoli, dove fond\u00f2 un monastero dedicato a San Giovanni Battista. Nel 1084 fu scelto da Alessio I Comneno per sostituire il deposto patriarca Eustrazio Garida.\nIl suo patriarcato, durato quasi tre decenni, fu segnato da molti problemi di natura politica e teologica."}
{"id": "2605745", "revid": "1305772", "url": "https://it.wikipedia.org/wiki?curid=2605745", "title": "UNI CEI EN 16001", "text": "La UNI CEI EN 16001 \u00e8 una norma tecnica obsoleta riguardante la progettazione e l'attuazione di sistemi di gestione dell'energia (SGE) da parte delle organizzazioni al fine di sviluppare e implementare politiche che prendano in considerazione problematiche e soluzioni relative al consumo energetico.\nIn particolare, la norma sollecita lo sviluppo di una politica energetica che consideri, tramite la comparazione e l'analisi dei consumi, informazioni utili per mettere in pratica piani di monitoraggio dell'efficienza energetica.\nStoria.\nLa norma, nata dal coordinamento di diversi standard nazionali esistenti sul tema della gestione dell'energia, \u00e8 stata pubblicata dal CEN e dal CENELEC nel luglio del 2009 ed \u00e8 stata recepita in Italia come UNI CEI EN 16001.\nLa norma \u00e8 stata sostituita il 24 aprile 2012 con la norma internazionale ISO 50001.\nSchema strutturale.\nEN 16001 \u00e8 uno standard europeo che si basa sulla metodologia Plan-Do-Check-Act:\nIl sistema di gestione secondo il formato Plan-Do-Check-Act assicura che la norma possa essere utilizzata da tutte le organizzazioni di qualsiasi dimensione e tipologia.\nLa norma \u00e8 applicabile ad ogni organizzazione che desideri dichiarare la conformit\u00e0 della propria politica energetica ad altri mediante autovalutazione o mediante certificazione di parte terza del proprio sistema di gestione dell'energia.\nI requisiti dello standard possono essere allineati con quelli di altre norme ampiamente utilizzate per altri sistemi di gestione, come ISO 9001 e ISO 14001 in quanto l'approccio sistemico \u00e8 uniforme e coerente. In particolare nasce e si sviluppo come \u201ccostola\u201d della UNI EN ISO 14001 in quanto il consumo di risorse era gi\u00e0 previsto come forma di indicatore da tenere sotto controllo per la valutazione delle performance ambientali. Entra naturalmente nel novero delle norme sistemiche connesse al Regolamento EMAS III (Regolamento (CE) n. 1221/2009) che contiene esplicita ed obbligatoria menzione al risparmio energetico.\nAzioni di miglioramento.\nLe azioni che possono essere intraprese per il risparmio energetico sono principalmente di tre nature: sistemiche (diagnostica energetica, pianificazione, esecuzione, monitoraggio e correzione dei disallineamenti) UNI CEI EN 16001 su www.csad.it, infrastrutturali (miglioramento delle infrastrutture per la produzione, per il condizionamento dei locali, per il recupero del calore, ecc.), comportamentali (lotta agli sprechi mediante comportamenti umani virtuosi ed ambientalmente responsabili (protocollo BBES) www.ecoreality.net "}
{"id": "2605747", "revid": "2194416", "url": "https://it.wikipedia.org/wiki?curid=2605747", "title": "Gaetano Barba", "text": "Fu uno dei massimi esponenti dell'architettura settecentesca napoletana ed operativo tra Napoli e nella Terra di Lavoro. Ha collaborato con le maggiori personalit\u00e0 dell'architettura napoletana del periodo come: Mario Gioffredo, Giovanni del Gaizo, Giuseppe Astarita, Pompeo Schiantarelli, Nicola Tagliacozzi Canale, Bartolomeo Vecchione, Carlo Vanvitelli e con l'Accademia di San Luca, poich\u00e9 era un accademico.\nBiografia.\nLa formazione dell'architetto avvenne tra il 1748 e il 1760, dopo esperienze nel campo della pittura inizi\u00f2 a dedicarsi all'architettura frequentando Mario Gioffredo. Egli sviluppa un proprio linguaggio architettonico regolato da proporzioni ed elementi geometrici con soluzioni del barocco napoletano di Ferdinando Sanfelice e le influenze classiche di Luigi Vanvitelli, Gioffredo e di Ferdinando Fuga. Dal 1764 ebbe contatti con i certosini della Certosa di Padula che a Napoli avevano diversi beni immobili, nello stesso anno divenne architetto del\" Tribunale delle Fortificazioni\", del \"Tribunale della Salute\", del \"Banco dei Poveri\" insieme a Giovanni del Gaizo e architetto della Citt\u00e0 di Napoli dopo la morte di Nicola Tagliacozzi Canale.\nGaetano Barba \u00e8 menzionato il 23 luglio 1752 nell'elenco dei cittadini ai quali si rilascia il passaporto per uscire dal Regno di Napoli (ASN, Segreteria di Stato di Casa Reale, fs. 1257, Elenco giornaliero dei cittadini nazionali e stranieri ai quali \u00e8 stato concesso il passaporto). \u00c8 altamente probabile che abbia soggiornato a Roma, data la profonda conoscenza dell'architettura romana che si esplicita nella sua produzione.\nNel 1755 il Barba \u00e8 attivo nella villa del marchese Patern\u00f2 al Ponte di San Rocco, fuori Napoli, dove accomoda \u201cad uso di provido padre di famiglia\u201d la casa presa in affitto da Teodoro Davel, mercante svizzero. Nella stessa villa, secondo la ricostruzione proposta da Marco di Mauro, interverr\u00e0 dopo il terremoto del 1805 per restaurare la facciata. Il 3 gennaio 1755 viene pagato per il disegno dell'antiporta, della cantoria e dell'organo della cattedrale di Giovinazzo.\nDal 1768 fu ingegnere ordinario della certosa di Padula e fino al 1772 fu operativo nella certosa con i lavori alla Scala della biblioteca e del chiostro. Dopo due anni fu ingegnere ordinario presso Sant'Agostino alla Chiesa. Nel 1769 fu insieme a Carlo Zoccoli e Bartolomeo Vecchione come ingegnere perito sul quale present\u00f2 una relazione sul dissesto della facciata di Palazzo Ricca, sede del Monte dei Poveri in via Tribunali. Nel 1772 la facciata del palazzo fu realizzata su suo disegno.\nNel 1775 fu l'autore di Palazzo Patern\u00f2 a Caserta, voluto dal marchese Lorenzo Patern\u00f2 per il figlio Vincenzo che venne nominato Ministro della Guerra. Fu molto attivo anche a Marcianise dove realizz\u00f2 diversi interventi, diresse i lavori di costruzione di diverse strade ed acquedotti e progett\u00f2 la Fontana dei Delfini a Marcianise. Dalla met\u00e0 degli anni sessanta fino agli anni novanta del XVIII secolo fu operativo a pi\u00f9 riprese a Giugliano in Campania dove fornisce progetti per la chiesa di Santa Maria della Purit\u00e0, il Palazzo Marzano e la chiesa dell'Annunziata. Fu incaricato, nel 1782, dal \"Tribunale delle Fortificazioni\" di realizzare i disegni e le relazioni riguardo al progetto di Palazzo Medici di Ottaviano. Dal 1780 al 1787 diresse alcuni lavori per il monastero di San Pietro a Majella. Nel 1786 realizz\u00f2 il restauro di Palazzo Filangieri d'Arianello ed esegu\u00ec una relazione sul restauro della reale cappella del Tesoro di san Gennaro in competizione con Pompeo Schiantarelli. Tra il 1792 e il 1798, insieme a Francesco Maria Cappelli e Carlo Vanvitelli, fu impegnato come direttore dei lavori della Chiesa della Santissima Trinit\u00e0 dei Pellegrini. Negli ultimi anni della sua vita fu assistito dal figlio Bernardo, che subentra subentr\u00f2 al padre nelle cariche di architetto ordinario del monastero di San Giuseppe a Pontecorvo, del Monte di Manso e del Banco dei Poveri e, presumibilmente, nel restauro di Villa Patern\u00f2."}
{"id": "2605763", "revid": "767487", "url": "https://it.wikipedia.org/wiki?curid=2605763", "title": "John Sandwall", "text": ""}
{"id": "2605765", "revid": "729019", "url": "https://it.wikipedia.org/wiki?curid=2605765", "title": "Mk 83", "text": "La Mark 83 \u00e8 una bomba a caduta libera di costruzione statunitense, parte della serie Mark 80.\nSviluppo.\nIl peso nominale della bomba \u00e8 di 1\u00a0000 lb, (454 kg), nonostante possa variare tra le 985 lb (447 kg) e le 1\u00a0030 lb, (468 kg), a seconda delle opzioni di spoletta, della dotazione del paracadute per frenare la caduta e delle configurazione delle alette.\nLa Mk 83 ha un involucro in acciaio contenente 445 lb (202 kg) di tritonal, un esplosivo ad alto potenziale. Quando \u00e8 riempita di PBXN-109, con esplosivo termicamente insensibile, la bomba \u00e8 progettata BLU-110.\nLa Mk 83/BLU-110 \u00e8 impiegata come testata per un variet\u00e0 di armi con guida di precisione, fra le quali: GBU-16 Paveway, la GBU-32 JDAM e le mine navali Quickstrike.\nQuesta bomba \u00e8 presente negli arsenali di svariate aeronautiche, tipicamente dall'United States Navy e dall'USAF. In Italia \u00e8 in dotazione all'Aeronautica Militare e nella Marina Militare per l'impiego sugli AV-8 Harrier II."}
{"id": "2605767", "revid": "106872", "url": "https://it.wikipedia.org/wiki?curid=2605767", "title": "Ekranoplan KM", "text": ""}
{"id": "2605770", "revid": "599013", "url": "https://it.wikipedia.org/wiki?curid=2605770", "title": "Jurij Osipov", "text": ""}
{"id": "2605772", "revid": "599013", "url": "https://it.wikipedia.org/wiki?curid=2605772", "title": "Evgenij Rjumin", "text": ""}
{"id": "2605775", "revid": "1573940", "url": "https://it.wikipedia.org/wiki?curid=2605775", "title": "Nazionale di pallavolo femminile di Panama", "text": "La nazionale di pallavolo femminile di Panam\u00e1 \u00e8 una squadra nordamericana composta dalle migliori giocatrici di pallavolo di Panama ed \u00e8 posta sotto l'egida della Federazione pallavolistica di Panama."}
{"id": "2605779", "revid": "124123", "url": "https://it.wikipedia.org/wiki?curid=2605779", "title": "Svetlana Baranova-Sodatova", "text": ""}
{"id": "2605780", "revid": "125616384", "url": "https://it.wikipedia.org/wiki?curid=2605780", "title": "BBC Radio 2", "text": "BBC Radio 2 \u00e8 un'emittente radiofonica britannica che trasmette in tutto il mondo. Di propriet\u00e0 della BBC, fu lanciata il 30 settembre 1967 ed \u00e8 la stazione radiofonica pi\u00f9 seguita nel Regno Unito.\nIl palinsesto \u00e8 incentrato sulla musica, in particolare la musica rock.\nNel Regno Unito trasmette sulle frequenze FM 88.1-90.2 MHz dagli studi della Western House, adiacenti alla Broadcasting House, nel cuore di Londra. Il segnale \u00e8 irradiato anche via satellite e via Internet."}
{"id": "2605783", "revid": "599013", "url": "https://it.wikipedia.org/wiki?curid=2605783", "title": "Giovanna Masciotta", "text": ""}
{"id": "2605784", "revid": "1942768", "url": "https://it.wikipedia.org/wiki?curid=2605784", "title": "Autovelox", "text": "Autovelox \u00e8 un marchio registrato dell'azienda fiorentina Sodi Scientifica, comunemente utilizzato in Italia riferendosi genericamente a tutti i misuratori di velocit\u00e0 su strada dei veicoli; in altri paesi del mondo vengono comunemente chiamati \"radar\" o \"cinem\u00f3metros\".\nIl marchio commerciale Autovelox \u00e8 ormai entrato ufficialmente a far parte della lingua italiana.\nStoria.\nIl primo modello di misuratore di velocit\u00e0, prodotto dalla tedesca Telefunken, fu messo a punto, prodotto in serie e installato sulle strade tedesche a partire dal 1957.\nLa commercializzazione degli Autovelox in Italia \u00e8 cominciata nel 1972, come attrezzatura destinata alle forze dell'ordine, in particolare Polizia Stradale e Polizia Municipale, per la rilevazione del superamento dei limiti di velocit\u00e0 sulle strade.\nNel tempo, per antonomasia, il nome commerciale \u00e8 divenuto genericamente un sinonimo di \"misuratore di velocit\u00e0 dei veicoli\" o \"velocimetro\". La denominazione di tutti i rilevatori come \"Autovelox\" \u00e8 per\u00f2 imprecisa: apparati come la pistola laser non rientrano propriamente in questa definizione, pi\u00f9 adatta ai sistemi operanti con metodi simili a quello dell'Autovelox originale.\nTipi di autovelox.\nEsistono diversi tipi di autovelox, classificati in base al funzionamento.\nApparati a fotocellule.\nGli autovelox a fotocellula sono i pi\u00f9 diffusi.\nDispongono solitamente di due fotocellule laser: il passaggio della testa di un veicolo attraverso il fascio della prima cellula, interrompendolo, d\u00e0 inizio al rilevamento facendo partire un timer, mentre il passaggio attraverso il secondo fascio blocca il timer. Conosciuta la distanza tra le due cellule, la velocit\u00e0 \u00e8 calcolata in funzione del tempo impiegato ad attraversare i due fasci formula_1. Se la velocit\u00e0 rilevata supera il valore impostato, l'apparecchio provvede a scattare una fotografia del veicolo, che nei modelli attualmente in commercio \u00e8 in formato digitale.\nGli apparecchi a fotocellula sono adoperati anche negli \"autobox\", postazioni fisse metalliche situate ai bordi della carreggiata e spesso visibili agli automobilisti, oppure in postazione mobile su tripode o all'interno dell'auto di pattuglia della Polizia. Le infrazioni registrate dalle postazioni fisse sono raccolte a intervalli regolari da operatori di polizia che accedono all'apparecchio e ne prelevano i dati, che sono elaborati in ufficio.\nI sistemi pi\u00f9 avanzati, grazie alla rilevazione di immagini digitali, possono trasmettere in via telematica dati e immagini a un computer centrale situato, ad esempio, presso il Comando di Polizia ed essere installati su ambedue i lati della strada, cos\u00ec da permettere il posizionamento anche in postazione fissa fra due carreggiate. Per procedere alla contestazione immediata dell'infrazione, l'autovelox pu\u00f2 trasmettere le immagini rilevate a una pattuglia posta a valle del punto di rilevazione, mediante un sistema senza fili non intercettabile.\nVa notato che gli autovelox definiti \"fissi\" poich\u00e9 ospitati all'interno di queste postazioni non sono necessariamente fissi: spesso gli apparati vengono spostati tra una postazione all'altra e questi box rimangono quindi vuoti.\nApparecchi laser.\nGli apparecchi laser, sono solitamente tenuti in mano dall'operatore e puntati sui veicoli dei quali l'operatore voglia esaminare la velocit\u00e0.\nTelelaser.\nPer il loro funzionamento viene utilizzato un fascio laser ad alta frequenza, emesso dal telelaser, e un sensore ottico integrato che rileva il segnale di ritorno generato dalla riflessione del laser sulla carrozzeria del veicolo.\nPer determinare la velocit\u00e0 si utilizzano due differenti tecniche:\nTruCam.\nTelelaser con registrazione video ad alta risoluzione, che permette il rilevamento della velocit\u00e0 e nel caso si verifichi un'infrazione della limitazione della velocit\u00e0, anche la verifica della violazione di altre regole della circolazione stradale grazie al video registrato, quale uso di telefoni o mancato uso delle cinture di sicurezza, la registrazione video viene garantita anche in condizione atmosferiche o illuminazione non ottimali, grazie all'uso di uno speciale flash a infrarossi, tale sistema genera una prova documentale molto forte e difficilmente contestabile, tale sistema riesce a garantire un rilevamento fino a .\nApparecchi video.\nUn'altra tipologia di velocimetri \u00e8 quella che elabora le immagini di una telecamera per calcolare la velocit\u00e0 dei veicoli, da non confondere con il SICVE che invece misura la velocit\u00e0 media lungo un tratto di strada.\nPASVC.\nUn dispositivo PASVC (acronimo di Project Automation Speed Video Control) \u00e8 un rivelatore monodirezionale della velocit\u00e0 istantanea, le immagini sono riprese da tre telecamere di cui 2 in bianco e nero con infrarossi integrato e una a colori.\nDa inseguimento.\nI primi sistemi che utilizzano tale tecnica ha come uso principale a bordo delle auto della Polizia Stradale, l'apparecchio rileva la velocit\u00e0 relativa dei veicoli che precedono la pattuglia e la confronta con i dati del tachimetro di bordo, ricavando la velocit\u00e0 effettiva.\nApparecchi radar.\nMeno diffusi sono gli apparecchi basati su tecnologia radar. Il velocimetro radar effettua la misurazione della velocit\u00e0 valutando l'eco di un segnale radar emesse a nel campo delle alte frequenze. Si tratta di un dispositivo basato sugli stessi principi dei radar aerei.\nLe onde elettromagnetiche emesse sono riflesse dalla carrozzeria del veicolo in movimento e sono misurate dall'autovelox con una frequenza diversa dalla frequenza delle onde emesse dal radar. La frequenza \u00e8 minore se il veicolo \u00e8 in allontanamento rispetto all'autovelox e maggiore nel caso contrario, si veda l'effetto Doppler-Fizeau. La differenza di frequenza \u00e8 la base per il calcolo della velocit\u00e0 da parte del microprocessore.\nQuesti apparati di controllo della velocit\u00e0 sono diventati nel tempo molto precisi (errore medio 1%) potendo filtrare le frequenze delle onde riflesse da altri ostacoli interposti tra il veicolo e l'autovelox radar. Le onde riflesse che possono influenzare la misura sono quelle riflesse dal suolo e dalle superfici metalliche utilizzate nell'arredo stradale. \nLe caratteristiche di un autovelox radar sono:\nIn Italia i misuratori di velocit\u00e0 a tecnologia radar, conosciuti come \"Multanova\", furono i primi a essere installati nel nostro Paese fin dagli anni settanta, ma sono stati definitivamente soppiantati dagli Autovelox.\nSICVE o Safety tutor.\nIl SICVE (Sistema informativo per il controllo della velocit\u00e0), detto anche \"Safety tutor\", \u00e8 un dispositivo sviluppato e brevettato da Autostrade per l'Italia e gestito dalla Polizia Stradale, che pur rilevando gli eccessi di velocit\u00e0, si distingue nettamente dai classici autovelox in quanto rileva la velocit\u00e0 media dei veicoli.\nIl veicolo in transito, il cui passaggio viene rilevato attraverso due spire annegate nell'asfalto, viene fotografato all'inizio del tratto controllato dal SICVE da apposite fotocamere installate su un \"pannello messaggi\". Il sistema memorizza la foto, la data e l'ora del passaggio e la targa del veicolo, estrapolata dall'immagine.\nAll'altezza del punto di controllo finale, il veicolo viene nuovamente fotografato con data e ora. Il sistema associa quindi le due rilevazioni in base alla targa e calcola il tempo impiegato dal veicolo per percorrere il tratto controllato: se la velocit\u00e0 media del veicolo \u00e8 minore o uguale al limite massimo, le due foto vengono scartate dal sistema; le foto rimanenti sono quelle di chi ha viaggiato a una velocit\u00e0 media superiore al limite.\nAttualmente il SICVE \u00e8 utilizzato in larga parte in Italia sulle autostrade, nelle quali controlla un tratto autostradale tra i 15 e i . \u00c8 utilizzato inoltre per il rilevamento della velocit\u00e0 media su un breve tratto della strada provinciale 8 Via del Mare (SP 8) alle porte di Roma. Dal febbraio 2009 \u00e8 attivo anche sulla Tangenziale di Napoli, su entrambe le carreggiate di marcia tra le uscite di Corso Malta e di Pozzuoli - ove vige il limite di velocit\u00e0 imposto a - e nel tunnel della Secante di Cesena - dove il limite \u00e8 .\nNella citt\u00e0 di Torino un sistema simile viene utilizzato su entrambe le carreggiate di corso Regina Margherita per la rilevazione della velocit\u00e0 istantanea, tramite un sensore per ogni corsia.\nNormativa.\nIn Italia.\nLa legge italiana prescrive che tutte le postazioni di controllo sulla rete stradale per il rilevamento della velocit\u00e0 devono essere preventivamente segnalate e ben visibili, con l'impiego di cartelli o di dispositivi di segnalazione luminosi.\nA differenza di quanto prevedeva la normativa precedente, le ultime disposizioni introdotte dal decreto-legge n. 117/2007 impongono l'obbligo di presegnalazione non solo per le postazioni di controllo fisse, ma anche per quelle mobili (i controlli effettuati con il telelaser), perci\u00f2 anche in caso di contestazione immediata.\nRestano esclusi dall'obbligo di presegnalazione soltanto i \"dispositivi di rilevamento mobili destinati a misurare in maniera dinamica la velocit\u00e0\" (cio\u00e8 quelli installati a bordo dei veicoli di servizio).\nCartelli e segnaletica di preavviso.\nIl decreto del 15 agosto 2007, stabilisce dettagliatamente le modalit\u00e0 del preavviso obbligatorio prima di ogni postazione di controllo.\n\u00c8 necessario che il segnale di preavviso sia posizionato a una distanza tale da poter essere visto per tempo, e comunque non superiore a dal luogo di effettivo controllo.\nLe distanze minime sono quelle indicate nel regolamento attuativo dell'art. 39 del Codice della strada per i segnali di prescrizione, ovvero 250 metri sulle autostrade e strade extraurbane principali, 150 metri sulle strade extraurbane secondarie e urbane di scorrimento (con velocit\u00e0 superiore a ) e 80 metri sulle altre strade.\nL'avviso deve poi essere ripetuto dopo ogni intersezione stradale, in modo che tutti i conducenti siano egualmente informati.\nPer essere validi, i cartelli di segnalazione del posto di controllo devono riportare la formula completa \"controllo elettronico della velocit\u00e0\" oppure \"rilevamento elettronico della velocit\u00e0\" e devono essere del colore di fondo proprio del tipo di strada sul quale sono installati (bianco nei centri abitati, blu nei percorsi extraurbani, verde in autostrada).\nTali prescrizioni sono state confermate anche dalla Corte di Cassazione nella sentenza n. 11131 del 13 marzo 2009.\nVi \u00e8 una circolare del Ministero degli Interni che fissa la distanza minima tra il segnale che fissa il limite di velocit\u00e0 e la postazione di rilievo, sulle strade extra-urbane, in almeno un chilometro. Tuttavia il Decreto ministeriale 282/2017 dopo aver richiamato le disposizioni dell\u2019art. 25, comma 2, della legge n. 120/2010 precisa che la distanza di un chilometro ivi prevista vale solo in caso di controllo a distanza delle violazioni e sulle strade in cui il limite imposto \u00e8 diverso da quello fissato, in linea generale, per la categoria di strada, ovvero, in particolare, per la categoria di veicolo.\nOmologazione e taratura.\nTutte le apparecchiature in uso devono essere debitamente omologate e approvate dal Ministero delle Infrastrutture e dei Trasporti, che ne attesta la rispondenza a requisiti minimi di accuratezza di misura della velocit\u00e0. Il Codice della strada prevede, in via generale e ove possibile, la contestazione immediata dell'infrazione con alcune eccezioni, fra cui l'accertamento della violazione per mezzo di appositi apparecchi di rilevamento che consentano la determinazione dell'illecito in tempo successivo poich\u00e9 il veicolo oggetto del rilievo \u00e8 a distanza dal posto di accertamento o comunque nell'impossibilit\u00e0 di essere fermato in tempo utile o nei modi regolamentari. Qualora l'accertamento avvenga su alcuni tipi di strade e mediante rilievo con apparecchiature approvate per il funzionamento in modo completamente automatico, in postazione fissa, non \u00e8 nemmeno necessaria la presenza degli organi di Polizia stradale.\nIn tema di taratura delle apparecchiature per il rilevamento della velocit\u00e0 la Corte Costituzionale con la sentenza n. 113/2015 ha dichiarato l\u2019illegittimit\u00e0 costituzionale dell\u2019art. 45, comma 6, del Codice della Strada, \u201c\"nella parte in cui non prevede che tutte le apparecchiature impiegate per l\u2019accertamento delle violazioni dei limiti di velocit\u00e0 siano sottoposte a verifiche periodiche di funzionalit\u00e0 e di taratura\u201d.\"\nLa sentenza della Corte Costituzionale estende l\u2019obbligo di taratura periodica anche degli autovelox mobili al fine di garantire una maggiore attendibilit\u00e0 della rilevazione.\nSanzioni.\nSanzioni in vigore dal 1\u00ba gennaio 2011 con l'attuazione del D.M. 22/12/2010:\nAll'atto della rilevazione, \u00e8 necessario decurtare dalla velocit\u00e0 rilevata una \"tolleranza\" pari al 5% della velocit\u00e0 rilevata (non inferiore a ). Se la velocit\u00e0 risultante eccede il limite vigente sulla strada, si applicano le seguenti sanzioni (art 142):\nI punti decurtati dalla patente sono raddoppiati nel caso in cui il titolare l'abbia conseguita da meno di 3 anni.\nPer tutti i conducenti di veicoli indicati alle lettere b), e), f), g), h), i) e l) del comma 3 dell'art. 142 la sanzione \u00e8 raddoppiata (art. 142, c. 11).\nPer tutte le sanzioni pecuniarie citate \u00e8 sempre ammesso il pagamento in misura ridotta del minimo edittale (la sanzione minima indicata).\nPer quanto riguarda la durata della sanzione accessoria (sospensione della patente di guida), dipender\u00e0 dalla gravit\u00e0 e delle conseguenze dell'infrazione commessa ed \u00e8 a discrezione del prefetto (solitamente il minimo in assenza di precedenti).\nFondo contro l'incidentalit\u00e0 notturna.\nIl D.L. n. 117/07, convertito nella legge n. 160/07, ha istituito il fondo contro l'incidentalit\u00e0 notturna finanziato dallo Stato con 500.000 euro l'anno per il triennio 2007/2009, dedicato a finanziare le attivit\u00e0 di contrasto dell'incidentalit\u00e0 notturna (acquisto materiali e attrezzature, finanziamento campagne informative, ecc.).\nOriginariamente, quindi dall'ottobre 2007, era previsto che a tale fondo confluissero le multe extra di 200 euro che si andavano ad aggiungere a quelle previste per la guida sotto l'effetto dell'alcol, degli stupefacenti e del superamento dei limiti di velocit\u00e0, quando le violazioni erano commesse dopo le ore 20 e prima delle ore 7.\nDall'8 agosto 2009 il meccanismo \u00e8 cambiato leggermente: la multa aggiuntiva non \u00e8 pi\u00f9 fissa ma \u00e8 applicabile nella misura di un terzo di quella originale prevista per la specifica violazione, dopo le ore 22 e prima delle ore 7.\nCritiche.\nAl di l\u00e0 del mancato rispetto dei limiti da parte degli italiani, le critiche pi\u00f9 frequenti riguardano il fatto che di tali strumenti non venga fatto un uso deterrente (con opportuna segnalazione, con consegna della multa in tempi rapidi, con educazione stradale nelle scuole) ma esclusivamente repressivo. La legge ne prescrive l'uso in situazioni di pericolo, e la denuncia da parte di cittadini e associazione dei consumatori ha spinto i vari governi in carica a regolamentarne strettamente l'utilizzo.\nNegli ultimi anni \u00e8 infatti riscontrabile un notevole aumento nel numero di multe effettuate.\nNelle critiche espresse da riviste e quotidiani del settore si contesta a volte il posizionamento di questi strumenti (in punti ritenuti pi\u00f9 \"remunerativi\" per gli enti locali a discapito della sicurezza) e il fatto che vengano posizionati in punti non facilmente individuabili dall'automobilista.\nSui quotidiani sono spesso segnalati autovelox clonati, manomessi, privi di taratura e privi di un'adeguata segnaletica.\nDispositivi \"anti-autovelox\".\nAlcuni automobilisti utilizzano pratiche legali e illegali per rilevare la presenza degli autovelox o, addirittura, per disturbarne il funzionamento. Le pratiche pi\u00f9 diffuse sono:"}
{"id": "2605785", "revid": "438678", "url": "https://it.wikipedia.org/wiki?curid=2605785", "title": "Natalina Sanguinetti", "text": ""}
{"id": "2605787", "revid": "287204", "url": "https://it.wikipedia.org/wiki?curid=2605787", "title": "Coppa LEN 2009-2010 (pallanuoto maschile)", "text": "La Coppa LEN 2009-2010 \u00e8 stata la 18\u00aa edizione del secondo torneo pallanuotistico europeo per importanza.\nIl torneo si \u00e8 sviluppato in due fasi e gironi, seguite da una fase a eliminazione diretta; le gare si sono svolte complessivamente tra il 21 ottobre 2009 e il 14 aprile 2010. Hanno preso parte al torneo 41 club - 16 dei quali entrati in gioco a partire dal secondo turno - in rappresentanza di 23 federazioni LEN.\nI montenegrini del Vaterpolo Akademija Cattaro hanno conquistato il loro primo trofeo continentale, battendo in finale la Rari Nantes Savona.\nPrimo turno.\nQuattro gironi eliminatori da 6/7 squadre ciascuno. Qualificate al turno successivo le prime 4 squadre.\nSecondo turno.\nOtto gironi eliminatori da 4 squadre ciascuno. Qualificate al turno successivo le prime 2 squadre. Subentrano le otto squadre eliminate dal secondo turno dell'Eurolega."}
{"id": "2605789", "revid": "1478699", "url": "https://it.wikipedia.org/wiki?curid=2605789", "title": "Umberto Pasquale", "text": "Biografia.\nUmberto Maria Pasquale, S.D.B., nato e cresciuto a Vignole nella Val Borbera in provincia di Alessandria, entr\u00f2 in seminario a Stazzano nella Diocesi di Tortona. All'inizio degli anni '30 si trasfer\u00ec in Portogallo, dove venne ordinato sacerdote nel 1935 dal cardinale Manuel Gon\u00e7alves Cerejeira, patriarca di Lisbona. Nel 1937 fond\u00f2 la Casa di Mogofores, e negli anni '40 dette vita alle Edizioni Salesiane. \nNel 1944 conobbe la mistica Alexandrina Maria da Costa, conosciuta anche come \"Santinha de Balasar\" (Piccola Santa di Balasar) che fu dichiarata \"Beata\" il 25 aprile 2004 da papa Giovanni Paolo II. L'8 settembre 1944 Don Umberto Pasquale ne assunse ufficialmente la direzione spirituale, divenendone presto anche il biografo. La \"Beata\" Alexandrina Maria da Costa \u00e8 infatti il soggetto principale dei libri di Umberto Pasquale, il cui lavoro ha influenzato altri scrittori, tra i quali l'irlandese Francis Johnston e gli italiani, Chiaffredo Signorile e sua moglie Eugenia Signorile. Ritornato in Piemonte negli anni '50, muore nel 1985 a Rivoli nei pressi di Torino.\n\u00c8 sepolto nella tomba della Famiglia salesiana a Leumann (TO)."}
{"id": "2605791", "revid": "123782559", "url": "https://it.wikipedia.org/wiki?curid=2605791", "title": "G5 (politica)", "text": "Per G5 s'intende solitamente il gruppo di paesi formato da:\nQuesto gruppo di nazioni, considerate come \"emergenti\" nell'economia del terzo millennio, forma, insieme al pi\u00f9 importante e prestigioso G8 ed all'Egitto, il G14. \nNegli ultimi summit del G8, infatti, tali Paesi sono stati invitati a partecipare ad una parte dei lavori. Non si tratta ancora, quindi, di un forum stabile di incontro tra nazioni come il G8, anche se, a margine del G8 dell'Aquila del 2009, il presidente messicano Felipe Hinojosa ha dichiarato che \"a cominciare dal 2010 i paesi vogliono creare un organismo autonomo per spiegare ed esporre la loro visione del nuovo ordine economico internazionale\"."}
{"id": "2605803", "revid": "101020817", "url": "https://it.wikipedia.org/wiki?curid=2605803", "title": "Roland Losert", "text": "\u00c8 il figlio di Josef Losert."}
{"id": "2605806", "revid": "253269", "url": "https://it.wikipedia.org/wiki?curid=2605806", "title": "Donald Petrie", "text": "Ha diretto film come \"Mystic Pizza\" (1988), \"Due irresistibili brontoloni\" (1993), \"Richie Rich - Il pi\u00f9 ricco del mondo\" (1994), \"Funny Money - Come fare i soldi senza lavorare\" (1996), \"Miss Detective\" (2000), \"Come farsi lasciare in 10 giorni\" (2003), \"Due candidati per una poltrona\" (2004), \"Baciati dalla sfortuna\" (2006) e \"Le mie grosse grasse vacanze greche\" (2009), e vari lavori televisivi."}
{"id": "2605812", "revid": "104132605", "url": "https://it.wikipedia.org/wiki?curid=2605812", "title": "Jerzy Strza\u0142ka", "text": ""}
{"id": "2605814", "revid": "6923", "url": "https://it.wikipedia.org/wiki?curid=2605814", "title": "Bombardier Guided Light Transit", "text": "Il GLT (\"Guided Light Transit\") o TVR (\"Transport sur Voie R\u00e9serv\u00e9e\") \u00e8 un sistema di trasporto a guida parzialmente vincolata su gomma prodotto dalla Bombardier.\nLa produzione di serie del TVR \u00e8 stata abbandonata. Il costo, dichiarato dal costruttore, al 2010, per l'acquisto di una serie fuori produzione di 10 veicoli ammonta a circa 5 milioni di euro per veicolo.\nIl sistema.\nIl sistema GLT \u00e8 stato in origine sviluppato dalla \"Bourgeoise et Nivelles\" (BN), al tempo filiale della Bombardier, dopo alcuni prototipi (a partire dal 1985) \u00e8 stato commercializzato col nome di TVR dalla Bombardier stessa. I veicoli viaggiano su di ruote di gomma e sono guidati da una rotaia sulla quale scorrono due ruotine di guida metalliche per ogni asse.\nLinee di TVR sono state costruite solo a Nancy e Caen. Le differenze fra le due citt\u00e0 consistono nel fatto che il TVR di Nancy in alcuni tratti viaggia senza rotaia come un normale filobus sempre alimentato da una linea aerea bifilare e trolley, mentre il TVR di Caen ha tutto il percorso vincolato alla rotaia ed \u00e8 alimentato da una linea aerea tranviaria e pantografo. In entrambi i casi i veicoli raggiungono i depositi a trazione diesel e senza rotaia di guida, per tale motivo i veicoli non possono superare le dimensioni stabilite dal codice della strada (fra cui 25 metri di lunghezza in Francia). Dalla legge sono infatti considerati veicoli stradali. I veicoli di Nancy e Caen sono identici, a parte la differenza nella presa di corrente.\nCaratteristiche veicoli.\nComuni a tutte le versioni sono i seguenti dati:\nLunghezza: 24,5 m\nLarghezza: 2,5 m\nAltezza: 3,38 m\nPosti a sedere: 48-55 (a seconda delle versioni)\nMassa a vuoto: 27 t\nVelocit\u00e0 massima: 70 km/h. \nControversie.\nUn evidente svantaggio del GLT, analogamente al Translohr, risiede nel fatto che \u00e8 un sistema proprietario, prodotto esclusivamente da un'azienda a cui \u00e8 necessario rivolgersi nel caso si decida di ampliare la rete e il parco veicoli; ci\u00f2 impedisce ai gestori di indire appalti aperti a tutti i costruttori di tram e tranvie.\nInoltre siccome le ruote agiscono, in strada, sempre sulle medesime \"piste\", si produrr\u00e0 un notevole deterioramento, in tali \"piste\", della piattaforma; ci\u00f2 \u00e8 gi\u00e0 stato riscontrato ed ha reso necessarie ampie riparazioni, di costo rilevante per il gestore.\nDal 2003 al 2009 i veicoli sono deragliati complessivamente 10 volte a causa di ostacoli sulla rotaia mentre sono deragliati 8 volte nel passaggio dalla guida vincolata alla guida manuale anche per cause esterne al sistema stesso.\nUn rapporto ufficiale del 2010 del Ministero francese ha evidenziato due problematiche dei due sistemi attivi in Francia: una bassa affidabilit\u00e0 e i costi della manutenzione ordinaria superiori al preventivato. Il Ministero ha proposto di ristrutturare pesantemente i veicoli per aumentare la loro vita (comunque inferiore al preventivato) di almeno dieci anni con un costo previsto di 750.000\u20ac per veicolo.\nCaen nel dicembre del 2011 ha deciso di convertire entro il 2018 la linea in una convenzionale linea tranviaria.\nGLT e Translohr a confronto.\nUn sistema per certi versi simile al GLT \u00e8 il Translohr. Entrambi i sistemi sono definiti come tram su gomma in quanto presentano ruote gommate e una rotaia guida. Tuttavia due sono le differenze principali: la disposizione delle ruotine guida metalliche (disposte a 90\u00b0 per GLT e a 45\u00b0 per il Translohr) e la possibilit\u00e0 di circolare svincolati dalla rotaia la quale \u00e8 oggi prerogativa solo del GLT (i primi prototipi di Translohr potevano infatti viaggiare senza guida e a trazione diesel).\nLinee attive.\nSono attive due sole linee TVR, entrambe in Francia.\nNancy.\nLa rete \u00e8 stata aperta nel dicembre del 2000. Tuttavia \u00e8 stata chiusa per un anno dal marzo del 2001 al marzo del 2002 dopo una serie di incidenti. La rete \u00e8 stata riaperta con migliorie studiate dalla Bombardier.\n\u00c8 attiva una sola linea, denominata T1, che percorre Nancy da est a ovest.\n\u00c8 gestita dall'azienda \"STAN\".\nCaen.\nLa rete \u00e8 stata aperta il 18 novembre 2002 ed \u00e8 articolata in una linea con due diramazioni sia a nord sia a sud (linee A e B). Circolano 24 mezzi GLT e la rete \u00e8 gestita dall'azienda \"Twisto\".\nLo sviluppo complessivo della rete \u00e8 pari a 15,7 km."}
{"id": "2605819", "revid": "287204", "url": "https://it.wikipedia.org/wiki?curid=2605819", "title": "Slav\u00ecn", "text": ""}
{"id": "2605823", "revid": "729019", "url": "https://it.wikipedia.org/wiki?curid=2605823", "title": "Miele (personaggio)", "text": "Miele \u00e8 un personaggio dei fumetti erotici di Milo Manara ed impersona una giornalista.\nL'esordio.\nEsord\u00ec nel 1986 nella storia \"Il profumo dell'invisibile\", pubblicata sulla rivista \"Totem\". Dalle fattezze simili a quelle di Kim Basinger, \u00e8 molto spregiudicata, ma senza volgarit\u00e0.\nRuoli da protagonista.\nDopo la prima storia, il personaggio torn\u00f2 in sei strisce a lei dedicate, \"Miele I\", \"Miele II\", \"Miele III\", \"Miele IV\", \"Miele V\" e \"Miele VI\", nelle quali, oltre alla professione di giornalista, si presta al ruolo di comparsa nelle candid camera.\nRuoli da comprimaria.\nMiele fa una breve apparizione anche nella seconda parte de \"Il gioco\", uno dei principali successi di Manara.\nFilm d'animazione.\nNel 1997 \"Il profumo dell'invisibile\" viene trasposto in film d'animazione disegnato dallo stesso Milo Manara."}
{"id": "2605825", "revid": "599013", "url": "https://it.wikipedia.org/wiki?curid=2605825", "title": "Guy Barrabino", "text": ""}
{"id": "2605827", "revid": "1305772", "url": "https://it.wikipedia.org/wiki?curid=2605827", "title": "Convoy", "text": ""}
{"id": "2605828", "revid": "1926649", "url": "https://it.wikipedia.org/wiki?curid=2605828", "title": "Vittorio Russo (calciatore)", "text": "Carriera.\nDiplomato in ragioneria, Vittorio Russo trascorse qualche anno da calciatore nella negli anni '60.\nLasci\u00f2 la sua maggior impronta nella Pro Gorizia degli anni '70, trascinandola dalla terza categoria alla C2 nel ruolo di giocatore-allenatore.\nDal 2005 al 2007 ha ricoperto incarichi nel settore giovanile della , prima come responsabile tecnico poi come allenatore della Primavera, ed ha traghettato la prima squadra dopo l'esonero di Vierchowod (dal novembre 2005 al febbraio 2006.).\nNella stagione 2008-2009 \u00e8 stato il vice di Walter Mazzarri alla Sampdoria.\nNell'estate 2009 viene scelto come allenatore esperto da affiancare a Gennaro Ruotolo alla guida del poich\u00e9 quest'ultimo non era in possesso del patentino per allenare in A.\nDopo otto giornate la squadra amaranto riesce a raccogliere tre punti e a siglare due gol. A seguito della sconfitta interna col Russo e Ruotolo vengono esonerati."}
{"id": "2605840", "revid": "599013", "url": "https://it.wikipedia.org/wiki?curid=2605840", "title": "Attila Kov\u00e1cs", "text": "Era figlio di P\u00e1l Kov\u00e1cs e fratello di Tam\u00e1s Kov\u00e1cs."}
{"id": "2605846", "revid": "36426", "url": "https://it.wikipedia.org/wiki?curid=2605846", "title": "Punti di fuga", "text": ""}
{"id": "2605847", "revid": "1596187", "url": "https://it.wikipedia.org/wiki?curid=2605847", "title": "J\u00f3zsef Scerencses", "text": ""}
{"id": "2605849", "revid": "1005847", "url": "https://it.wikipedia.org/wiki?curid=2605849", "title": "One More Minute", "text": "One More Minute \u00e8 un singolo del cantante statunitense \"Weird Al\" Yankovic estratto dall'album \"Dare to Be Stupid\".\n\u00c8 una delle sue poche canzoni originali, ma \u00e8 nello stile del doo-wop\nSignificato.\nNella canzone Weird Al parla di una sua vecchia relazione che aveva avuto con una ragazza non nominata, in cui lui, come dice il ritornello, preferirebbe farsi del male piuttosto che stare un altro minuto con lei.\nIl video.\nNel video si vede Weird Al che canta in una stanza buia (ci sono anche gli altri componenti della band che fanno il coro).\nIn una scena del video si pu\u00f2 notare che Yankovic strappa una foto che ritrae la sua ex-ragazza."}
{"id": "2605851", "revid": "599013", "url": "https://it.wikipedia.org/wiki?curid=2605851", "title": "Katalin Szalontay", "text": ""}
{"id": "2605854", "revid": "57342", "url": "https://it.wikipedia.org/wiki?curid=2605854", "title": "Cesare Augusto Fanelli", "text": "Biografia.\nAugusto Cesare Fanelli nasce a Sezze da una famiglia di proprietari terrieri residenti nel comune di Casalvieri.\nIn giovent\u00f9 partecip\u00f2 alla guerra d'Africa come sottufficiale volontario dell'Aeronautica, ottenendo una decorazione per interventi aerei a bassa quota.\nConseguita la laurea in Scienze Politiche, fu eletto deputato in Parlamento per la prima volta nel 1948 a soli 33 anni, nelle file della Democrazia Cristiana.\nHa ricoperto pi\u00f9 volte il ruolo di Sottosegretario di Stato: ai Trasporti nel governo di Antonio Segni, al Tesoro con Amintore Fanfani, alle Poste e Telecomunicazioni con Fernando Tambroni, al Lavoro e Previdenza sociale con Giovanni Leone ed ha ricoperto il ruolo di rappresentante italiano al Consiglio D'Europa.\nFu presidente della Provincia di Frosinone, dove si era trasferito, per tre volte tra il 1946 e il 1958 e consigliere comunale sia a Fiuggi, sia a Frosinone.\nHa ricoperto incarichi di rilievo nazionale anche presso l'Opera Nazionale Maternit\u00e0 e Infanzia (Onmi) e la Croce Rossa Italiana, oltre ad altri incarichi locali.\nLa sua carriera politica a livello nazionale si interruppe nel 1972. Dopo la conclusione dell'esperienza parlamentare, Fanelli riprese gli studi universitari, conseguendo la laurea in medicina e chirurgia."}
{"id": "2605856", "revid": "599013", "url": "https://it.wikipedia.org/wiki?curid=2605856", "title": "Alla \u0160epeleva", "text": ""}
{"id": "2605858", "revid": "109122163", "url": "https://it.wikipedia.org/wiki?curid=2605858", "title": "Knut Tore Apeland", "text": "Biografia.\nOriginario di Haukeli di Vinje e vincitore di medaglie olimpiche e mondiali, Knut Tore Apeland ottiene il suo primo risultato di rilievo in Coppa del Mondo il 17 dicembre 1988 sulle nevi austriache di Saalfelden giungendo 14\u00ba in una Gundersen. Una dozzina di giorni dopo, nella stessa specialit\u00e0, conquista la sua prima vittoria individuale, di sette complessive, a Oberwiesenthal in Germania Est. Viene convocato per i XVI Giochi olimpici invernali di , in Francia, dove si aggiudica la medaglia d'argento nella gara a squadre, medaglia che riconquister\u00e0 anche nella successiva edizione di , in Norvegia.\nNel 1993 ai Mondiali di Falun, in Svezia, ottiene due medaglie d'argento, una sempre nella gara a squadre e una nell'individuale. Un altro argento giunge ai Mondiali di Thunder Bay 1995, in Canada, nella gara a squadre, mentre la stagione successiva \u00e8 caratterizzata dalla vittoria della Coppa del Mondo generale.\nNel 1997 infine sale sul gradino pi\u00f9 alto del podio alla rassegna iridata di Trondheim, aggiungendo cos\u00ec una medaglia d'oro al suo gi\u00e0 nutrito palmar\u00e8s. Si congeda dall'attivit\u00e0 agonistica il 17 marzo 2000 con un 18\u00ba posto in una Gundersen a Santa Caterina di Valfurva, in Italia.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale Gundersen\nNH = trampolino normale\nLH = trampolino lungo"}
{"id": "2605863", "revid": "767487", "url": "https://it.wikipedia.org/wiki?curid=2605863", "title": "Neger Neger", "text": "Neger Neger \u00e8 il secondo album da solista del rapper tedesco B-Tight. \u00c8 stato pubblicato il 27 aprile 2007, sulla etichetta Aggro Berlin.\nTracce.\nCD 1\nCD 2"}
{"id": "2605865", "revid": "287204", "url": "https://it.wikipedia.org/wiki?curid=2605865", "title": "Matteo Sanmicheli", "text": "Biografia.\nAttivo fino al 1528, si forma tra Verona, dove nei decenni successivi opera il cugino architetto militare Michele Sanmicheli, e la Certosa di Pavia, dove a contatto con Benedetto Briosco sviluppa un linguaggio protoclassico.\nNel 1510 \u00e8 a Casale Monferrato dove realizza il monumento funebre per Bernardino Gambera e quello per Maria di Serbia Paleologa nella soppressa chiesa di San Francesco.\nLavora anche a Milano dove nel 1517 realizza la tomba di Alessandro Pusterla nella Chiesa di San Marco.\nLa committenza per la tomba Tibaldeschi, primo vescovo di Casale Monferrato, lo riporta nella citt\u00e0 piemontese dove nel 1522 realizza la tomba di Benvenuto San Giorgio da Biandrate in San Domenico.\nSempre in Piemonte sar\u00e0 l'artefice nel 1525 della costruzione della Cappella del Santissimo Sacramento presso San Silvestro a Torino, andata distrutta insieme alla chiesa, e del portale in marmo bianco della cappella funebre dedicata a Galeazzo Cavassa, nella Chiesa di San Giovanni a Saluzzo, per il quale realizzer\u00e0 anche il portale di Casa Cavassa. Sempre a Torino \u00e8 sua opera il monumento funebre al vescovo Claudio di Seyssel, sito nel Duomo della capitale piemontese.\nIl suo \u00e8 uno stile protoclassico, che addolcisce la vena espressionistica della scultura lombarda degli anni 80 del Quattrocento. Frequente nelle sue opere \u00e8 il ricorso ad inserti di pietre colorate che testimoniano la sua formazione veneta."}
{"id": "2605875", "revid": "110157", "url": "https://it.wikipedia.org/wiki?curid=2605875", "title": "Famiglia 13", "text": "La Famiglia 13 (\"f\"13; sistema von Soden: Ii), anche nota come Gruppo Ferrar, \u00e8 un gruppo di manoscritti del Nuovo Testamento in lingua greca, composti tra l'XI e il XV secolo. Il gruppo prende il nome dal manoscritto Minuscolo 13 e, con l'eccezione di Minuscolo 69, tutti i manoscritti che ne fanno parte sembrano essere stati composti in Italia meridionale. Si ritiene che tutti questi manoscritti derivino da un capostipite perduto, un manoscritto onciale dei vangeli, datato probabilmente al VII secolo.\nLe caratteristiche peculiari alla Famiglia 13 furono inizialmente identificate in un gruppo di quattro testimoni (Minuscoli 13, 69, 124 e 346), ma la famiglia \u00e8 stata poi estesa, e secondo alcuni studiosi comprende tredici membri. Le lezioni caratteristiche sono l'inserimento della pericope dell'adultera nel \"Vangelo secondo Luca\" invece che nel \"Vangelo secondo Giovanni\", lo spostamento del testo dell'agonia di Ges\u00f9 al Getsemani da \"Luca\" a dopo \"Matteo\" e l'assenza di \"Matteo\" 16,2b-3. La sottoscrizione afferma che \"Matteo\" fu scritto in ebraico otto anni dopo l'ascensione di Ges\u00f9 e che conteneva 2522 \u03c1\u03b7\u03bc\u03b1\u03c4\u03b1 e 2560 \u03c3\u03c4\u03b9\u03c7\u03bf\u03b9, che \"Marco\" fu scritto in latino dieci anni dopo l'ascensione con 1675 \u03c1\u03b7\u03bc\u03b1\u03c4\u03b1 e 1604 \u03c3\u03c4\u03b9\u03c7\u03bf\u03b9, \"Luca\" in greco quindici anni dopo con 3803 \u03c1\u03b7\u03bc\u03b1\u03c4\u03b1 e 2750 \u03c3\u03c4\u03b9\u03c7\u03bf\u03b9 e infine \"Giovanni\" trentadue anni dopo con 1838 \u03c1\u03b7\u03bc\u03b1\u03c4\u03b1. \nStoria.\nLa prima relazione pubblicata sulla Famiglia 13 apparve nel 1877, in un libro pubblicato da Thomas Kingsmill Abbott per conto del suo collega deceduto e scopritore della Famiglia 13, William Hugh Ferrar. Prima della sua morte, Ferrar aveva collazionato quattro manoscritti minuscoli (scritti cio\u00e8 in corsivo invece che in stampatello) per dimostrare che avevano un'origine comune; il suo lavoro, intitolato \"A Collation of Four Important Manuscripts of the Gospels\", fu il primo tentativo scientifico di scoprire l'archetipo perduto di questi quattro manoscritti:\nFerrar trascrisse personalmente due di questi manoscritti, accettando una precedente trascrizione del manoscritto 69 e una copia a mano del manoscritto 346 da Ceriani, all'epoca Conservatore della Biblioteca Ambrosiana. Il risultato del suo lavoro dimostrava che i membri della Famiglia 13 condividevano una deviazione caratteristica dal testo greco accettato in antico.\nNel 1913 Hermann von Soden conferm\u00f2 che questa famiglia discendeva da un archetipo onciale comune. Nel 1924 Burnett Hillman Streeter propose di classificare la Famiglia 13 come un sotto-ramo del tipo testuale cesariense; si tratta di una proposta accolta da molti studiosi successivi, ma non da tutti.\nNel 1941 Kirsopp e Silva Lake pubblicarono un lavoro sul \"Vangelo secondo Marco\" intitolato \"Family 13 (The Ferrar Group): The Text According to Mark\", in cui la famiglia comprendeva dieci manoscritti (13, 69, 124, 346, 543, 788, 826, 828, 983, e 1689). Nel loro lavoro, i Lake raccolsero tutte le informazioni disponibili all'epoca sui manoscritti della famiglia: alcuni manoscritti (13, 124, 174, 230) avevano collegamenti con la Calabria, uno (1689) con l'Albania; i manoscritti 124 e 174 sarebbero stati scritti in Calabria, mentre la maggior parte dei manoscritti della famiglia includevano martirologi di santi calabresi; infine, alcuni membri della famiglia condividevano materiale geografico supplementare che sembrava derivare da un originale del VII secolo.\nLa famiglia \u00e8 correntemente composta da tredici membri (13, 69, 124, 174, 230, 346, 543, 788, 826, 828, 983, 1689, e 1709), sebbene alcuni studi recenti (come quelli di Barbara Aland, Klaus Wachtel, e altri all'\"Institut f\u00fcr neutestamentliche Textforschung\" di M\u00fcnster, Germania) sostengono che alcuni di questi siano pi\u00f9 vicini alla maggioranza del testo bizantino e non dovrebbero essere inclusi in questa famiglia."}
{"id": "2605876", "revid": "111903964", "url": "https://it.wikipedia.org/wiki?curid=2605876", "title": "Kungsholmen", "text": "Kungsholmen \u00e8 una delle 14 circoscrizioni amministrative di Stoccolma, in Svezia.\nGeografia fisica.\nSorge su un'isola, separata grazie al Barnhusviken da Norrmalm, raggiunge una estensione pari a 3,9\u00a0km\u00b2, ed \u00e8 composta principalmente dai seguenti distretti:\nIl suo punto pi\u00f9 alto, situato ad un'altitudine di 47 metri, si trova presso \"Stadshagsplan\".\nStoria.\nI frati francescani iniziarono a vivere sull'isola a partire dal XV secolo, e proprio per questa ragione in quell'epoca la denominazione della zona era \"Munkl\u00e4gret\" (ovvero \"accampamento dei monaci\").\nA seguito della Riforma protestante svedese, conclusasi presso il Parlamento a V\u00e4ster\u00e5s nel 1527, i monaci furono espulsi ed i terreni diventarono propriet\u00e0 della corona.\nNel 1635 \u00e8 stato costruito il primo ponte. Pochi anni pi\u00f9 tardi la regina Cristina di Svezia ha donato appezzamenti di terreno localizzati nella parte occidentale dell'isola ad alcuni generali della guerra dei trent'anni, che trasformarono questi spazi in giardini.\nAl fine di agevolare il popolamento di quest'area, furono studiati privilegi verso artigiani e produttori: questi erano per esempio autorizzati ad organizzare le loro attivit\u00e0 senza dover appartenere a corporazioni, ed erano esenti da imposte per un periodo di dieci anni. Nel 1672 Munkl\u00e4gret cambi\u00f2 ufficialmente la propria denominazione in Kungsholmen.\nContemporaneamente al crollo dell'Impero svedese occorso all'inizio del XVIII secolo, la corona intraprese una generosa politica economica per lo sviluppo di Kungsholmen. Si svilupparono industrie ed ospedali: per esempio presso Hornsberg fu istituita un'industria manifatturiera di cotone, e presso Marieberg una fabbrica di porcellana. La svolta industriale ha portato ad un enorme incremento del numero di abitanti. La popolazione \u00e8 cresciuta da poco pi\u00f9 di 4.000 persone nel 1860 a 26.000 nel 1890.\nAgli inizi del 1900 un radicale cambiamento strutturale ha avuto luogo a Kungsholmen: i tratti della vecchia zona industriale furono spazzati via per far posto a nuovi alloggi e a nuovi siti per le istituzioni pubbliche. Le aree residenziali di \"Fredh\u00e4ll\" e \"Kristineberg\" sono state costruite intorno al 1930, cos\u00ec come furono realizzati i ponti \"V\u00e4sterbron\" e \"Tranebergsbron\", mentre il ponte \"Sankt Eriksbron\" venne allargato alle dimensioni attuali. La metropolitana di Stoccolma inizi\u00f2 a servire l'isola a partire dal 1952.\nAl 31 dicembre 2007 la popolazione ammontava a 56.754 abitanti."}
{"id": "2605878", "revid": "2036644", "url": "https://it.wikipedia.org/wiki?curid=2605878", "title": "Sportclub Enschede", "text": "Lo Sportclub Enschede o SC Enschede \u00e8 una societ\u00e0 calcistica olandese con sede nella citt\u00e0 di Enschede, milita nella Eerste Klasse, la quinta divisione del campionato olandese.\nStoria.\nIl club viene fondato il 1\u00ba giugno 1910. Diventa campione nel 1926, e negli anni successivi rimane generalmente ai massimi livelli del campionato olandese di calcio. Si arriva poi nella seconda met\u00e0 degli anni Cinquanta, quando nasce nei Paesi Bassi l'Eredivisie, il primo campionato a girone unico. Il club partecipa direttamente alla prima edizione del 1956, mentre l'anno successivo viene raggiunto un buon risultato: il campionato viene concluso in testa a pari punti con il , tuttavia gli avversari vincono lo spareggio conquistando cos\u00ec il titolo. In seguito l'Enschede riesce ad ottenere l'accesso alle competizioni internazionali partecipando alla Coppa Piano Karl Rappan per due volte, nelle stagioni 1963-1964 e 1964-1965, venendo per\u00f2 sempre eliminato nella fase a gironi.\nIl 1\u00ba luglio 1965 il club si fonde con il Boys Enschedese per problemi finanziari fondando il , club che partecipa nella massima serie del campionato di calcio olandese.\nIl club esiste ancora oggi e partecipa alla Zondag eerste klasse E, ossia la seconda divisione del campionato dilettante olandese."}
{"id": "2605881", "revid": "1564951", "url": "https://it.wikipedia.org/wiki?curid=2605881", "title": "Artificial Intelligence Index", "text": "L'Artificial Intelligence Index \u00e8 un particolare indice di riferimento utilizzato per il settore delle gestioni Absolute Return, che intendono offrire un rendimento assoluto indipendentemente dall'andamento di mercato. In quanto riferimento per questa classe di gestioni, l'indice \u00e8 attivo e utilizza modelli di finanza quantitativa per la selezione dei componenti dell'indice.\nComposizione dell'indice.\nL'Artificial Intelligence Index \u00e8 composto da 24 fondi estratti da un paniere di SICAV europee, con le seguenti caratteristiche:\nLa composizione dell'indice viene aggiornata ogni mese e il valore \u00e8 calcolato giornalmente sulla base della media aritmetica dei rendimenti dei costituenti dell'indice attraverso il metodo del regime composto. La scelta sui fondi che compongono l'indice avviene attraverso appositi algoritmi multi-ranking, ovvero basati su nove classifiche realizzate con tre indicatori di performance, tre indicatori di rischio e tre indicatori di efficienza."}
{"id": "2605886", "revid": "436907", "url": "https://it.wikipedia.org/wiki?curid=2605886", "title": "Seconds (U2)", "text": "Seconds \u00e8 la seconda traccia dell'album \"War\" degli U2, pubblicato nel 1983.\n\u00c8 la prima canzone nella storia della band irlandese a non essere interamente cantata da Bono. La prima strofa \u00e8 infatti cantata dal chitarrista The Edge.\n\"Seconds\" debutta dal vivo durante il primo concerto del War Tour, il 26 febbraio 1983. Essa fece regolarmente parte della scaletta della prima met\u00e0 di questo tour e di quello successivo: The Unforgettable Fire Tour. La versione suonata al Red Rocks Amphitheatre \u00e8 inclusa nel DVD: \"\"."}
{"id": "2605891", "revid": "1005847", "url": "https://it.wikipedia.org/wiki?curid=2605891", "title": "Dare to Be Stupid (singolo)", "text": "Dare to Be Stupid \u00e8 un singolo del cantante statunitense \"Weird Al\" Yankovic estratto dall'album \"Dare to Be Stupid\" ed \u00e8 una pastiche dello stile dei Devo.\nIl singolo contiene anche la canzone \"The Touch\" di Stan Bush.\nIl video.\nNel video si pu\u00f2 vedere Weird Al e gli altri componenti della band vestiti con gli stessi abiti dei Devo e, in alcune parti del video, appaiono delle scene tratte dai loro video."}
{"id": "2605897", "revid": "149727", "url": "https://it.wikipedia.org/wiki?curid=2605897", "title": "Corno Vecchio", "text": ""}
{"id": "2605898", "revid": "149727", "url": "https://it.wikipedia.org/wiki?curid=2605898", "title": "Meletto", "text": ""}
{"id": "2605899", "revid": "149727", "url": "https://it.wikipedia.org/wiki?curid=2605899", "title": "Abbadia di Cereto con San Cipriano", "text": ""}
{"id": "2605900", "revid": "339392", "url": "https://it.wikipedia.org/wiki?curid=2605900", "title": "Iperriflessia", "text": ""}
{"id": "2605904", "revid": "125008084", "url": "https://it.wikipedia.org/wiki?curid=2605904", "title": "Edoardo Stoppa", "text": "Biografia.\nLaureando in psicologia all'Universit\u00e0 di Padova, si \u00e8 dedicato allo studio di recitazione con Lino Damiani. Pratica diversi sport tra cui paracadutismo, snowboard e arti marziali. Ha lavorato per Match Music e LA7 nella conduzione di programmi quali \"Prima del processo\" e il contenitore \"Call Game\". Sempre su LA7 ha condotto per 4 stagioni \"National Geographic\" presentando e realizzando documentari. Per All Music ha realizzato come coautore, ideatore e conduttore assieme a Christian Sonzogni i programmi di satira dedicati alla moda \"Modeland\" e alla musica \"Music Zoo\". Per le reti Mediaset \u00e8 stato attore in molte puntate di \"Scherzi a parte\" e ha condotto \"Village\". Inoltre ha lavorato anche in radio e al cinema.\nDa marzo 2006, Edoardo Stoppa entra a far parte della squadra di SKY, alla conduzione del format internazionale E!News a fianco di Ellen Hidding. Ha inoltre condotto la trasmissione \"SHOCK\" su Sky Vivo, riguardante gli sport estremi.\nStoppa \u00e8 maggiormente noto al grande pubblico come ex inviato di \"Striscia la notizia\" dal 2008 al 2020, dove si occupava di benessere animale. Nel giro di vari anni, grazie alle sue inchieste, molti casi di maltrattamento in Italia ed all'estero sono stati risolti. Molti animali sono stati salvati e decine di responsabili di reati pi\u00f9 o meno gravi sono stati assicurati alla giustizia. Nel 2011 la Mondadori ha pubblicato un suo libro, intitolato \"Per fortuna che ci sei\", che racconta degli incontri che ha fatto con animali che gli hanno cambiato la vita. Dopo Striscia la notizia, \u00e8 diventato inviato del programma \"Ogni mattina\", dove continua ad occuparsi di animali ed ambiente.\nVita privata.\n\u00c8 sposato dal 10 novembre 2017 con la showgirl brasiliana Juliana Moreira, con la quale era fidanzato dal 2007. Con lei ha avuto due figli: una femmina, Lua Sophie, nata il 25 luglio 2011 e un maschio, Sol Gabriel, nato il 29 agosto 2016. La coppia vive a Milano."}
{"id": "2605905", "revid": "18379", "url": "https://it.wikipedia.org/wiki?curid=2605905", "title": "Lago della Duchessa", "text": "Il lago della Duchessa \u00e8 un lago montano d'altura del Lazio, in provincia di Rieti, all'interno della riserva regionale Montagne della Duchessa, nel territorio del comune di Borgorose, ai confini con la provincia dell'Aquila in Abruzzo. Il toponimo deriva da quello attribuito alle montagne circostanti dal bolognese Francesco De Marchi nel XVI sec. in omaggio a Margherita d'Austria, Duchessa di Parma e Piacenza e del Ducato di Leonessa e Cittaducale.\nDescrizione.\nSi tratta di un lago di origine glaciale di tipo alpino, uno dei pochi dell'Appennino, posto a 1\u00a0788 m s.l.m. in una conca d'altura tra le pareti di roccia del Murolungo (2\u00a0184\u00a0m) e i declivi del monte Morrone (2\u00a0141\u00a0m) e del sottogruppo Costone-Uccettu (2\u00a0239\u20132\u00a0004\u00a0m) in una zona prativa che d'estate si ricopre di ranuncoli ed \u00e8 il rifugio del tritone crestato.. Nei pressi \u00e8 presente una grotta carsica ricca d\u2019acqua e dal suggestivo nome di Grotta dell\u2019Oro.\nIl lago, privo di immissari, lungo 400\u00a0m e largo 150\u00a0m, \u00e8 un tipico lago montano d'altura di origine glaciale presentando variazioni stagionali di livello dovute al suo essere alimentato esclusivamente dalle precipitazioni atmosferiche e dallo scioglimento delle nevi. La sua forma sembra indicativa di un'antica fusione tra due doline. D'inverno \u00e8 totalmente ghiacciato e ricoperto di neve, mentre d'estate \u00e8 luogo di abbeveramento per mandrie e greggi raggiungendo il suo livello minimo e spesso di aspetto torbido e fangoso.\nAccessi.\nIl lago \u00e8 raggiungibile dal versante ovest di Cartore di Borgorose attraverso percorsi escursionistici di media lunghezza e dislivello percorrendo il Vallone di Fua o il Vallone del Cieco oppure da Corvaro risalendo la Valle Amara, la Valle dell'Asino fino al Campitello e poi svalicando tra Punta dell'Uccettu e Monte Morrone con successiva breve discesa. Dal versante est da Prato Capito sulla strada per Campo Felice attraversando il Bosco di Cerasuolo, raggiungendo il Campitello e innestandosi sull'altro tracciato oppure dal Rifugio Vincenzo Sebastiani salendo su \"Vena Stellante\" (2\u00a0271 m) e scendendo poi gradualmente.\nStoria.\nIl lago e il caso Moro.\nIl lago divenne noto a livello nazionale per un tentativo di depistaggio avvenuto nell'aprile del 1978 durante il sequestro di Aldo Moro. Un falso comunicato delle Brigate Rosse (il falso comunicato n\u00ba 7) il 18 aprile 1978 indicava di cercare il cadavere di Moro nel lago, e costrinse la polizia a delle difficoltose operazioni di ricerca sotto la superficie ghiacciata.\nQuando arriva il falso comunicato delle Br sul lago della Duchessa,\nNello stesso giorno fu scoperto il covo brigatista di via Gradoli, 96 a Roma.\nGi\u00e0 dopo una settimana la stampa internazionale avanz\u00f2 sospetti sulla sua veridicit\u00e0: \nIl falso messaggio era in effetti stato rivendicato da pi\u00f9 soggetti, ma fu l'emanazione del nuovo comunicato n. 7 tre giorni dopo che indusse a sospettarne la natura di apocrifo; esso fu verosimilmente realizzato dal falsario d'arte Tony Chichiarelli, legato alla Banda della Magliana."}
{"id": "2605910", "revid": "729019", "url": "https://it.wikipedia.org/wiki?curid=2605910", "title": "Coppa del Mondo di combinata nordica 1995", "text": "La Coppa del Mondo di combinata nordica 1995, dodicesima edizione della manifestazione organizzata dalla Federazione Internazionale Sci, ebbe inizio il 29 novembre 1994 a Steamboat Springs, negli Stati Uniti, e si concluse il 23 marzo 1995 a Sapporo, in Giappone.\nFurono disputate 10 gare in altrettante localit\u00e0, tutte individuali Gundersen: 4 su trampolino normale, 6 su trampolino lungo. Nel corso della stagione si tennero a Thunder Bay i Campionati mondiali di sci nordico 1995, non validi ai fini della Coppa, il cui calendario contempl\u00f2 dunque un'interruzione tra febbraio e marzo.\nIl giapponese Kenji Ogiwara si aggiudic\u00f2 la coppa di cristallo, il trofeo assegnato al vincitore della classifica generale. Non vennero stilate classifiche di specialit\u00e0; Ogiwara era il detentore uscente del trofeo.\nRisultati.\nLegenda:\nIN = individuale Gundersen\nNH = trampolino normale\nLH = trampolino lungo"}
{"id": "2605918", "revid": "149727", "url": "https://it.wikipedia.org/wiki?curid=2605918", "title": "Corte del Palasio", "text": ""}
{"id": "2605919", "revid": "729019", "url": "https://it.wikipedia.org/wiki?curid=2605919", "title": "La Tour du Pin (famiglia)", "text": "La famiglia dei La Tour du Pin fu una famiglia dell'alta nobilt\u00e0 del Delfinato le cui origini possono essere fatte risalire fino al XII secolo, con Blerion o Berlion II, signore de la Tour-du-Pin, vivo nel 1107. Alcuni la collegano alla Casa di Auvergne (Alvernia) con G\u00e9rard de la Tour du Pin, nato verso il 970.\nQuesta famiglia fu alleata alle pi\u00f9 grandi famiglie medievali come quella d'Alvernia, di Puy Montbrun, d'Aix Artaud de Montauban, dei conti di Ginevra, di Beauvoir, dei d'Adh\u00e9mar, dei Coligny.\nEssi furono signori di Tour-du-Pin, Vinay, Vatilieu, Quinsonnas, Les C\u00f4tes-d'Arey, Illins, Montseveroux.\nIl ramo collaterale dei La Tour du Pin nella regione di Tri\u00e8ves, i La Tour de Clelles, forma la branca illustre di La Charce e Gouvernet.\nI suoi membri si sono distinti nelle armi, come Ren\u00e9 de La Tour du Pin (1834 \u2013 1924), marchese di La Charce, che ha scritto anche in materia di cattolicesimo sociale; nella Chiesa, con Ugo de la Tour-du-Pin (1227 \u2013 1249), morto nella settima crociata e Guy de la Tour-du-Pin (1250 \u2013 1286), tutti e due vescovi di Clermont; nella letteratura con Patrizio de la Tour-du-Pin (1911 \u2013 1975).\nLa famiglia fu ammessa agli \"honneurs de la cour\" (onori di corte).\nIl ramo diretto della famiglia acquis\u00ec con Umberto I de la Tour-du-Pin la sovranit\u00e0 sul Delfinato, ed Umberto I ed i suoi discendenti ebbero il titolo di Delfini del Viennois che poi vendettero assieme a tale sovranit\u00e0 agli eredi primogeniti dei sovrani di Francia.\nEsponenti pi\u00f9 significativi.\nAlberto IV ebbe numerosi figli, tra i quali:\nUmberto I de la Tour-du-Pin, signore de la Tour-du-Pin e di Coligny, sposando il 1\u00ba settembre 1273 Anna di Borgogna (1255 \u2013 1298), figlia di Ghigo VII (1225 \u2013 1269) e di Beatrice di Faucigny (1237 \u2013 1310), ultima erede del titolo di \"delfino\", acquis\u00ec il titolo e divenne Delfino del Viennois, trasmettendo il titolo ai suoi successori.\nLa dinastia diretta prosegue con:\nBibliografia.\nin francese:"}
{"id": "2605920", "revid": "287204", "url": "https://it.wikipedia.org/wiki?curid=2605920", "title": "Will You Love Me Tomorrow", "text": "Will You Love Me Tomorrow (conosciuta anche come \"Will You Still Love Me Tomorrow\") \u00e8 una canzone romantica del , scritta da Gerry Goffin e Carole King, che \u00e8 stata interpretata da numerosi artisti nel corso degli anni. La prima versione incisa, quella delle Shirelles nel 1961 arriva al 1\u00ba posto della Billboard Hot 100 per due settimane. La canzone \u00e8 stata la prima canzone di un girl group di ragazze nere a raggiungere il numero uno negli Stati Uniti.\nIl brano \u00e8 diventato uno standard ed \u00e8 stato inciso da numerosissimi artisti, la stessa Carole King incise una sua versione nell'LP del 1971 Tapestry"}
{"id": "2605921", "revid": "149727", "url": "https://it.wikipedia.org/wiki?curid=2605921", "title": "Dovera con Postino e Barbusera", "text": ""}
{"id": "2605922", "revid": "287204", "url": "https://it.wikipedia.org/wiki?curid=2605922", "title": "Spino", "text": ""}
{"id": "2605924", "revid": "149727", "url": "https://it.wikipedia.org/wiki?curid=2605924", "title": "Vailate con Cassine de' Grassi", "text": ""}
{"id": "2605926", "revid": "149727", "url": "https://it.wikipedia.org/wiki?curid=2605926", "title": "Casaletto Ceredano con Ca de' Vagni", "text": ""}
{"id": "2605928", "revid": "149727", "url": "https://it.wikipedia.org/wiki?curid=2605928", "title": "Izzano", "text": ""}
{"id": "2605929", "revid": "149727", "url": "https://it.wikipedia.org/wiki?curid=2605929", "title": "Montodine con Bruge", "text": ""}
{"id": "2605930", "revid": "767487", "url": "https://it.wikipedia.org/wiki?curid=2605930", "title": "Retuerto Sport Sociedad Deportiva", "text": "Il Retuerto Sport Sociedad Deportiva \u00e8 una societ\u00e0 calcistica con sede a Barakaldo, nei Paesi Baschi, in Spagna. \nGioca nella \"Regional Preferente\", la quinta serie del campionato spagnolo.\nFondato nel 1927 a Retuerto, quartiere di Barakaldo, gioca le partite interne nel \"Campo de Ibarreta\", con capienza di 830 posti."}
{"id": "2605932", "revid": "1851848", "url": "https://it.wikipedia.org/wiki?curid=2605932", "title": "PlayStation Portable Go", "text": "PlayStation Portable go (abbreviata PSPgo) \u00e8 la quarta versione di PlayStation Portable prodotta da Sony Interactive Entertainment ed \u00e8 stata annunciata all'E3 2009 di Los Angeles con un video ufficiale di Sony.\nIl 20 aprile 2011, Sony Interactive Entertainment ha annunciato di aver fermato la produzione della PSPgo per potersi concentrare al meglio sulla PlayStation Vita.\nStoria, lancio e commercializzazione.\nPresentata all'E3 2009, la nuova versione presenta caratteristiche diverse dalle altre precedenti. Il lettore UMD \u00e8 stato sostituito dal supporto Bluetooth ed ha una memoria interna da 16 GB.\nTramite Bluetooth, la PSPgo pu\u00f2 connettersi a internet sfruttando la connessione di un cellulare in qualsiasi luogo.\n\u00c8 entrata in commercio il 1\u00ba ottobre 2009 in Europa e Nord America ed il 1\u00ba novembre 2009 in Giappone. Contemporaneamente ad essa, la Sony ha messo in commercio sul Playstation Store una nuova categoria di giochi chiamata \"minis\", in cui erano previsti ogni settimana nuovi mini-titoli che non superassero il limite dei 100 MB di dimensione e i 4,99 euro di costo per l'acquisto. I minis sono sviluppati anche da compagnie specializzate in giochi per smartphone come Fieldrunners, precedentemente pubblicati su iPhone. I Minis dal 17 dicembre 2009 sono giocabili anche su PlayStation 3, cos\u00ec come i classici PSOne.\nLa console rappresent\u00f2 un autentico insuccesso commerciale per Sony, che attir\u00f2 anche feroci critiche sulla particolare politica di limitazione imposte rispetto alle precedenti versione e all'alto prezzo di vendita e la produzione \u00e8 stata interrotta il 22 aprile 2011."}
{"id": "2605933", "revid": "149727", "url": "https://it.wikipedia.org/wiki?curid=2605933", "title": "Ripalta Arpina con Saragosa", "text": ""}
{"id": "2605934", "revid": "149727", "url": "https://it.wikipedia.org/wiki?curid=2605934", "title": "Ripalta Guerrina", "text": ""}
{"id": "2605938", "revid": "154893", "url": "https://it.wikipedia.org/wiki?curid=2605938", "title": "Meteorite Willamette", "text": ""}
{"id": "2605940", "revid": "1186766", "url": "https://it.wikipedia.org/wiki?curid=2605940", "title": "Corazzo", "text": ""}
{"id": "2605947", "revid": "486946", "url": "https://it.wikipedia.org/wiki?curid=2605947", "title": "Dulles International Airport", "text": ""}
{"id": "2605950", "revid": "124123", "url": "https://it.wikipedia.org/wiki?curid=2605950", "title": "Yves Boissier", "text": ""}
{"id": "2605954", "revid": "121479389", "url": "https://it.wikipedia.org/wiki?curid=2605954", "title": "Nicholas Halsted", "text": "Era padre dello schermidore Laurence Halstead."}
{"id": "2605960", "revid": "124123", "url": "https://it.wikipedia.org/wiki?curid=2605960", "title": "Peter Jacobs", "text": ""}
{"id": "2605963", "revid": "154893", "url": "https://it.wikipedia.org/wiki?curid=2605963", "title": "American museum of natural history", "text": ""}
{"id": "2605967", "revid": "72396", "url": "https://it.wikipedia.org/wiki?curid=2605967", "title": "Giovanni Antonio Piatti", "text": "Biografia e Opere.\nSi forma nel cantiere del Duomo di Milano, nel solco della tradizione tardogotica di Jacopino da Tradate come testimonia un'opera degli esordi come l\"'Altare di San Giuseppe\" dove collabora con Giovanni Antonio Amadeo, con il quale former\u00e0 una societ\u00e0 che durer\u00e0 per tutto il suo operato.\nBen presto il suo stile evolver\u00e0 verso un nuovo espressionismo portato a Milano dalla scuola di scultori ferraresi attivi alla Certosa di Pavia, documentato da opere posteriori come l\"Arca per Vitaliano I e Giovanni Borromeo\" all'Isola Bella e l\"\" (1479-80) per San Lorenzo, oggi smembrata e reimpiegata come pulpito nel Duomo di Cremona. L'opera rimase incompiuta per la sua scomparsa a trentadue anni. Sempre a Cremona realizza le Tre \"Virt\u00f9 Teologali\" pensate per il coro del Duomo.\nLa sua fortuna critica \u00e8 stata fortemente influenzata dal \"Platone\" di casa Piatti a Milano realizzato nel 1477, oggi conservato alla Pinacoteca Ambrosiana e ritenuto dagli studiosi di scarsa qualit\u00e0 rispetto alle opere che oggi gli si possono attribuire e che in passato erano riferite ai fratelli Mantegazza.\nLo studioso Marco Tanzi giustifica questa discrepanza con la pietra con cui \u00e8 stato realizzato il \"Platone\", pi\u00f9 difficile da lavorare rispetto al marmo. \u00c8 lo stesso Tanzi ad attribuirgli i rilievi dell\"'Arca dei Martiri Persiani\", prima ritenuti dell'Amadeo che in realt\u00e0 ha solo firmato il lavoro dopo la prematura scomparsa del Piatti.\nA questo monumento sono stati associati anche il \"San Lorenzo\" e il \"San Benedetto\" oggi al John and Mable Ringling Museum of Art di Sarasota, la \"Madonna Foulc\" al Philadelphia Museum of Art, il tondo dell'\"Annunciazione\" del Louvre, i quattro \"angeli con strumenti della passione\" e il tondo dell\"'Adorazione del Bambino\" al Castello Sforzesco."}
{"id": "2605968", "revid": "767487", "url": "https://it.wikipedia.org/wiki?curid=2605968", "title": "Kenny Aaronson", "text": "Ha iniziato a suonare il basso all'et\u00e0 di 15 anni. Durante l'adolescenza ha suonato il basso per la band heavy metal Dust, pubblicando due album. Nel 1973, Aaronson ha partecipato a un concerto live a New York con la band Stories, il cui pezzo \"Brother Louie\", una reinterpretazione del brano Hot Chocolate, ha raggiunto la prima posizione nelle classifiche statunitensi del mese di settembre dello stesso anno.\nDopo che i Stories si sciolsero, Aaronson si un\u00ec alla band itinerante di Hall &amp; Oates nel 1974, per poi suonare in quella di Leslie West, West, Bruce and Laing. Poi form\u00f2 un gruppo rock con Rick Derringer che si esib\u00ec come sostenitore per vari gruppi tra cui Aerosmith, Foreigner, Boston, Peter Frampton e i Led Zeppelin.\nAaronson ha lavorato come strumentista nei tour di molti artisti, tra cui Edgar Winter, Billy Squier, Joan Jett, Billy Idol, Foghat e Bob Dylan. Nel 1989, Aaronson fu costretto a lasciare il tour di quest'ultimo per via di un cancro alla pelle, guarito in seguito a un intervento chirurgico. In seguito, ha fatto parte della band Hagar Schon Aaronson Shrieve con il cantante Sammy Hagar, il chitarrista Neal Schon e il batterista Michael Shrieve. Aaronson sta attualmente lavorando come sostenitore del cantante folk, John Eddie."}
{"id": "2605969", "revid": "287204", "url": "https://it.wikipedia.org/wiki?curid=2605969", "title": "Any Key", "text": "\"Press any key\" \u00e8 una richiesta tipica degli ambienti CLI richiedente di premere un qualsiasi tasto sulla tastiera. Veniva visto spesso su primi sistemi operativi, prima che i computer con il mouse divenissero d'uso comune.\nIl comando non si riferisce ovviamente a un tasto della tastiera etichettato \"Any\" sebbene alcuni utenti cercassero comunque questo tasto, secondo i report dei tecnici del \"supporto informatico\". L'azienda Compaq ha aggiunto un punto nelle FAQ per spiegare che il tasto \"any key\" non esiste, a un certo punto consider\u00f2 di rimpiazzare il comando \"\"press Any Key\" con il comando \"Press Enter key\"\".\nIl concetto del tasto \"any key\" \u00e8 diventato popolare nell'umorismo relativo ai computer. Adesivi con la scritta \"any keys\" sono disponibili nell'oggettistica regali."}
{"id": "2605971", "revid": "729019", "url": "https://it.wikipedia.org/wiki?curid=2605971", "title": "Rodrigo Roncero", "text": "Biografia.\nNei suoi anni in Argentina Roncero pratic\u00f2 rugby a livello di club nell'Asociaci\u00f3n Deportiva Francesa, mentre portava avanti dapprima gli studi, e poi la professione, di medico.\nAl tempo della militanza in patria esord\u00ec nella Nazionale argentina a Tokyo, durante un \"test match\" contro il nel 1998, cui per quattro anni non fece pi\u00f9 seguito alcuna attivit\u00e0 internazionale.\nRoncero divenne professionista nel 2002, quando fu contattato dal Gloucester che doveva sostituire il pilone italo-argentino Federico Pucciarello passato a giocare in Francia; firm\u00f2 un contratto di due anni con il club inglese, nel corso dei quali si aggiudic\u00f2 una Coppa Anglo-Gallese nel 2003.\nSempre in tale anno prese parte alla in Australia, nel corso della quale disput\u00f2 due incontri ( e ).\nNonostante un prolungamento di contratto fino al 2005 firmato a luglio 2003, il club e il giocatore giunsero a una risoluzione consensuale nel maggio 2004; poco dopo vi fu l'ingaggio da parte dei francesi dello Stade fran\u00e7ais.\nCon i parigini Roncero giunse, al termine della sua prima stagione, alla finale di Heineken Cup 2004-05, poi persa contro i connazionali del Tolosa, e vinse un campionato francese nel 2006-07; con la Nazionale prese poi parte alla che si tenne proprio in Francia; in tale competizione, nella quale l' si classific\u00f2 terza assoluta, disput\u00f2 6 incontri, compreso quello inaugurale e quello finale, entrambi disputati contro i padroni di casa francesi; quattro anni pi\u00f9 tardi ha fatto parte anche della selezione argentina alla ."}
{"id": "2605973", "revid": "125774552", "url": "https://it.wikipedia.org/wiki?curid=2605973", "title": "Christmas at Ground Zero", "text": "Christmas at Ground Zero \u00e8 un singolo del cantante statunitense \"Weird Al\" Yankovic estratto dall'album \"Polka Party!\".\nLa canzone \u00e8 ispirata alle canzoni di Natale del compositore Phil Spector.\nSignificato.\nLa canzone \u00e8 una satira verso la guerra fredda, infatti, anche se sembra una canzone natalizia, parla di una citt\u00e0 bombardata da dei missili nucleari.\nLa canzone \u00e8 stata bandita in molte stazioni radio, tranne in quella del Dr. Demento.\nIl video.\nIl video in realt\u00e0 \u00e8 una serie di montaggi di alcune scene di esplosioni nucleari tratte da dei vecchi film (in una di queste scene si pu\u00f2 vedere l'allora presidente Ronald Reagan).\nNell'ultima scena si vede Weird Al e un gruppo di persone con la maschera antigas che cantano attorno a qualche maceria."}
{"id": "2605978", "revid": "339392", "url": "https://it.wikipedia.org/wiki?curid=2605978", "title": "Detroit Metropolitan Wayne County Airport", "text": ""}
{"id": "2605981", "revid": "339392", "url": "https://it.wikipedia.org/wiki?curid=2605981", "title": "Aeroporto internazionale di Las Vegas", "text": ""}
{"id": "2605982", "revid": "339392", "url": "https://it.wikipedia.org/wiki?curid=2605982", "title": "McCarran International Airport", "text": ""}
{"id": "2605987", "revid": "92723", "url": "https://it.wikipedia.org/wiki?curid=2605987", "title": "Vladimir Donin", "text": ""}
{"id": "2605988", "revid": "339392", "url": "https://it.wikipedia.org/wiki?curid=2605988", "title": "Charlotte/Douglas International Airport", "text": ""}
{"id": "2605992", "revid": "1522738", "url": "https://it.wikipedia.org/wiki?curid=2605992", "title": "Samuel &quot;Screech&quot; Powers", "text": ""}
{"id": "2605993", "revid": "339392", "url": "https://it.wikipedia.org/wiki?curid=2605993", "title": "Sky Harbor International Airport", "text": ""}
{"id": "2605995", "revid": "149727", "url": "https://it.wikipedia.org/wiki?curid=2605995", "title": "Serniano", "text": ""}
{"id": "2606001", "revid": "104132516", "url": "https://it.wikipedia.org/wiki?curid=2606001", "title": "Paolo Narduzzi", "text": "Biografia.\n\u00c8 fratello di Luigi Narduzzi.\nCarriera.\nNel 1953 arriva secondo nel \"Campionato mondiale di scherma giovanile\" di Parigi. Nel 1955 vince l'oro ai Giochi del Mediterraneo del 1955 a Barcellona. Nel 1959 vince il suo secondo oro ai \"Campionati Italiani assoluti\" a Livorno. Nel 1958 nel 1959 nel 1962 e nel 1965, partecipa al Campionato mondiale di scherma, arrivando secondo nell'edizione del 1965."}
{"id": "2606003", "revid": "1728", "url": "https://it.wikipedia.org/wiki?curid=2606003", "title": "Royal Marechauss\u00e9e", "text": ""}
{"id": "2606006", "revid": "316629", "url": "https://it.wikipedia.org/wiki?curid=2606006", "title": "Dakota (lingua e popolo)", "text": ""}
{"id": "2606008", "revid": "682087", "url": "https://it.wikipedia.org/wiki?curid=2606008", "title": "Aeroporto La Guardia", "text": ""}
{"id": "2606009", "revid": "149727", "url": "https://it.wikipedia.org/wiki?curid=2606009", "title": "Lodivecchio", "text": ""}
{"id": "2606011", "revid": "161374", "url": "https://it.wikipedia.org/wiki?curid=2606011", "title": "Aeroporto di Miami", "text": ""}
{"id": "2606013", "revid": "149727", "url": "https://it.wikipedia.org/wiki?curid=2606013", "title": "Villa Pompeana", "text": ""}
{"id": "2606015", "revid": "104132974", "url": "https://it.wikipedia.org/wiki?curid=2606015", "title": "Marcel Parent", "text": ""}
{"id": "2606017", "revid": "339392", "url": "https://it.wikipedia.org/wiki?curid=2606017", "title": "Aeroporto di Boston", "text": ""}
{"id": "2606019", "revid": "599013", "url": "https://it.wikipedia.org/wiki?curid=2606019", "title": "Jean Ramez", "text": ""}
{"id": "2606022", "revid": "104132797", "url": "https://it.wikipedia.org/wiki?curid=2606022", "title": "Robert Fraisse (schermidore)", "text": ""}
{"id": "2606024", "revid": "93556", "url": "https://it.wikipedia.org/wiki?curid=2606024", "title": "Mukhali", "text": "Mukhali fu comandante in capo durante le operazioni militari contro la dinastia J\u012bn e gli fu conferito il titolo di Re della Cina (in realt\u00e0 comand\u00f2 una porzione relativamente piccola della Cina settentrionale). Mor\u00ec in Cina nel 1223, mentre assediava un'altra citt\u00e0. Fu considerato un generale invincibile, e considerate le sue vittorie nonostante le poche risorse, \u00e8 considerato uno dei pi\u00f9 grandi comandanti della storia.\nDopo la sua morte i suoi discendenti continuarono a servire il Gran Khan, specialmente i successori di Tolui, il figlio minore di Gengis."}
{"id": "2606029", "revid": "889336", "url": "https://it.wikipedia.org/wiki?curid=2606029", "title": "Francesco Ferranti", "text": "Biografia.\nFrancesco nacque da Pasquale, fattore dei Conti Silverj e da Lucia Staffolani, nella casa di propriet\u00e0 del padre situata in Via San Nicola n. 24 a Tolentino. La madre proveniva da una ricca famiglia di Pollenza. Nel seminario cittadino comp\u00ec gli studi ginnasiali in quanto il padre aveva ipotizzato per lui la professione di prete o al pi\u00f9 di fattore. Ma fu il Conte Aristide Gentiloni Silverj che accortosi delle capacit\u00e0 del ragazzo convinse il padre, suo fattore, ad avviarlo verso studi artistici e fu cos\u00ec che pot\u00e9 frequentare l'Accademia delle Belle Arti a Roma.\nA Roma ebbe come compagni i Tolentinati: il chimico Luigi Francesconi, il futuro industriale Vincenzo Porcelli e lo storico Giovanni Bezzi.\nNel giugno del 1894 termin\u00f2 il corso di studi presso l'Accademia e si iscrisse alla Scuola libera di nudo, diretta da Cesare Marani.\nAl 1895 risalgono i suoi primi lavori a Tolentino.\nIl 15 settembre 1897 si spos\u00f2 con Benilde Beni e l'inverno successivo a Roma conobbe i pittori Cesare Maccari e Ludovico Seitz che lavorarono al rinnovo della decorazione del Santuario Mariano a Loreto. Il Seitz peraltro aveva legami di parentela con il tolentinate Ettore Croce. In tal modo stabil\u00ec i contatti che lo rapportarono al movimento pittorico che ebbe quale fulcro germinativo l'impresa del rinnovamento pittorico lauretano maturata negli anni posti a cavallo tra Ottocento e Novecento. \nDa questo punto fino al 1935 innumerevoli furono i suoi lavori. \nNel 1900 riport\u00f2 alla luce gli affreschi trecenteschi nascosti da intonaci nella Chiesa di San Francesco a Tolentino. \nNel 1903-1904 decor\u00f2 il soffitto del Teatro Filippo Marchetti di Camerino rappresentando quattro scene del Ruy Blas e l'Apoteosi del musicista.\nNel 1935 lavor\u00f2 nel Presbiterio del Santuario di San Nicola dipingendo i quattro Profeti e l'affresco della Visione del Purgatorio, ma anche restaurando gli affreschi della Visione di Ezechiele eseguita da Luigi Fontana.\nNel 1946 fu eletto presidente della ricostituita Accademia Filelfica di Tolentino e dal 1937 (anno della morte del Conte Aristide Gentiloni che prima di lui aveva rivestito la carica) e fino al 6 marzo 1950 fu Ispettore Onorario per le Antichit\u00e0 e i Monumenti per il comuni di Tolentino, Belforte del Chienti e Camporotondo sul Fiastrone."}
{"id": "2606030", "revid": "33751", "url": "https://it.wikipedia.org/wiki?curid=2606030", "title": "Hurricane No.1", "text": ""}
{"id": "2606041", "revid": "124123", "url": "https://it.wikipedia.org/wiki?curid=2606041", "title": "Nade\u017eda Kondrat'eva", "text": ""}
{"id": "2606044", "revid": "292162", "url": "https://it.wikipedia.org/wiki?curid=2606044", "title": "Fibula Praenestina", "text": ""}
{"id": "2606045", "revid": "648716", "url": "https://it.wikipedia.org/wiki?curid=2606045", "title": "Suzana Tasi", "text": ""}
{"id": "2606048", "revid": "767487", "url": "https://it.wikipedia.org/wiki?curid=2606048", "title": "Michael Thomas (scrittore)", "text": "Vive a New York dai tempi del college, quando si manteneva consegnando pizze, lavorando in ristoranti o costruzioni - successivamente ha lavorato anche come tassista.\nHa vinto l'IMPAC con il suo romanzo d'esordio, assicurandosi pertanto la traduzione in altre lingue, dato il prestigio di cui gode il premio, e ben 140.000 dollari. Prima di lui, solo il britannico Andrew Miller e il canadese Rawi Hage erano riusciti a vincere all'esordio. Il romanzo ha vinto soprattutto per l'interessamento del critico James Ryan, che ne ha lodato in particolar modo \"energy and warmth\" (\"energia e calore\") - ha dichiarato al \"The Irish Times\". In Finale ha pertanto avuto la meglio su \"La breve favolosa vita di Oscar Wao\" di Junot D\u00edaz, che ha invece ricevuto il Pulitzer, e su \"Il fondamentalista riluttante\" dello scrittore pakistano Mohsin Hamid; avevano partecipato anche David Leavitt e Jean Echenoz.\nPer questo \u00e8 stato nominato anche per il National Library Service of Barbados, che, qualora avesse vinto, gli sarebbe stato conferito a Bridgetown dal Primo Ministro David Thompson in persona. Ha centrato in compenso un secondo obiettivo: la top ten del \"Times\".\nLa storia narra di un afro-americano strappato alla sua famiglia che deve guadagnare un'ingente cifra in quattro giorni per poter tornare dai suoi cari. L'autore ha focalizzato la propria attenzione su quello che chiamavano \"sogno americano\", raccontando una storia pungente e divertente, nonostante sfiori la tragedia allo stesso tempo."}
{"id": "2606050", "revid": "599013", "url": "https://it.wikipedia.org/wiki?curid=2606050", "title": "Giulia Lorenzoni", "text": ""}
{"id": "2606051", "revid": "287204", "url": "https://it.wikipedia.org/wiki?curid=2606051", "title": "Sci alpino ai XXI Giochi olimpici invernali", "text": "Le gare di sci alpino ai XXI Giochi olimpici invernali di Vancouver in Canada si sono svolte dal 13 al 27 febbraio 2010 nella localit\u00e0 di Whistler Mountain a circa 125\u00a0km a nord di Vancouver. Sono state disputate cinque competizioni maschili ed altrettante femminili, nelle seguenti discipline: slalom, gigante, supergigante, discesa e supercombinata.\nQualificazioni.\nLa lista del punteggio FIS che ha determinato la partecipazione ai Giochi olimpici \u00e8 quella del 18 gennaio 2010.\nContingenti massimi.\nIl regolamento ha previsto un massimo di 320 atleti complessivi per lo sci alpino. Ogni comitato olimpico nazionale non ha potuto schierare pi\u00f9 di quattro atleti per evento per un totale complessivo di ventidue sciatori, con un ulteriore limite di quattordici uomini e quattordici donne.\nStandard di qualificazione.\nGli sciatori per qualificarsi dovevano rientrare in una delle seguenti categorie:\nNazione ospitante.\nAlla nazione ospitante (il Canada) spettava di diritto l'iscrizione di un atleta per specialit\u00e0. Nel caso in cui non avesse avuto sciatori in grado di rientrare nello standard \"A\" avrebbe potuto schierarne uno di standard B (quest'ultimo, a differenza di quanto previsto per le altre nazioni, poteva partecipare non solo a slalom e gigante, ma a ogni evento).\nSuddivisioni delle quote.\nPer poter rientrare nei parametri previsti (320 atleti totali con un massimo di 22 per nazionale), le quote degli atleti sono state distribuite nel seguente modo:\nQuota minima.\nAd ogni nazione \u00e8 stata assegnata una quota minima di uno sciatore e una sciatrice, provvisti entrambi di uno dei requisiti standard.\nComitati olimpici con atleti nella top-500.\nOgni nazione che aveva almeno un atleta tra i primi 500 della lista FIS in una qualsiasi specialit\u00e0 aveva diritto ad un ulteriore posto.\nComitati olimpici con atleti nella top-30.\nAd ogni nazione con atleti tra i migliori 30 della classifica FIS sono stati assegnati posti addizionali, fino ad un massimo di quattro, secondo le regole seguenti:\ne\nPosti rimanenti.\nI posti rimanenti eventualmente a disposizione sono stati assegnati tramite un'apposita lista del punteggio FIS pubblicata il 18 gennaio 2010. Le quote vacanti sono state distribuite partendo dalle prime posizioni della lista fino al riempimento dei 320 posti disponibili, mentre ogni nazione ha smesso di ricevere quote al raggiungimento dei 22 atleti."}
{"id": "2606053", "revid": "767487", "url": "https://it.wikipedia.org/wiki?curid=2606053", "title": "Prossimo episodio", "text": "Prossimo episodio \u00e8 un romanzo scritto dallo scrittore, sceneggiatore, giornalista, saggista, regista e intellettuale canadese Hubert Aquin e pubblicato a Parigi nel 1965.\nTrama.\nIn Svizzera, un rivoluzionario separatista del Qu\u00e9bec ha la missione di uccidere un agente legato alle forze federali canadesi. Rinchiuso in un istituto psichiatrico, racconta gli avvenimenti che, dalla Svizzera, l'hanno portato a causa del terrorismo sino a questa prigione. Perch\u00e9 ha intrapreso questa battaglia? Sino alla fine sosterr\u00e0 che la lotta \u00e8 giusta, che \u00e8 stata condotta nella maniera pi\u00f9 efficace, nonostante non sia riuscito a uccidere il suo doppio fino all'accerchiamento finale...\nIl linguaggio.\nIl linguaggio \u00e8 non solo colto e riferito a un gran numero di contesti contemporaneamente, ma ha una valenza simbolica molto pi\u00f9 forte che ne \"L'invenzione della morte\". Le apparenti \u201crotture\u201d dei piani lessicali, scelta dei vocaboli e tempi dei verbi sono apparenti sgrammaticature che hanno tutte un senso pi\u00f9 profondo, e invitano a leggere \u201candando oltre\u201d la lettera. Quando ci aspetta un passato e si trova un presente o un imperfetto, l'Autore vuole richiamarci a considerare lo stato continuo dell'essere \u2013 e non a soffermarsi esclusivamente sulla \u201cpuntualit\u00e0\u201d dell'azione. Queste asperit\u00e0 che talvolta erano semplici errori dovuti alla mancanza di una rilettura finale del testo ne \"L'invenzione della morte\", infatti, qui hanno tutt'altro senso: la lingua \u00e8 allucinazione, sogno, delirio, speranza, in cui i piani temporali si confondono continuamente tra passato, presente, futuro, sogno, incubo e speranza."}
{"id": "2606055", "revid": "648716", "url": "https://it.wikipedia.org/wiki?curid=2606055", "title": "Maria Angela Fissone", "text": ""}
{"id": "2606079", "revid": "1442080", "url": "https://it.wikipedia.org/wiki?curid=2606079", "title": "Matt Simon", "text": ""}
{"id": "2606081", "revid": "33751", "url": "https://it.wikipedia.org/wiki?curid=2606081", "title": "Knebworth", "text": "Knebworth \u00e8 un villaggio inglese situato nell'Hertfordshire settentrionale, poco pi\u00f9 a sud di Stevenage. \u00c8 una \"civil parish\" (parrocchia civile).\nLa \"civil parish\" copre un'area compresa tra i villaggi di Woolmer Green, Codicote, Kimpton, Whitwell, St Paul's Walden e Langley, e comprende la zona di Knebworth, il piccolo villaggio di Old Knebworth e la Knebworth House, residenza della famiglia Lytton dal 1490.\nStoria.\nLe prime tracce della presenza umana nella zona risalgono al Neolitico. Nel \"Domesday Book\" del 1086 Knebworth \u00e8 chiamato Chenepeworde (la fattoria apparteneva all\u00e0 tribu germanica dei Dani, Cnebba) e contava 150 abitanti. Il villaggio originario, noto oggi come Old Knebworth, si svilupp\u00f2 attorno a Knebworth House. Non fu prima della fine del XIX secolo che inizi\u00f2 a svilupparsi il nucleo dell'odierna Knebworth, circa un miglio a est di Old Knebworth, vicino alla nuova stazione ferroviaria.\nAlla fine dell'Ottocento l'architetto Edwin Lutyens edific\u00f2 Homewood, a sud est di Old Knebworth, come dower house per la vedova Edith Bulwer-Lytton. Vi visse anche sua moglie, la suffragetta Constance Lytton, prima della sua morte, avvenuta nel 1923.\nStrutture civili e religiose.\nIstruzione e tempo libero\nChiese\nBoschi.\nKnebworth Woods \u00e8 un'area boschiva di 120,8 ettari classificata come Sito di Particolare Interesse Scientifico e facente capo al North Hertfordshire District Council. Sono boschi di grande biodiversit\u00e0, ricchi di querce e carpini bianchi, funghi e bryophyta. La fauna comprende usignoli e farfalle Iridi. Vi \u00e8 un sentiero che \u00e8 la prosecuzione di Chadwell Road.\nKnebworth Park.\nKnebworth \u00e8 noto soprattutto per i grandi concerti all'aperto che si tengono regolarmente nell'ampio parco (conosciuto come Knebworth Park) sin dal 20 luglio 1974, quando si tenne il concerto della Allman Brothers Band, Van Morrison, Doobie Brothers, Mahavishnu Orchestra featuring John McLaughlin e Jean-Luc Ponty, The Sensational Alex Harvey Band e Tim Buckley.\nIl 10 e l'11 agosto 1996 gli Oasis tennero a Knebworth due dei pi\u00f9 grandi concerti all'aperto mai realizzati in Inghilterra, seguiti complessivamente da spettatori nell'arco di due serate. Ad oggi si tratta dello spettacolo con pi\u00f9 richieste in assoluto nella storia della Gran Bretagna. Furono, infatti, ben 2,5 milioni (quasi il cinque per cento della popolazione britannica) le persone che cercarono di acquistare un biglietto per l'evento. Sui due concerti \u00e8 incentrato il docufilm \"Oasis Knebworth 1996\", uscito nel 2021.\nI Queen realizzarono a Knebworth il loro ultimo concerto con il frontman Freddie Mercury ancora in vita, il 9 agosto 1986, data conclusiva del loro Magic Tour, per promuovere l'album \"A Kind of Magic\".\nAnche Robbie Williams, nel 2003, si esib\u00ec davanti a 375 000 persone per 3 serate, registrando il tutto esaurito.\nI Red Hot Chili Peppers vi suonarono nel giugno 2012."}
{"id": "2606084", "revid": "1305772", "url": "https://it.wikipedia.org/wiki?curid=2606084", "title": "Fat (singolo)", "text": "Fat \u00e8 un singolo di \"Weird Al\" Yankovic estratto dall'album \"Even Worse\" ed \u00e8 la parodia della canzone \"Bad\" di Michael Jackson.\nLa canzone vinse un Grammy nella categoria \"Miglior video musicale\" nel 1988.\nIl protagonista del video, un uomo smodatamente obeso e dall'aspetto caricaturale, stanco di ricevere battute e insulti sulla sua condizione di evidente sovrappeso, decide di ribellarsi ai suoi molestatori creando una canzone nella quale racconta la soddisfazione di essere s\u00e9 stesso.\nIl video.\nIl video di \"Fat\" \u00e8 la parodia del video di \"Bad\", ma nell'inizio si possono vedere alcuni cambiamenti:\nInoltre nel video di \"Fat\", quando comincia la canzone, Yankovic si trasforma in un uomo grasso, e anche i ballerini che ballano insieme a lui sono grassi.\nPer il video venne usata la stessa metropolitana del video originale di Michael Jackson."}
{"id": "2606087", "revid": "767487", "url": "https://it.wikipedia.org/wiki?curid=2606087", "title": "In un altro mondo", "text": "In un altro mondo \u00e8 un film documentario del 2009 diretto da Joseph P\u00e9aquin. Il film segue per un anno la vita di Dario Favre, guardaparco in servizio presso il Parco nazionale del Gran Paradiso, nella sua quotidiana attivit\u00e0 di salvaguardia e monitoraggio dell'area protetta."}
{"id": "2606088", "revid": "56620", "url": "https://it.wikipedia.org/wiki?curid=2606088", "title": "Balcani", "text": ""}
{"id": "2606089", "revid": "124881295", "url": "https://it.wikipedia.org/wiki?curid=2606089", "title": "City Interactive", "text": "City Interactive (CI Games S.A.) \u00e8 una societ\u00e0 produttrice di videogiochi. Fondata nel 2002, a Varsavia.\nLa societ\u00e0 \u00e8 nota principalmente per Sniper Ghost Warrior (serie di Sparatutto tattici) e Lords of the Fallen.\nInizialmente sviluppava e pubblicava videogiochi a budget limitato, ottenendo un discreto successo di vendite."}
{"id": "2606098", "revid": "1833487", "url": "https://it.wikipedia.org/wiki?curid=2606098", "title": "Euroborg", "text": "L'Euroborg \u00e8 un complesso multifunzionale e Stadio situato a Groninga e dove l' gioca le sue partite in casa. Lo stadio si trova a est della citt\u00e0 e vicino allo stadio vi \u00e8 la Europa Park Station di Groningen.\nIl progetto.\nNella seconda met\u00e0 degli anni novanta fu elaborato a Groninga il progetto per la costruzione di un nuovo stadio per la squadra di calcio professionista dell'. Il vecchio Oosterpark Stadium non rispondeva pi\u00f9 alle moderne esigenze e il club non poteva pi\u00f9 giocare le partite in casa e la costruzione di un nuovo stadio avrebbe dato una sensazione di rinascita tecnologica per la citt\u00e0 e per la regione al nord dei Paesi Bassi. Quindi venne deciso di costruire un nuovo stadio in una zona residenziale sul sito dell'ex Hunze centrale. L'architetto limburghese Wiel Arets fu chiamato per la costruzione del nuovo stadio.\nNel corso degli anni molti hanno messo mano al progetto dell'Euroborg, principalmente per motivi finanziari. Arets, nell'elaborazione del progetto dello stadio, decise di costruire i nuovi stand in direzione nord, in modo tale che la citt\u00e0 di Groningen fosse apparsa dall'estero come \"il tetto del nord\". A causa della mancanza di finanziamenti il design di alcune zone \u00e8 stato notevolmente ridimensionato. Oltre allo stadio di calcio \u00e8 nato anche un cinema integrato (parte della catena di MustSee), progettato anch'esso dall'architetto Wiel Arets.\nIl nome Euro Borg \u00e8 una fusione del nome di una casa fortificata di Groningen detta \"il Castello\" (in olandese Borg), di cui fu lasciato anche il nome del costruttore, e dal nome del quartiere circostante: l'Europa Park. C'\u00e8 stato un concorso per la denominazione dello stadio, che \u00e8 stato vinto dal leader del progetto di costruzione.\nL'apertura e i primi match.\nLo stadio \u00e8 stato inaugurato ufficialmente il 13 gennaio 2006 da Arjen Robben prima della partita inaugurale contro la rivale .\nQuesta prima partita ufficiale di campionato \u00e8 stata vinta dal 2-0. Il primo gol \u00e8 stato segnato dal norvegese Erik Nevland.\nSei giorni prima - Sabato 7 gennaio - \u00e8 stata giocata una partita contro il BV Veendam vinta dal 5-0 e qui il primo marcatore \u00e8 stato Erik Nevland.\nDescrizione.\nLa Euroborg ha una capacit\u00e0 di 22.579 persone (pi\u00f9 di 700 posti nei skyboxes). Le tribune sono suddivise in due anelli che racchiudono completamente il campo. Lo stadio non \u00e8 solo luogo per il calcio, nel complesso \u00e8 anche situato un cinema, una scuola, un casin\u00f2, un supermercato, una palestra e degli uffici.\nL'Euroborg ha ben presto acquisito un soprannome. Siccome il colore dominante dello stadio \u00e8 il verde il complesso \u00e8 ora conosciuto dagli appassionati come Hell\"and\"Green\"Cathedral the\"Green.\nAl termine dei lavori lo stadio aveva 19.814 posti. Sin dalla sua apertura quasi tutti i posti per abbonamenti sono stati venduti. Nel febbraio 2007, il club decise di aumentare la capacit\u00e0 dello stadio arrivando addirittura a raddoppiarne la capacit\u00e0. Nell'estate del 2008 ci fu un ampliamento della capacit\u00e0 di 2600 posti a sedere realizzati ad un costo di 1 milione di euro. La capacit\u00e0 totale \u00e8 cos\u00ec salita a quasi 22.500 posti a sedere.\nNel futuro si intravede la creazione del terzo anello. L'architetto ha indicato che \u00e8 tecnicamente possibile. Se il terzo anello non ci sar\u00e0 dipende da diversi fattori. La costruzione di un terzo anello farebbe arrivare la capacit\u00e0 totale a 35.000 posti. Quindi, con la realizzazione di questi progetti, lo stadio rientrerebbe nei parametri Fifa per la World Cup 2018. A seguito di una precedente notifica preliminare, la citt\u00e0 di Groninga lo ha proposto come sede della KNVB."}
{"id": "2606100", "revid": "599013", "url": "https://it.wikipedia.org/wiki?curid=2606100", "title": "Catherine Rousselet", "text": ""}
{"id": "2606108", "revid": "984922", "url": "https://it.wikipedia.org/wiki?curid=2606108", "title": "Marie-Chantal Demaille", "text": ""}
{"id": "2606109", "revid": "287204", "url": "https://it.wikipedia.org/wiki?curid=2606109", "title": "I naufraghi del Chancellor", "text": "I naufraghi del Chancellor \u00e8 un romanzo di Jules Verne pubblicato nel 1875. Il libro narra l'ultimo viaggio della nave britannica \"Chancellor\" vista con gli occhi di uno dei passeggeri in forma di diario. Il romanzo copre l'arco di tempo tra il 27 settembre 1769 e il 27 gennaio 1770, all'inizio del viaggio il \"Chancellor\" trasporta 8 passeggeri e 20 membri dell'equipaggio. Alla fine solo 11 persone (5 passeggeri e 6 membri dell'equipaggio) resteranno in vita."}
{"id": "2606112", "revid": "599013", "url": "https://it.wikipedia.org/wiki?curid=2606112", "title": "Annick Level", "text": ""}
{"id": "2606117", "revid": "228587", "url": "https://it.wikipedia.org/wiki?curid=2606117", "title": "Gongy\u014d", "text": "Gongy\u014d \u00e8 la pronuncia giapponese dei caratteri cinesi \u52e4\u884c (\"q\u00ednx\u00edng\" in cinese) e rende in quella lingua alcuni termini buddhisti sanscriti, come \"prayoga\", indicando le \"attivit\u00e0 religiose\" o \"devozionali\".\nNella scuola buddhista giapponese Nichiren \"Gongy\u014d\" corrisponde ad una liturgia consistente nella recitazione di alcuni brani di due capitoli del \"Sutra del Loto\", segnatamente il e il rispettivamente denominati e unitamente alla recitazione del \"daimoku\" il tutto di fronte ad un \"gohonzon\".\nLa pratica del \"gongy\u014d\" nella Nichiren Sh\u014dsh\u016b.\nNella \"Nichiren Sh\u014dsh\u016b\", la recitazione del \"gongy\u014d\" si compone di una vera e propria liturgia, svolta in audizione privata con il Buddha originale , che questa scuola indica nella figura di Nichiren, rappresentato all'interno del \"gohonzon\".\nIl \"gohonzon\" \u00e8 un \"ma\u1e47\u1e0dala\" dipinto direttamente dal fondatore Nichiren e il \"gohonzon\" della pratica del \"gongy\u014d\" \u00e8 considerato una copia autenticata (in un angolo del \"gohonzon\" \u00e8 apposta l'indicazione in lingua giapponese: \"copiato da quello\") del \"Dai-gohonzon\" dell'\"Alto santuario degli insegnamenti essenziali\", custodito nel tempio principale di questa scuola, il Taiseki-ji (\u5927\u77f3\u5bfa), dove riceve, prima di essere affidato ad un fedele, la sua consacrazione attraverso la cosiddetta \"Cerimonia dell'apertura degli occhi\".\nIn questa scuola, il \"Gongy\u014d\" si compone di una pratica fondamentale (giapponese: \"Sh\u014ddai\"), che corrisponde alla recitazione della invocazione \"Nam My\u014dh\u014d Renge Ky\u014d\", fino a fondere il soggetto con l'oggetto (giapponese: \u5883\u667a\u51a5\u5408 \"Ky\u014d-chi-My\u014d-go\"), cio\u00e8 facendo raggiungere immediatamente alla persona che pratica, nella sua forma attuale, lo stato di illuminazione.\nInoltre, come pratica secondaria o di sostegno, si esegue una cerimonia di ringraziamento, preghiera e invocazione, leggendo due brani pi\u00f9 ampi degli stessi capitoli \"H\u014dben\" e \"Jury\u014d\" del Sutra del Loto, all'interno dei quali sono contenuti gli insegnamenti espedienti ed essenziali del Vero Buddha.\nAl mattino questi brani sono letti cinque volte (la prima, rivolta simbolicamente verso il sorgere del sole, in riverenza a tutte le divinit\u00e0 protettive e alle funzioni dell'Universo; la seconda, in riverenza al Dai-Gohonzon degli Insegnamenti Essenziali; la terza, in riverenza dei Tre Tesori del Buddhismo, Buddha, Dharma e Sangha; la quarta, in riverenza dei desideri di diffusione del Vero Buddhismo e di soddisfazione delle proprie esigenze personali; la quinta, in riverenza di tutti i defunti, e per la diffusione nei tre periodi di passato, presente e futuro del corretto insegnamento) e la sera tre volte (effettuando la seconda, terza e quinta preghiera silenziosa al termine della recitazione del Sutra del Loto).\nLa fede di ciascun praticante e la sua pratica sono due dei quattro poteri della Legge Mistica; il \"Gohonzon\", contenendo la Legge e il Buddha (giapponese: \"Nin-Po-Ikka\"), ne manifesta gli altri due.\nDalla fusione di questi quattro poteri, e solo da questa, si raggiunge l'illuminazione.\nLa pratica di Gongyo nella Soka Gakkai International.\nQuesta lettura di due capitoli del Sutra del Loto, detta comunemente \"Gongyo\", viene fatta dai seguaci della Soka Gakkai una volta al mattino ed una alla sera davanti al Gohonzon che \u00e8 custodito nella propria abitazione, all'interno di un mobile, fatto a gusto del fedele, detto \"butsudan\" (giapponese: casa del Buddha).\nRecitare tre Daimoku (Nam-My\u014dho-Renge-Ky\u014d);&lt;br&gt;\nAd esse si affianca la formulazione di tre preghiere silenziose, sia al mattino che alla sera al termine della lettura del testo.\nLa prima preghiera \u00e8 dedicata:\nLa seconda preghiera \u00e8 dedicata al ringraziamento dei primi tre presidenti della Soka Gakkai: Tsunesabur\u014d Makiguchi, Josei Toda e Daisaku Ikeda.\nLa terza preghiera \u00e8 dedicata:\nFinale\nRecitare tre Daimoku.\nLa pratica di Gongyo nella Nichiren-shu.\nA differenza della Nichiren-shoshu e della Soka Gakkai, la Nichiren-sh\u016b indica in Sakyamuni la figura del buddha; Nichiren \u00e8 invece la reincarnazione di J\u014dgy\u014d, uno dei quattro bodhisattva della terra. Il Gongyo, che questa scuola chiama anche col nome di Otsutome, viene fatto al mattino e alla sera davanti al Gohonzon, alla statua del Buddha e alle statue dei quattro bodhisattva della terra e consiste in:\nLa lettura dei capitoli del \"Sutra del Loto\" pu\u00f2 essere fatta sia in giapponese (carrateri kanji della versione di traduttore Kum\u0101raj\u012bva), anche in nella propria lingua."}
{"id": "2606123", "revid": "599013", "url": "https://it.wikipedia.org/wiki?curid=2606123", "title": "Bernard Vall\u00e9e", "text": ""}
{"id": "2606125", "revid": "587852", "url": "https://it.wikipedia.org/wiki?curid=2606125", "title": "Serge Panizza", "text": ""}
{"id": "2606126", "revid": "729019", "url": "https://it.wikipedia.org/wiki?curid=2606126", "title": "Mart\u00edn Scelzo", "text": "Biografia.\nCresciuto nell'Hind\u00fa Club, formazione con la quale si aggiudic\u00f2 due campionati dell'Uni\u00f3n de Rugby de Buenos Aires e un Nacional de Clubes, Mart\u00edn Scelzo pass\u00f2 professionista nel 1999, quando fu ingaggiato in Inghilterra dal Northampton.\nEsord\u00ec in Nazionale argentina nel corso del Panamericano 1996, a Nepean (Canada) contro gli , e con i \"Pumas\" si aggiudic\u00f2 anche il Sudamericano 1998.\nL'anno seguente prese parte anche alla , disputandovi tre incontri; nel corso della sua prima stagione al Northampton vinse la Heineken Cup 1999-2000, laureandosi quindi campione d'Europa.\nAl Narbona dal 2001 al 2004, in tale periodo fu convocato in Nazionale per la in Australia (3 incontri).\nNel 2004 si trasfer\u00ec al Montferrand, oggi Clermont-Auvergne; con la squadra gialloblu vinse nel 2006-07 la Challenge Cup e disput\u00f2 la prima delle sue tre finali consecutive di campionato (persa contro lo Stade fran\u00e7ais) e, con i \"Pumas\", prese parte alla giungendo al terzo posto assoluto e disputandovi il suo pi\u00f9 recente incontro internazionale (19 ottobre, avversario la nella finale del terzo posto).\nNel 2008 e 2009 \u00e8 giunto con il Clermont-Auvergne di nuovo alla finale del Top 14, perdendola rispettivamente contro il Tolosa e il Perpignano."}
{"id": "2606127", "revid": "2066040", "url": "https://it.wikipedia.org/wiki?curid=2606127", "title": "Club Deportivo Santurtzi", "text": "Il Club Deportivo Santurtzi Kirol Elkartea \u00e8 una societ\u00e0 calcistica con sede a Santurtzi, nei Paesi Baschi, in Spagna. \nGioca nella \"Divisi\u00f3n de Honor de Vizcaya\", la sesta serie del campionato spagnolo.\nFondato nel 1952, gioca le partite interne nello Stadio San Jorge, con capienza di 2.000 posti."}
{"id": "2606131", "revid": "599013", "url": "https://it.wikipedia.org/wiki?curid=2606131", "title": "B\u00e9la Gyarmati", "text": ""}
{"id": "2606132", "revid": "2106858", "url": "https://it.wikipedia.org/wiki?curid=2606132", "title": "Episodi de La rivoluzione di Utena", "text": "Lista degli episodi de \"La rivoluzione di Utena\", anime trasmesso in Giappone su TV Tokyo dal 2 aprile al 24 dicembre 1997. In Italia \u00e8 stato pubblicato in DVD da Yamato Video e trasmesso solo dopo alcuni anni su Man-ga dal 1\u00ba luglio al 10 novembre 2010.\nLa sigla di apertura, , \u00e8 interpretata da Masami Okui, mentre quelle di chiusura, \"truth\" per gli ep. 1-24 da Luca Yumi, per gli ep. 25-38 da Maki Kamiya e \"Rose&amp;release\" per l'ep. 39 da Masami Okui.\nTrama.\nSaga del Consiglio Studentesco (\"Seitokai hen\").\n\"Dal 1\u00ba al 13\u00ba episodio.\"\nLa Saga del Consiglio Studentesco inizia quando Utena Tenj\u014d sfida a duello Ky\u014dichi Saionji, uno degli studenti pi\u00f9 famosi ed acclamati dell'intera Accademia \u014ctori e facente parte del Consiglio Studentesco della scuola. Rinomato per il suo carattere freddo e orgoglioso, Saionji infatti pubblica la lettera d'amore ricevuta da Wakaba Shinohara, una delle sue ammiratrici e migliore amica di Utena, per prendersi gioco di lei di fronte all'intero corpo studentesco, cosa questa che genera la reazione di Utena e la conseguente sfida.\nCi\u00f2 che Utena non sa \u00e8 che dietro il Consiglio Studentesco della scuola si nasconde un gruppo di ragazzi, tutti selezionati da una misteriosa identit\u00e0 chiamata \"Confine del Mondo\", che attraverso una serie di duelli si contende il controllo della \"Sposa della Rosa\", Anthy Himemiya, una ragazza di enormi poteri che viene conquistata di volta in volta. Chi ne detiene, infatti, il controllo al termine di questa serie di duelli, otterr\u00e0 il potere di rivoluzionare il mondo attraverso la \"Spada di Dios\" detenuta proprio dalla Sposa della Rosa.\nQuindi quella che agli occhi di Utena \u00e8 una semplice sfida per vendicare i sentimenti feriti di Wakaba, diventa nei fatti qualcosa di ben pi\u00f9 importante. Per altro, Utena detiene un anello con incisa una rosa - dono del principe che incontr\u00f2 quando ancora bambina - e che la rende a tutti gli effetti una duellante, sebbene lei stessa ne sia del tutto ignara.\nNell'arena dei duellanti, Utena riesce a sconfiggere Saionji nonostante egli combatta utilizzando la Spada di Dios, estratta dal petto di Anthy, e si ritrova cos\u00ec, suo malgrado, a lei legata. L'indomani, infatti, Utena apprende di essere stata trasferita in un'ala dedicata del dormitorio dell'accademia, in una stanza che si trova a condividere proprio con Anthy. Anthy stessa le spiega che, avendo vinto Saionji a duello, adesso Utena \u00e8 la sua \"fidanzata\" ufficiale, fin quando non giunger\u00e0 qualcun altro a strapparla via da lei.\nDa questo momento in poi si susseguono le sfide di tutti i membri del Consiglio Studentesco nel tentativo di conquistare la Sposa della Rosa e strappare Anthy ad Utena. Nessuno di loro, tuttavia, riesce a portare a termine tale missione, mentre di per contro la relazione di amicizia fra Anthy ed Utena si fa sempre pi\u00f9 forte, al punto che Utena inizia a convincersi di poter aiutare Anthy ad avere una vita ordinaria. Infatti, Utena non sopporta l'idea che Anthy sia totalmente priva di volont\u00e0, ma che agisca come un burattino nelle mani di coloro cui \u00e8 fidanzata in qualit\u00e0 di Sposa della Rosa.\nTuttavia, il percorso di liberazione di Anthy \u00e8 ben pi\u00f9 lungo di quanto la stessa Utena possa immaginare. Sconfitti nel duello gli sfidanti Miki Kaoru, Juri Arisugawa e Nanami Kiry\u016b, Utena non pu\u00f2 nulla contro il furbo e malizioso T\u014dga Kiry\u016b, che sfrutta la sua capacit\u00e0 di seduzione per mettere in crisi la stessa Utena. La sconfitta contro T\u014dga getta Utena in uno stato di crisi, reso ancor pi\u00f9 profondo dalla reazione assolutamente neutra di Anthy al cambio di \"fidanzato\" e sar\u00e0 solo l'aiuto di Wakaba a far s\u00ec che Utena torni in s\u00e9 al punto da risfidare il presidente del consiglio studentesco e vincere di nuovo la Sposa della Rosa.\nCon l'ultima sconfitta di T\u014dga si apre anche il secondo arco temporale.\nSaga della Rosa Nera (\"Kurobara hen\").\n\"Dal 14\u00ba al 24\u00ba episodio.\"\nDopo aver sconfitto tutti i membri del Consiglio Studentesco, Utena si trova ad affrontare un nuovo, inatteso ostacolo, quando all'interno dell'accademia \u014ctori viene aperto il seminario Mikage. Diretto da S\u014dji Mikage, il seminario omonimo all'apparenza sembra semplicemente una struttura interna alla scuola, nata con lo scopo di fornire aiuto alle menti pi\u00f9 brillanti del corpo studentesco. In realt\u00e0, dietro questa facciata esterna si nasconde ben altro. Infatti, ogni qual volta uno studente si trova a confidare i propri problemi o le proprie afflizioni a Mikage, all'interno dell'ascensore dell'edificio dove ha sede il seminario e che qui assume il ruolo di confessionale, si ritrova inevitabilmente manipolato dall'abile ragazzo e finisce con l'agire contro la sua stessa volont\u00e0. Ed \u00e8 proprio cos\u00ec che vengono selezionati i duellanti della Rosa Nera, contraddistinti per la presenza al dito di un anello con un sigillo a forma di rosa nera appunto.\nA differenza dei precedenti duelli, dove Utena doveva difendere Anthy in qualit\u00e0 di Sposa della Rosa dal tentativo di controllo dei membri del Consiglio Studentesco, adesso Utena deve proteggere la ragazza dalla furia omicida di Mikage, il quale vuole sostituire ad Anthy un giovane ragazzo di nome Mamiya Chiba, da anni malato e debole. Mikage \u00e8 infatti convinto che questo sia l'unico modo per salvare la vita di Mamiya, fratello minore di Tokiko Chiba, donna di cui Mikage era attratto in passato.\nDopo aver affrontato tutti i duellanti della Rosa Nera, Utena infine si confronta con lo stesso Mikage e con la sua sconfitta si apre l'arco temporale successivo.\nSaga di Akio \u014ctori (\"\u014ctori Akio hen\").\n\"Dal 25\u00ba al 33\u00ba episodio.\"\nIn questo terzo arco temporale, si assiste al ritorno di Saionji sia presso l'Accademia che all'interno del consiglio studentesco vero e proprio. Ed \u00e8 proprio con il ritorno di Saionji che il potere del Consiglio Studentesco si fa sempre pi\u00f9 solido, sebbene sempre vittima degli eventi che adesso sembrano sfuggire completamente di mano ai protagonisti, man a mano che si rende evidente come il sistema dei duelli sia in realt\u00e0 manipolato da Akio \u014ctori, fratello di Anthy e al contempo sostituto del preside della scuola.\nIn questa fase, Akio raccoglie nuovamente intorno a s\u00e9 i duellanti del Consiglio Studentesco, cui di volta in volta mostra una sconcertante verit\u00e0 la cui natura non viene mai rivelata, attraverso un viaggio metaforico in automobile verso un ipotetico Confine del Mondo. Tale viaggio, intrapreso con tutti i duellanti, dona loro una rinnovata forza per affrontare nuovamente Utena, nel tentativo di conquistare la Sposa della Rosa.\nIn ogni caso, nonostante la rinnovata forza dei duellanti, nessuno di loro sembra in grado di strappare Anthy ad Utena. Di per contro, il loro rapporto vive una nuova crisi dovuta fondamentalmente a due motivi: i tentativi di seduzione che Akio porta avanti con Utena e il rapporto incestuoso fra lo stesso Akio e sua sorella Anthy.\nSaga della Fine del Mondo (\"Mokushiroku hen\").\n\"Dal 34\u00ba al 39\u00ba episodio.\"\nAkio avverte T\u014dga che il suo prossimo duello con Utena rappresenter\u00e0 il momento della verit\u00e0 e dar\u00e0 finalmente il nome del campione tanto atteso. Intanto, T\u014dga scopre la verit\u00e0 sulle origini di Utena e lentamente anche i segreti che ruotano intorno ad Anthy e allo stesso Akio cominciano a disvelarsi. T\u014dga, messo di fronte ai suoi stessi sentimenti, \u00e8 costretto ad ammettere quanto prova nei confronti di Utena e decide di sfidarla per l'ultima volta, portando con s\u00e9, nell'arena, Saionji come suo compagno speculare ad Anthy, Sposa della Rosa. In ogni caso, ancora una volta il duello si risolve a favore di Utena ed \u00e8 allora che T\u014dga cerca di mettere in guardia la ragazza a proposito delle vere intenzioni di Akio e di Anthy.\nNonostante gli avvertimenti di T\u014dga, e nonostante la stessa Utena inizi a provare i primi dubbi, la ragazza decide di seguire Anthy ancora una volta verso l'arena, nel tentativo di incontrare il principe del suo passato, la cui identit\u00e0 rimane ancora sconosciuta. Ma \u00e8 proprio in questo frangente che Utena scopre la dolorosa verit\u00e0 dietro il suo incontro con il principe, ovvero di come si tratti di un'illusione creta da Akio per riuscire a rubare la spada celata all'interno del cuore della stessa Utena.\nDopo aver scoperto tale verit\u00e0, Utena decide di combattere contro Akio nel tentativo di proteggere Anthy dalla malvagit\u00e0 del fratello, ma finisce sconfitta dalla forza dell'uomo e dal tradimento della stessa Anthy, che la pugnala alle spalle. Akio quindi trae dal cuore di Utena, che giace a terra ferita, la spada che dovrebbe aprire le porte per la cosiddetta 'Rivoluzione del Mondo', mentre Anthy, intrappolata dai fini malvagi dello stesso Akio e costretta al sacrificio per la sua riuscita, viene trafitta da un fiume di spade che sembra non aver fine.\nInutili i tentativi di Akio di aprire le porte per la Rivoluzione del Mondo usando la spada presa ad Utena, che finisce a pezzi (probabilmente perch\u00e9 ottenuta col tradimento), segnando anche la resa dell'uomo di fronte all'inevitabilit\u00e0 degli eventi. Invece Utena, pur ferita, mossa da compassione nei confronti di Anthy flagellata da uno sciame di spade, nonostante gli avvertimenti di Akio a proposito dell'impossibilit\u00e0 di aprire le porte della Rivoluzione del Mondo senza la spada prescelta, si scaglia a mani nude contro tali porte e grazie alla forza dei suoi sentimenti riesce l\u00e0 dove Akio aveva fallito. Con l'apertura delle porte alla Rivoluzione del Mondo, Anthy viene liberata dalle spade e l'intera arena inizia a cadere a pezzi, sgretolata dallo stesso turbine di spade che avevano lasciata libera Anthy.\nPochi giorni dopo questi eventi, si scopre che Utena \u00e8 scomparsa dall'Accademia, mentre Akio riprende nuovamente a scrivere le lettere d'invito a nuovi duellanti, nel tentativo di dar vita nuovamente alla ricerca senza fine di un nuovo Campione per la Sposa della Rosa. Ma Anthy, salvata da Utena, informa il fratello della sua intenzione di lasciare la scuola e la serie si chiude con la giovane ragazza che s'allontana alla ricerca di Utena."}
{"id": "2606137", "revid": "767487", "url": "https://it.wikipedia.org/wiki?curid=2606137", "title": "Giulio Morina", "text": "Biografia.\nGiulio nacque a Bologna nel 1550 circa. Allievo del Sabbatini, per errore fu detto \"Maina del Marino\". Il maestro prese molta parte ai suoi lavori e segu\u00ec poi i Carracci.\nSue opere sono presenti nelle chiese di Bologna.\nFu pure a Parma al servizio del Duca per qualche tempo. Nella pinacoteca di Bologna vi \u00e8 un \nsuo quadro rappresentante la \"Visione di Santa Caterina Vigri\"."}
{"id": "2606139", "revid": "107098", "url": "https://it.wikipedia.org/wiki?curid=2606139", "title": "CD San Roque", "text": ""}
{"id": "2606140", "revid": "599013", "url": "https://it.wikipedia.org/wiki?curid=2606140", "title": "Jean-Pierre Allemand", "text": ""}
{"id": "2606142", "revid": "767487", "url": "https://it.wikipedia.org/wiki?curid=2606142", "title": "About Face (album)", "text": "About Face \u00e8 il secondo album in studio del cantante britannico David Gilmour, pubblicato il 5 marzo 1984 dalla Harvest/EMI in Europa e dalla Columbia/Sony nel resto del mondo.\nDescrizione.\nIl disco, prodotto da Gilmour stesso e da Bob Ezrin \u00e8 stato registrato in Francia e mixato negli studi di Londra. Numerosi gli artisti che hanno lavorato con Gilmour: tra i nomi pi\u00f9 prestigiosi Pete Townshend degli Who, Jon Lord dei Deep Purple e Roy Harper (voce in \"Have a Cigar\" dei Pink Floyd).\nPresumibilmente, molte canzoni di \"About Face\" sono state composte quando Roger Waters ha iniziato la produzione di \"The Final Cut\" (ultimo album dei Pink Floyd in cui compare il bassista). Waters stesso ha dichiarato di aver respinto pi\u00f9 volte le richieste di Gilmour a cui serviva tempo per lavorare al materiale per \"The Final Cut\", escludendolo poi dai crediti di quest'ultimo. Ed \u00e8 proprio in questo periodo che nascono canzoni come \"Murder\", \"Out of the Blue\", \"Near the End\", e le musiche di \"Love on the Air\" e \"All Lovers are Deranged\".\nContrariamente allo stile dei Pink Floyd, all'uscita dell'album Gilmour concesse interviste a valanga e apparve anche su MTV cercando di spingere i suoi video. Dopo un tour in Europa e negli Stati Uniti d'America non da tutto esaurito e parecchie date annullate, Gilmour si convinse che non era ancora il momento di provare la carriera solista, motivo in pi\u00f9 per rivitalizzare qualche anno dopo i Pink Floyd. Del brano \"Blue Light\" venne diffuso un video promozionale.\nTracce.\nTesti e musiche di David Gilmour, eccetto dove indicato."}
{"id": "2606144", "revid": "287204", "url": "https://it.wikipedia.org/wiki?curid=2606144", "title": "Chiesa del Sacro Cuore di Ges\u00f9 (Monaco di Baviera)", "text": "La chiesa del Sacro Cuore di Ges\u00f9 (in tedesco: \"Herz-Jesu-Kirche\") \u00e8 un luogo di culto cattolico di Monaco di Baviera, situato nel quartiere di Neuhausen.\nStoria.\nLa chiesa attuale sorge in luogo di una precedente: costruita nel 1890, era dedicata in origine all'Assunta, poi, dal 1963, al Sacro Cuore di Ges\u00f9. L'antica chiesa, in stile neoromanico, era stata quasi completamente distrutta nel 1944 durante il bombardamento alleato di Monaco e tra il 1948 e il 1951 era stata restaurata sotto la direzione dell'architetto Friedrich Ferdinand Haindl.\nSeconda chiesa di Monaco per grandezza, fu completamente distrutta il 26 novembre 1994 da un furioso incendio. La nuova chiesa fu costruita tra il 1997 e il 2000 dallo studio Allmann Sattler Wappner ed \u00e8 stata consacrata il 26 novembre 2000 dal cardinale arcivescovo di Monaco e Frisinga Friedrich Wetter. Nel 2004, invece, sono stati inaugurati e benedetti l'organo a canne e gli affreschi.\nL'edificio \u00e8 presto diventato una della pi\u00f9 frequentate chiese di Monaco di Baviera.\nDescrizione.\nArchitettura.\nLa chiesa, esternamente, si presenta come un prisma retto di 16 metri di altezza, 21 di larghezza e 48 di lunghezza. Le quattro facciate sono completamente ricoperte da lastre di vetro semi-opaco blu connesse fra di loro con un'intelaiatura in acciaio.\nTutta la facciata principale si pu\u00f2 aprire come una gigantesca porta di vetro, cosa che succede durante i giorni festivi pi\u00f9 importanti. Su di essa \u00e8 presente una singolare opera dell'artista Alexander Beleschenko, il quale tramite molteplici figure cuneiformi su 436 pannelli in vetro ha rappresentato un'iscrizione della Passione di Ges\u00f9 tratta dal Vangelo secondo Giovanni.\nFra l'aula interna della chiesa e il perimetro esterno vi \u00e8 un corridoio. Mentre la controfacciata \u00e8 dipinta di nero e la parete fondale \u00e8 completamente costituita da lastre di vetro, le due pareti laterali sono formati da pi\u00f9 di 2000 stecche in legno chiaro che, a seconda della posizione del sole, creano effetti di chiaroscuro all'interno della chiesa. Il controsoffitto, in vetro opaco, sembra galleggiare nell'aria ed \u00e8 collegato al soffitto da funi in acciaio non visibili dal basso.\nIl presbiterio si trova in fondo all'aula liturgica, in posizione sopraelevata. Al centro di esso vi \u00e8 l'altare, costituito da un blocco unico di marmo bianco senza decorazioni. Dietro di esso, la sede presidenziale in legno chiaro. Ai due angoli, il tabernacolo e il crocifisso. L'ambone \u00e8 anch'esso in marmo bianco. Al centro dell'aula, si trovano invece il fonte battesimale e il supporto per il cero pasquale costituito da un intreccio geometrico di sottili tubi d'acciaio.\nAll'interno dei due corridoi laterali, disposte lungo la parete vitrea, vi sono le quattordici stazioni della Via Crucis.\nOrgano a canne.\nLa controfacciata dell'aula liturgica accoglie l'ampia cantoria, sorretta da due robuste colonne semicircolari prive di decorazioni; sopra di essa trovano luogo il coro e l'organo a canne. Quest'ultimo fu costruito dall'organaro tedesco Gerald Woehl ed inaugurato nel 2004. La cassa all'interno della quale \u00e8 contenuto \u00e8 completamente celata dalla singolare facciata cubica composta da canne del registro di principale di dimensioni. Lo strumento dispone di 60 registri."}
{"id": "2606150", "revid": "1543377", "url": "https://it.wikipedia.org/wiki?curid=2606150", "title": "J\u00e9r\u00f4me Damon", "text": "Carriera.\nRiceve la nomina ad internazionale il 1\u00ba gennaio 2000.\nIl suo esordio internazionale \u00e8 datato 22 giugno 2003, nella gara tra Swaziland e Botswana, terminata 3-2 e valida per le qualificazioni alla Coppa delle Nazioni Africane 2004, in programma in Tunisia. Proprio questo torneo diventa la sua prima esperienza internazionale importante. Successivamente ha diretto gare di qualificazione ai mondiali del 2006 e 2010. Convocato come riserva ai mondiali tedeschi, ha svolto esclusivamente la funzione di quarto uomo. Ha fatto inoltre parte degli arbitri convocati per le partite di calcio in programma alle Olimpiadi di Pechino 2008.\nHa partecipato anche alle edizioni della Coppa delle Nazioni Africane, nel 2004, nel 2006, nel 2008, nel 2010 e nel 2006 la FIFA lo designa anche in occasione del Mondiale per club disputato in Giappone.\nNell'ottobre 2009 giunge la convocazione per dirigere, per la terza volta dopo le apparizioni del 2003 e del 2005, al Mondiali Under-17 in Nigeria. Doveva prendere parte ai Campionato mondiale di calcio Under-20 2007 in Canada, ma fu mandato a casa perch\u00e9 uno dei suoi due assistenti non super\u00f2 i test atletici imposti dalla FIFA.\nViene ufficialmente selezionato per i mondiali di calcio in Sudafrica del 2010. Qui dirige dapprima Slovacchia-Nuova Zelanda, per la prima giornata della fase a gironi, e successivamente Danimarca-Giappone, valida per la terza giornata e decisiva in fase qualificazione agli ottavi.\nVanta anche la direzione della finale di CAF Champions League nel 2008.\nA partire dal 1\u00ba gennaio 2012 il suo nome non figura pi\u00f9 tra gli internazionali nelle liste FIFA."}
{"id": "2606151", "revid": "767487", "url": "https://it.wikipedia.org/wiki?curid=2606151", "title": "Vladimir God\u017eiev", "text": ""}
{"id": "2606156", "revid": "1442080", "url": "https://it.wikipedia.org/wiki?curid=2606156", "title": "Serie A AIFA 1984", "text": "La Serie A AIFA 1984 \u00e8 stato il massimo livello del campionato italiano di football americano nel 1984. \u00c8 stato il quarto campionato organizzato dall'Associazione Italiana Football Americano.\nVisto il crescente successo del football in Italia (il superbowl dell'anno precedente fu giocato davanti a 10.000 spettatori) e il continuo aumento di squadre iscritte, a partire dal 1984 l'AIFA struttur\u00f2 il campionato su due livelli, come per la maggior parte degli altri sport di squadra. Le squadre iscritte raggiunsero il numero record di 48, divise in 24 in Serie A e altrettante in Serie B.\nPartecipanti.\nAlle 18 squadre che avevano dato vita al campionato 1983, si aggiunsero sei formazioni, portando le iscritte alla nuova Serie A a 24 unit\u00e0. I gironi passarono da 3 a 4.\nRegular season.\nLe prime due classificate di ogni girone accedono ai playoff. L'ultima classificata retrocede in serie B.\nPlayoff.\nAccedono ai playoff le prime 2 squadre di ogni girone.\nIV Superbowl.\nIl IV Superbowl italiano si disput\u00f2 sabato 7 luglio 1984. Dopo le perplessit\u00e0 suscitate l'anno precedente dalla scelta di un campo indoor, si torn\u00f2 a giocare all'aperto, e la scelta ricadde sullo Stadio Romeo Neri di Rimini. L'evento fu un successo di pubblico (circa 15.000 spettatori); la partita fu preceduta da uno show dei paracadutisti di Forl\u00ec.\nL'incontro fu vinto dai Frogs Busto Arsizio, alla loro terza partecipazione, sui Warriors Bologna (2\u00b0 superbowl disputato) per 16 a 6. Miglior giocatore dell'incontro fu Pier Gallivanone, quarterback dei Frogs."}
{"id": "2606157", "revid": "486946", "url": "https://it.wikipedia.org/wiki?curid=2606157", "title": "Jack Keane", "text": ""}
{"id": "2606158", "revid": "297059", "url": "https://it.wikipedia.org/wiki?curid=2606158", "title": "In bonis habere", "text": "L'in bonis habere era un istituto del diritto romano. L'acquisto del \"dominium ex iure Quiritium\" era subordinato per le \"res mancipi\" al compimento di un atto solenne (\"mancipatio\" o \"in iure cessio\") che consentiva all'acquirente di diventare \"dominus\". Il pretore, al fine di garantire le esigenze di certezza nei traffici commerciali, cominci\u00f2 a tutelare l'acquirente sia contro i terzi sia contro lo stesso proprietario-alienante. Da tale tutela processuale accordata all'acquirente deriv\u00f2 appunto l\"'in bonis habere\".\nL\"'in bonis habere\" \u00e8 in un certo senso affine all'odierno possesso e pu\u00f2 essere definito come \u00absituazione attiva di un rapporto assoluto reale in senso proprio, a carattere sostitutivo del \"dominium ex iure Quiritium\" e prevalente su quest'ultimo in caso di conflitto\u00bb.\nSi trattava di una situazione caratterizzata dal fatto che il soggetto acquistava una \"res\" non secondo i dettami dello \"ius civile\".\nL'\"in bonis habere\" determinava una situazione provvisoria, poich\u00e9 era destinata a tramutarsi in propriet\u00e0 con il decorso del tempo necessario all'\"usucapione\". Nel caso in cui l'acquirente fosse stato spossessato della cosa era accordata a suo favore un\"'actio fictictia\", denominata \"actio Publiciana\".\nDunque in et\u00e0 classica prese forma l'idea che il \"dominium\" fosse una categoria suprema che si distingueva in due sottocategorie: il \"dominium ex iure Quiritium\" e l'eventuale \"in bonis habere pretorio\". Caduta la distinzione tra \"res mancipi\" e \"res nec mancipi\" e abolita la \"mancipatio\", Giustiniano elev\u00f2 a ipotesi di propriet\u00e0 tutte quelle in cui i classici avevano riconosciuto l'\"in bonis habere\", favorendo la riduzione a unit\u00e0 del concetto di propriet\u00e0."}
{"id": "2606159", "revid": "339392", "url": "https://it.wikipedia.org/wiki?curid=2606159", "title": "Campionati mondiali di ciclismo su strada", "text": ""}
{"id": "2606161", "revid": "599013", "url": "https://it.wikipedia.org/wiki?curid=2606161", "title": "Lars-Erik Larsson", "text": ""}
{"id": "2606163", "revid": "599013", "url": "https://it.wikipedia.org/wiki?curid=2606163", "title": "Dij", "text": ""}
{"id": "2606164", "revid": "599013", "url": "https://it.wikipedia.org/wiki?curid=2606164", "title": "Karl-Erik Broms", "text": ""}
{"id": "2606167", "revid": "287204", "url": "https://it.wikipedia.org/wiki?curid=2606167", "title": "Dakota (gruppo etnico)", "text": "I Dakota costituiscono le trib\u00f9 orientali e centrali della grande alleanza Sioux: essi parlano dialetti che vengono detti indifferentemente dakota, e si affiancano al gruppo pi\u00f9 occidentale (e pi\u00f9 famoso), formato dai Lakota Teton, i quali parlano invece appunto il dialetto lakota.\nIl termine Dakota, che significa \"confederato\" o \"alleato\", viene usato anche in senso lato per definire l'insieme di tutte le trib\u00f9 Sioux (in questo caso i termini Dakota e Lakota vengono usati indifferentemente).\nClassificazione.\nI Dakota si suddividono in due grandi raggruppamenti territoriali e dialettali:\nIl dialetto dakh\u00f3ta parlato dai Santee presenta due maggiori varianti regionali, il \"santee\" propriamente detto (parlato dai Mdewakanton e dai Wahpekute) ed il \"sisseton-wahpeton\", e viene perci\u00f2 oggi anche chiamato, complessivamente, \"santee-sisseton\"; anche il dakota occidentale (dak\u021f\u00f3ta) presenta due varianti regionali maggiori, corrispondenti ai due \"tonwan\" sopraindicati (Yankton e Yanktonay), e viene quindi oggi definito \"yankton-yanktonai\". Tutti i dialetti in questione vengono raggruppati dal SIL International, in un'unica lingua dakota, sotto il codice ISO 639-3, dak. Secondo la linguistica siouan specialistica, invece, sarebbe pi\u00f9 opportuno parlare di un'unit\u00e0 linguistica pi\u00f9 ampia, definita dakota-lakota o sioux, e ricomprendente anche il lakota, dato il carattere di sostanziale mutua intelligibilit\u00e0 esistente paritariamente fra i tre dialetti.\nOgni \"\"tonwan\" si suddivideva, a sua volta, in gruppi minori, di solito definiti \"oy\u00e1te\"\" e spesso piuttosto labili nel tempo. Gli Yanktonai, in particolare si dividono ancor oggi in due sottogruppi principali:"}
{"id": "2606168", "revid": "599013", "url": "https://it.wikipedia.org/wiki?curid=2606168", "title": "Jan Skogh", "text": ""}
{"id": "2606178", "revid": "121409398", "url": "https://it.wikipedia.org/wiki?curid=2606178", "title": "International Superstar Soccer 64", "text": "International Superstar Soccer 64 (ufficialmente abbreviato in ISS64 e conosciuto come Jikkyou World Soccer 3 in Giappone) \u00e8 un videogioco calcistico sviluppato da Konami per la serie \"International Superstar Soccer\", pubblicato nel 1996.\nIl gioco presenta delle caratteristiche simili al suo predecessore per SNES, \"International Superstar Soccer Deluxe\", ma migliorato con animazioni 3D e un gameplay pi\u00f9 fluido e rapido.\nModalit\u00e0 di gioco.\nSono presenti 6 modalit\u00e0 di gioco differenti.\nOpen Game: partita amichevole contro il computer o un altro giocatore con possibilit\u00e0 di scelta dello stadio, tempo e ora del giorno, nonch\u00e9 handicap della partita (condizioni del giocatore, forza del portiere e numero di giocatori sul campo, da 7 a 11). \u00c8 possibile anche fare da spettatore per una partita CPU vs CPU.\nCoppa Internazionale: una modalit\u00e0 equivalente alla Coppa del Mondo a 32 squadre, che il giocatore dovr\u00e0 affrontare partendo dalle qualificazioni regionali.\nWorld League: una lega con 36 squadre che si affrontano in due turni di andata e ritorno\nScenario: 16 scenari che ripercorrono spezzoni di partite realmente giocate. La partita inizia a match gi\u00e0 in corso in differenti situazioni, e, a seconda della difficolt\u00e0, il giocatore deve amministrare una vittoria (nelle partite pi\u00f9 facili) o vincere una partita rompendo un pareggio o capovolgendo il risultato (in difficolt\u00e0 pi\u00f9 alte).\nModalit\u00e0 calcio di rigore: la classica serie di 5 calci di rigore a testa per squadra dove in caso di pareggio si procede ad oltranza.\nAllenamento: sono presenti 3 modalit\u00e0 di allenamento. Allenamento libero in cui si corre liberamente per il campo con la possibilit\u00e0 di provare i comandi e le varie situazioni di gioco. Free kick, l'allenamento sui calci di punizioni. Corner kick, allenamento sui calci d'angolo\nSquadre.\nNord Centro e Sud America.\n(*)Esclusive della versione americana ed europea"}
{"id": "2606184", "revid": "1543377", "url": "https://it.wikipedia.org/wiki?curid=2606184", "title": "Palazzo dell'Acquedotto Pugliese (Foggia)", "text": "Il Palazzo dell'Acquedotto Pugliese di Foggia, o pi\u00f9 comunemente chiamato il Palazzo dell'acquedotto, \u00e8 uno storico edificio di Foggia.\nStoria.\nIl palazzo venne eretto in stile liberty nel 1926 secondo il progetto dell'ingegnere Cesare Vittorio Brunetti.\nDescrizione.\nPrende il suo nome poich\u00e9 \u00e8 la sede foggiana dell'Acquedotto pugliese. Esso ha due ingressi, uno a via Scillitani, dove c'\u00e8 il primo palazzo e poi uno a via Isonzo, dove c'\u00e8 il secondo palazzo. Essi si uniscono formando un triangolo, all'interno del quale vi \u00e8 un cortile. Il palazzo, oltre ad affacciarsi sulle vie dove \u00e8 costruito, si affaccia su viale XXIV Maggio.\nIl palazzo dell'acquedotto \u00e8 composto da sei piani (quelli pi\u00f9 in basso appartengono agli uffici, mentre quelli pi\u00f9 in alto appartengono alle famiglie) oltre al piano terra, al terrazzo comune ai due palazzi e al piano sotterraneo, che per\u00f2 si trova nel cortile.\nIl palazzo, bianco, \u00e8 impostato a cortine ed ha numerose decorazioni costruite con il cemento. Ci sono due cupole, sopra il terrazzo, a caratterizzare il palazzo, che si levano dall'incrocio tra via Scillitani e via XXIV Maggio, e dall'incrocio tra via XXIV Maggio e via Isonzo."}
{"id": "2606193", "revid": "404338", "url": "https://it.wikipedia.org/wiki?curid=2606193", "title": "Palazzo dell'Acquedotto Pugliese di Foggia", "text": ""}
{"id": "2606198", "revid": "339392", "url": "https://it.wikipedia.org/wiki?curid=2606198", "title": "Hubert Duck", "text": ""}
{"id": "2606200", "revid": "767487", "url": "https://it.wikipedia.org/wiki?curid=2606200", "title": "Pedicab", "text": "I Pedicab sono un gruppo alternative rock filippino fondato nel 2005 e composto da 5 membri: Diego Mapa (voce), Jason Caballa (chitarra e voce secondaria), Raimund Marasigan (tastiera e voce secondaria), Mike Dizon (batteria) e RA Rivera (mastering e voce secondaria)."}
{"id": "2606205", "revid": "332094", "url": "https://it.wikipedia.org/wiki?curid=2606205", "title": "Vickers Type 264 Valentia", "text": ""}
{"id": "2606217", "revid": "120693437", "url": "https://it.wikipedia.org/wiki?curid=2606217", "title": "Mega Millions", "text": "Il Mega Millions \u00e8 una lotteria multi-giurisdizionale degli Stati Uniti. I paesi che aderiscono al Mega Millions sono 45 pi\u00f9 District of Columbia e le U.S. Virgin Islands. Al gioco Powerball aderiscono 45 stati pi\u00f9 il District of Columbia, le U.S. Virgin Islands e Porto Rico ed \u00e8 principale concorrente del Mega Millions. Ci sono alcune differenze nel gioco del Mega Millions tra i diversi paesi che vi partecipano (dettagli di seguito).\nFu introdotto per la prima volta il 31 agosto 1996. Dal maggio 2002, il Mega Millions, ogni volta che viene sbancato il jackpot, riparte da un montepremi di 20 milioni di dollari statunitensi.\nLe estrazioni vengono solo il marted\u00ec e il venerd\u00ec, anche se essi sono giorni festivi come il Capodanno.\nStoria.\nI primi biglietti del gioco andarono in vendita in Georgia, Illinois, Maryland, Massachusetts, Michigan e Virginia il 31 agosto 1996, per la nuova lotteria allora conosciuta come The Big Game. Fino al 10 febbraio 1998, le estrazioni avvenivano un solo giorno in tutta la settimana, il venerd\u00ec. Poi, a partire da quella data, fu introdotto anche il marted\u00ec come giorno in cui potevano avvenire le estrazioni. A partire dal gennaio 1999, i vincitori del jackpot hanno la possibilit\u00e0 di reclamare il premio in denaro. Nel maggio dello stesso anno, anche il New Jersey inizi\u00f2 a partecipare al concorso. Questo, fu l'ultimo paese che \"si iscrisse\" prima che il gioco cambiasse nome.\nIl 15 maggio 2002 \u00e8 una data importante per la storia del Mega Millions perch\u00e9 avvengono due fatti importanti. Il primo, meno importante rispetto al secondo, \u00e8 l'inizio della partecipazione di altri due paesi: New York e Ohio. Contemporaneamente, il gioco cambi\u00f2 il nome in Mega Millions. Il nome non cambi\u00f2 del tutto (anche se per poco tempo); infatti era The Big Game Mega Millions. Dopo questo giorno, sono finora solo altri tre gli stati che hanno cominciato a partecipare: Washington (settembre 2002), Texas (2003) e California (2005).\nIl 6 marzo 2007, due vincitori dovettero condividere un jackpot record dal valore di 390 milioni di dollari (pari a 280 milioni di euro) al lordo delle imposte.\nIl gioco.\nUn giocatore sceglie cinque numeri tra 1 e 70 (palline bianche) e un altro numero fra 1 e 25 (Mega numero). Per giocare, bastano due dollari. In Georgia, New Jersey, New York e Texas, i giocatori devono anche scegliere, in anticipo, se intendono raccogliere il jackpot tutto in una volta o di trasformarlo in una sorta di rendita vitalizia. Illinois, Maryland, Massachusetts, New Jersey, New York e Virginia offrono la possibilit\u00e0 di abbonarsi per un certo periodo di tempo tramite posta."}
{"id": "2606219", "revid": "327653", "url": "https://it.wikipedia.org/wiki?curid=2606219", "title": "San Paolino di Lucca", "text": ""}
{"id": "2606224", "revid": "767487", "url": "https://it.wikipedia.org/wiki?curid=2606224", "title": "Locomotiva FSE BB.150", "text": "Le locomotive BB.150 sono delle locomotive Diesel-elettriche da treno di progettazione e costruzione Officine Meccaniche Reggiane costruite per le Ferrovie del Sud-Est.\nStoria.\nLe locomotive vennero ordinate alle \"Reggiane\" alla fine degli anni cinquanta allo scopo di ridurre il ricorso alla trazione a vapore sulle linee sociali.\nLe Officine Meccaniche Reggiane avevano sviluppato un prototipo di locomotiva per le Ferrovie dello Stato, la D.341.5001, al quale non segu\u00ec una produzione di serie: il lavoro fatto, tuttavia, non and\u00f2 per\u00f2 perduto in quanto dall'esperienza del prototipo queste derivarono, tra il 1959 e il 1960, una motrice simile, costruita in tredici esemplari per conto delle pugliesi FSE: le BB 151-163, che come il prototipo D.341.5001 erano dotate di motore MAN. \nLe motrici erano relativamente simili, mantenendo l'impostazione di massima delle D.341 1\u00aa serie anche nella linea della cassa, solo leggermente pi\u00f9 corte e pi\u00f9 leggere.\nLe consegne avvennero fra il 1959 e il 1960, con la completa fornitura di 13 unit\u00e0 immatricolate da BB.151 a BB.163.\nDa allora hanno svolto un instancabile servizio fino alla fine degli anni ottanta quando con l'arrivo delle pi\u00f9 potenti DE.122 hanno cominciato ad essere accantonate.\nNei primi anni del 2000 molte risultavano accantonate; le unit\u00e0 BB.162 e BB.159 sono state oggetto di restauro a scopo storico.\nCaratteristiche.\nSi tratta di locomotive diesel-elettriche dotate di due cabine di guida alle estremit\u00e0 tra le quali \u00e8 presente il comparto macchine. La cassa poggia su due carrelli ambedue motorizzati a due sale montate ciascuno. La motorizzazione \u00e8 di costruzione Reggiane su licenza MAN mentre la parte elettrica \u00e8 della Marelli\nLa velocit\u00e0 massima ammessa \u00e8 di 80\u00a0km/h.\nLa livrea originaria fu in verde \"vagone\", mentre a partire dagli anni ottanta \u00e8 stata utilizzata quella in blu orientale e grigio pergamena."}
{"id": "2606225", "revid": "729019", "url": "https://it.wikipedia.org/wiki?curid=2606225", "title": "Disturbo del sonno da lavoro a turni", "text": "Il disturbo del sonno da lavoro a turni (o in lingua inglese shift work sleep disorder - SWSD) \u00e8 un disturbo del sonno che affligge le persone che cambiano i loro orario di lavoro o del sonno frequentemente, o coloro che lavorano a lungo termine nei turni notturni.\nTali interruzioni ricorrenti del ritmo del sonno possono portare a diversi disturbi fisici tra i quali insonnia e/o eccessiva sonnolenza diurna. \n\u00c8 un disturbo frequente nei soggetti che lavorano in orari inconsueti, di solito tra le 22:00 e le 6:00.\nSintomi.\nI sintomi pi\u00f9 frequenti di SWSD sono insonnia e sonnolenza eccessiva. Altri sintomi includono:\nNon tutti i lavoratori soffrono di SWSD. Per\u00f2 se un turnista ha uno di tali sintomi dovrebbe parlarne al proprio medico.\nConseguenze.\nLe conseguenze di SWSD comprendono:\nLa Danimarca \u00e8 il primo Paese che ha deciso di risarcire per il tumore alla mammella donne che per anni avevano lavorato in mansioni pubbliche con turni notturni come infermiere o assistenti di volo.\nCome affrontare la SWSD.\nI lavoratori notturni devono essere disposti a fare del sonno una priorit\u00e0. Chi lavora in turni oltre le ore 21 di routine, dovrebbe prepararsi per il sonno anche se \u00e8 giorno. Preparate la mente per dormire; minimizzate l'esposizione alla luce solare durante il ritorno a casa dopo il turno di notte per evitare l'attivazione dell'orologio diurno all'interno del cervello. Seguite i rituali dell'ora di dormire soliti e provate a mantenere un ciclo del sonno regolare, anche nei weekend. Andate a dormire prima possibile dopo il turno di notte; \u00e8 importante dormire almeno 7 - 8 ore al giorno."}
{"id": "2606239", "revid": "123307787", "url": "https://it.wikipedia.org/wiki?curid=2606239", "title": "Bonifazio di Andrea", "text": "Attivit\u00e0 politica.\nFu Capitano reggente della Repubblica di San Marino dal 1\u00ba ottobre 1492 al 1\u00ba aprile del 1493, dal 1\u00ba ottobre 1496 al 1\u00ba aprile del 1497 ed ancora dal 1\u00ba ottobre 1499 al 1\u00ba aprile del 1500, in tutti e tre i casi insieme a Cristofaro di Cecco di Vita. Ricopr\u00ec la stessa carica anche dal 1\u00ba ottobre 1503 al 1\u00ba aprile del 1504, insieme a Francesco di Girolamo."}
{"id": "2606245", "revid": "131358", "url": "https://it.wikipedia.org/wiki?curid=2606245", "title": "Gold Coast United", "text": ""}
{"id": "2606246", "revid": "339392", "url": "https://it.wikipedia.org/wiki?curid=2606246", "title": "Universit\u00e0 di Gonzaga", "text": ""}
{"id": "2606248", "revid": "125254345", "url": "https://it.wikipedia.org/wiki?curid=2606248", "title": "Giainismo", "text": "Il giainismo (anche jainismo) (Sanscrito, \u091c\u0948\u0928,) \u00e8 la religione dei seguaci di Jina (in sanscrito \"il Vittorioso\"), epiteto di Vardham\u0101na (\"colui che accresce\"), noto anche con i nomi di N\u0101y\u0101putta (\"figlio dei N\u0101ya\"), dal nome del clan cui apparteneva, J\u00f1\u0101ta (\"asceta\"), Muni (\"saggio\"), Bhagav\u0101n (\"venerabile\"), Araha (\"onorevole\"), Veyav\u012b (\"conoscitore del Veda\") e con i celebri epiteti di Mah\u0101v\u012bra (\"grande eroe\") e di T\u012brtha\u1e43kara (\"creatore di guado\"), che visse nel VI secolo a.C. nella regione indiana del Bihar.\nSi tratta di un gruppo eterodosso rispetto alla religiosit\u00e0 brahmanica e vedica e che mira a ottenere la liberazione dal ciclo delle esistenze e l\u2019eliminazione del karma attraverso una serie di pratiche di austerit\u00e0. Fa riferimento a una serie di testi (definiti in un Canone) che riportano l\u2019insegnamento del fondatore, ma i giainisti ritengono che Vardham\u0101na sia solo il ventiquattresimo dei maestri definiti appunto come T\u012brtha\u1e43kara che hanno insegnato la via della liberazione dal ciclo delle esistenze. Si tratta di una dottrina che trasmette pratiche salvifiche e ha aspetti che la discostano dalla dimensione religiosa cos\u00ec come essa \u00e8 intesa in Occidente (per esempio le figure divine che nel giainismo sono presenti ma hanno ruolo molto diverso rispetto a forme teistiche). In sostanza il giainismo indica come uscire dal sa\u1e43s\u0101ra (ciclo delle vite continue) e come liberarsi dal karman, elementi che determinano il continuo trasmigrare di vita in vita e quindi una condizione di sofferenza.\n\u00c8 possibile che l'insegnamento catalizzato e proposto da Vardham\u0101na poggi su precedenti nuclei, trasmessi da figure di cui sono noti alcuni nomi, come P\u0101r\u015bva, il ventritreesimo T\u012brtha\u1e43kara, cui possiamo probabilmente dare contorni storici, o che rimandano a dimensioni mitiche, come il primo T\u012brtha\u1e43kara, \u1e5a\u1e63abha, la cui identit\u00e0 si perde nella leggenda e in cui alcuni studiosi hanno voluto vedere una connessione con le civilt\u00e0 pre-arie (quella della civilt\u00e0 della valle dell'Indo), vista l\u2019importanza delle figure taurine e bovine nella civilt\u00e0 vallinda (testimoniata dalle rappresentazioni dei famosi sigilli vallindi) e il significato del termine \u1e5a\u1e63abha, che \u00e8 appunto quello di \"toro\". L\u2019originalit\u00e0 del pensiero giainista, il suo accostamento a tradizioni come quelli dei C\u0101rv\u0101ka e degli \u0100j\u012bvika, il mantenimento di un suo chiaro profilo attraverso i secoli e la sua antichit\u00e0 indubbia rendono questa tradizione una delle pi\u00f9 preziose testimonianze del pensiero nel subcontinente indiano.\nDottrina.\nLa tradizione dogmatica distingue la dottrina del giainismo in sette verit\u00e0 fondamentali chiamate tattva: \"j\u012b\"va, la sostanza spirituale che costituisce le anime, \"aj\u012bva\", le sostanze inanimate, \"\u0101\u015brava\", l\u2019afflusso della materia nell\u2019anima, \"bandha\", il legame dell\u2019anima rispetto alla materia, \"sa\u1e43vara\", l\u2019arresto dell\u2019afflusso di materia nell\u2019anima, \"nirjar\u0101\", l\u2019eliminazione della materia accumulata, \"mok\u1e63a\", la liberazione dal ciclo delle rinascite.\nL\u2019afflusso della materia nell\u2019anima \u00e8 quello che \u00e8 chiamato tradizionalmente karman.\nPer i giainisti l\u2019universo \u00e8 eterno, senza inizio n\u00e9 fine ed increato: si compone di sei sostanze (\"dravya\") o, secondo la tradizione \"\u015bvet\u0101mbara\" cinque, di cui vi sono quelle senzienti, \"j\u012bva\", e quelle non senzienti, \"aj\u012bva\".\nLe anime, j\u012bva, sono infinite ed eterne, sono mutevoli e incorporee, coscienti e prive di materia ma dotate di quattro perfezioni: \"dar\u015bana\" (vista), \"j\u00f1\u0101na\" (conoscenza), \"sukha\" (felicit\u00e0), \"v\u012brya\" (azione).\nLe sostanze inanimate sono cinque (o quattro): spazio (\"\u0101k\u0101\u015ba\"), moto (\"dharma\"), quiete (\"adharma\") e materia (\"pudgala\"). Secondo la tradizione \"digambara\" anche il tempo (\"k\u0101la\") sarebbe una sostanza ma su questo punto c\u2019\u00e8 dibattito all\u2019interno della comunit\u00e0 e della tradizione.\nLo spazio \u00e8 infinito e garantisce agli esseri un luogo: esiste uno spazio occupato e uno spazio (trans-cosmico) vuoto. Il primo \u00e8 limitato nell\u2019estensione, il secondo \u00e8 invece infinito.\nCon i termini \"dharma\" e adharma i \"giainisti\" indicano due sostanze del tutto particolari: sono di fatto i presupposti del movimento e della stasi. Per comprenderne il senso la tradizione fa l\u2019esempio dell\u2019acqua per i pesci: il pesce \u00e8 in grado di nuotare per sua capacit\u00e0 propria ma non potrebbe farlo se non avesse il mezzo che garantisse la possibilit\u00e0 di esercitare questa sua capacit\u00e0. L\u2019acqua, che \u00e8 il mezzo che garantisce al pesce la capacit\u00e0 di nuotare, \u00e8 \"dharma\". Stesso discorso vale per \"adharma\", la quiete, la stasi. Non sarebbe possibile stare fermi se non ci fosse questa sostanza: come l\u2019ombra di un albero garantisce la possibilit\u00e0 di riposo e ristoro nelle giornate assolate, cos\u00ec \"adharma\" garantisce la possibilit\u00e0 di stare fermi.\nLa materia \u00e8 invece costituita da atomi, microparticelle indivisibili (\"parama\u1e47u\") che si aggregano insieme in composti denominati \"skandha\" generando i vari fenomeni del mondo empirico.\n\u00c8 la materia a determinare per le anime un corpo e le passioni a questo collegate.\nPer i giainisti non c\u2019\u00e8 dunque distinzione tra essere e divenire perch\u00e9 la realt\u00e0 coincide con ci\u00f2 che esiste e si manifesta. Tutto questo \u00e8 per\u00f2 soggetto alla legge del mutamento (\"pari\u1e47\u0101ma\"). Il giainismo vede dunque come prospettive estremiste quelle del Ved\u0101nta, che nega valore di verit\u00e0 alla manifestazione del reale, rifugiandosi in un monismo assoluto, e quella del buddismo che invece nega la sussistenza di elementi reali nella manifestazione giudicando tutto illusione.\nLa materia dunque si unisce all\u2019anima determinandone una serie di conseguenze, in particolare un offuscamento delle possibilit\u00e0 e della capacit\u00e0 conoscitive. Il corpo fisico \u00e8 solo uno degli \u201cstrati\u201d di materia che si agganciano all\u2019anima. Esistono diversi corpi tra i quali in particolare il corpo karmico che muta continuamente a causa dell\u2019attrazione di particelle di materia da parte dell\u2019anima a causa del desiderio e delle passioni.L\u2019azione (yoga) \u00e8 la causa dell\u2019afflusso di karman che impedisce la corretta visione delle cose, offusca l\u2019intuizione e la percezione, rende sensibili al dolore e alla gioia (sensazione), confonde la retta fede e turba la retta condotta, determina le nascite future, condiziona le qualit\u00e0 fisiche e psichiche del futuro corpo, stabilisce il futuro status sociale (casta, lignaggio, famiglia, etc.) e causa impedimenti di varia natura all\u2019anima.\nIl giainismo ha dedicato molta attenzione ai meccanismi che regolano l'afflusso karmico: le particelle karmiche sfiorano l'anima ma non riescono ad agganciarsi a essa se non per effetto delle passioni che consentono al karman di attaccarsi all'anima. Come la polvere il karman si aggancia all'anima solo se questa \u00e8 \"umida\" a causa delle passioni.\nL\u2019anima \u00e8 dunque schiava del karman che, in quanto sostanza, \u00e8 eterno e generato da cinque cause: errate convinzioni (\"mithy\u0101dar\u015bana\"), inosservanza (\"avirati\"), negligenza (\"pram\u0101da\"), passioni (\"ka\u1e63\u0101ya\"), azione (\"yoga\").\nIl primo passo \u00e8 dunque bloccare il nuovo afflusso karmico attraverso la pratica delle rinunce o austerit\u00e0: quindi \u00e8 possibile eliminare il karma (\"nirjar\u0101\") e a quel punto l\u2019anima otterr\u00e0 la liberazione (mok\u1e63a).\nL\u2019anima liberata \u00e8 onnisciente (\"kevalin\") e possiede le tre gemme (raffigurate nei tre punti sopra lo svastica nel simbolo giainista): retta fede (\"samyagdar\u015bana\"), retta conoscenza (\"samyag-j\u00f1\u0101na\") e retta condotta (\"samyag-c\u0101ritra\").\nEsistono quattordici livelli di sviluppo spirituali denominati \"gu\u1e47asth\u0101na\" che l\u2019anima percorre da una condizione di totale assoggettamento alle passioni fino all\u2019onniscienza e alla liberazione.\nL\u2019etica giainista prescrive dunque una vita di totale rinuncia e privazione: l\u2019astensione da ogni forma di azione conduce alla liberazione dal karman che dall\u2019azione \u00e8 generato.\nPer eliminare il karma accumulato bisogna poi far maturare questo frutto attraverso la pratica ascetica: viene usato dai giainisti il termine tapas che in sanscrito significa calore. Vengono denominate tapas una serie di pratiche e di austerit\u00e0 che permettono di liberarsi dal karman accumulato.\nIl monaco giainista deve vivere una vita di rinunce e privazioni, esponendo il proprio corpo a un'autentica mortificazione e liberandosi dagli impulsi delle passioni. Predicando un'assoluta non-violenza, il giainismo prevede di fatto una forma estrema di Veganismo: la dieta del fedele arriva a escludere anche molti vegetali e persino l'acqua viene filtrata al fine di non ingerire involontariamente piccoli organismi. \u00c8 fatto divieto di mangiare, bere e viaggiare dopo il tramonto ed \u00e8 invece necessario alzarsi prima dell'alba, poich\u00e9 la luce del sole (e quindi del mondo) deve cogliere l'uomo sveglio e vigile.\nA questo punto \u00e8 possibile praticare il cosiddetto sa\u1e43lekhana ossia la morte per inedia: il monaco rinuncia addirittura all\u2019alimentazione e piano piano muore ottenendo cos\u00ec la liberazione dal ciclo delle rinascite e accedendo alla dimensione dell\u2019onniscienza e della liberazione.\nL\u2019anima sale verso le regioni superne del cosmo e vive in comunione con le altre anime nella condizione di conoscenza e perfezione assoluta.\nDigambara e \u015avet\u0101mbara.\nIn generale indica il ciclo continuo delle rinascite ma i quattro punti nello svastika indicano le quattro condizioni di nascita: divina, umana, infernale e animale (compresi gli esseri vegetali). I tre punti sopra lo svastika indicano le tre gemme (retta fede, retta conoscenza e retta pratica) mentre la mezzaluna con un punto sopra indica il luogo in cui si trovano le anime perfette (siddha) una volta raggiunta la liberazione. Alla morte di Mah\u0101v\u012bra gli successero alla guida della comunit\u00e0 figure di autorevoli asceti che vengono denominati \u201cpatriarchi\u201d. L\u2019ultimo di questi patriarchi fu Bhadrab\u0101hu, morto 170 anni dopo la dipartita di Jina da questo mondo. Nel IV sec. a.C. dunque questo Bhadrab\u0101hu decise di guidare la comunit\u00e0 verso il sud dell\u2019India e si allontan\u00f2 dalle regioni originarie del Bihar a causa di una carestia. La parte di comunit\u00e0 che lo segu\u00ec si stabil\u00ec a \u015arava\u1e47a Be\u1e37gola nel Mysore e rimase l\u00e0 per dodici anni. Una volta tornati in patria, gli emigranti constatarono che i monaci e gli asceti rimasti nel Bihar avevano preso l\u2019abitudine di indossare una veste bianca e avevano stabilito un canone di testi durante un concilio tenutosi a P\u0101\u1e6daliputra, odierna Patna, capitale dello Stato del Bihar.\nA causa di questo nel 79 a.C. un nuovo concilio stabil\u00ec un\u2019autentica scissione tra due gruppi, quello degli \u015avet\u0101mbara (letteralmente \u201cvestiti di bianco\u201d) originatosi da coloro che non avevano seguito Bhadrab\u0101hu e avevano preso l\u2019abitudine di indossare una veste di cotone bianco, e quello dei Digambara (letteralmente \u201cvestiti di cielo [aria]\u201d) che invece giravano nudi. Ancora oggi i giainisti si distinguono in questi due gruppi.\nLa versione che ha come protagonista Bhadrab\u0101hu \u00e8 per\u00f2 di ambito Digambara e vuole di fatto rimarcare un allontanamento degli \u015avet\u0101mbara dalla pratica originaria: in particolare la nudit\u00e0 viene definita come un carattere distintivo della pratica trasmessa da Mah\u0101v\u012bra stesso.\nEsiste per\u00f2 anche una versione degli \u015avet\u0101mbara sullo scisma: dopo 609 anni dalla morte del Jina un certo \u015aivabh\u016bti, divenuto monaco per auto-iniziazione, si un\u00ec a un gruppo di \u015avet\u0101mbara. Durante il suo peregrinare ascolt\u00f2 un sermone nel quale si diceva che, secondo la tradizione, Mah\u0101v\u012bra avesse praticato la nudit\u00e0. Arrogantemente \u015aivabh\u016bti decise di iniziare a praticare la nudit\u00e0 e convinse pure una monaca a fare lo stesso (ella venne poi per\u00f2 corretta da una prostituta che temeva le ripercussioni che questa pratica avrebbe avuto sul suo mestiere). A questa vicenda la tradizione degli \u015avet\u0101mbara fa risalire la pratica della nudit\u00e0.\nQuesta versione di fatto non nega la nudit\u00e0 come pratica attuata da Mah\u0101v\u012bra ma ne vincola l\u2019attuazione a un certo livello di elevazione spirituale.\nDi fatto nessuna di queste due storie spiega da un punto di vista storico l\u2019origine della distinzione dei due gruppi. La versione dei Digambara \u00e8 probabilmente del X secolo mentre quella degli \u015avet\u0101mbara al V secolo.\n\u00c8 invece da ritenere fondata l\u2019idea che gi\u00e0 all\u2019epoca di Mah\u0101v\u012bra vi fosse una distinzione delle pratiche secondo uno sviluppo graduale nel percorso di ascesi e di rinuncia. Di fatto le immagini pi\u00f9 antiche di Mah\u0101v\u012bra e degli altri T\u012brtha\u1e43kara rappresentano questi maestri nudi e solo dopo il V secolo inizi\u00f2 l\u2019abitudine a raffigurarli vestiti.\nEsiste peraltro nei testi riferimento a un\u2019ulteriore setta, quella degli Y\u0101pan\u012bya che attu\u00f2 una sorta di compromesso tra i due gruppi, almeno stando a quanto riferisce Hari\u1e63ena nel X secolo. Essi praticavano la nudit\u00e0 solo quando stavano nella foresta e indossavano invece un panno che copriva le parti intime quando entravano in contatto con altre persone, nelle citt\u00e0 o nei centri abitati.\nLa definitiva acquisizione della distinzione avvenne durante il concilio di Valabh\u012b, nel 453 o nel 466 d.C., allorch\u00e9 esponenti di soli \u015avet\u0101mbara sancirono di fatto l\u2019esistenza dei due gruppi sia in relazione alla pratica delle nudit\u00e0, sia relativamente alla definizione del Canone scritturale accettato dagli uni e dagli altri.\nAncora oggi sono pochi i testi riconosciuti da entrambi i gruppi, tra i quali spicca sicuramente l\u2019importante Tattv\u0101rthas\u016btra.\nLa speculazione filosofica.\nLa conoscenza (\"j\u00f1\u0101na\") per i giainisti si raggiunge in modo immediato (\"pratyak\u1e63a\") per effetto di qualit\u00e0 inerenti all\u2019anima, oppure con l\u2019aiuto degli organi dei sensi e della mente (\"parok\u1e63a\"): quest\u2019ultima \u00e8 raggiunta anche attraverso testimonianza o insegnamento.\nL\u2019onniscienza, riservata all'onnisciente (\"kevalin\") \u00e8 del primo tipo, consente la liberazione dal ciclo delle esistenze ed \u00e8 tramandata attraverso i testi giainisti.\nLe sostanze sono in continua evoluzione e l\u2019essere per i giainisti \u00e8 indeterminabile. Questo approccio \u00e8 noto come anek\u0101ntav\u0101da, dottrina del pluralismo: vi sono affermazioni possibili che sono in apparenza contraddittorie ma che, relativamente a un certo punto di vista, sono di fatto reali e vere.\n\u00c8 stata cos\u00ec sviluppata la teoria del modo di considerare le cose, \"nayav\u0101da\", che si sostanzia nel metodo denominato \"saptabha\u1e45g\u012bnaya\", sette affermazioni che evidenziano come si possono considerare i fenomeni da diversi punti di vista e come tutti questi siano di fatto validi e veri.\nIl primo \u00e8 il \"naigamanaya\" cio\u00e8 il modo corrente per cui si considera un elemento senza distinguere tra qualit\u00e0 specifiche e qualit\u00e0 proprie dell\u2019oggetto; il secondo \u00e8 il \"sa\u1e43grahanaya\", il modo di considerare le cose in sintesi, evidenziano i caratteri generici; il terzo, il \"vyavah\u0101ranaya\", \u00e8 il modo empirico di vedere il fenomeno per cui si considerano solo i caratteri individuali; il quarto \u00e8 il \"\u1e5bjus\u016btranaya\", il modo \u201cretto\u201d per cui si prende in considerazione solo l\u2019aspetto attuale; il quinto \u00e8 lo \"\u015babdanaya\", per cui si considera la parola, il suono, cio\u00e8, in senso lato, il valore convenzionale di un termine; il sesto \u00e8 il \"samabhir\u016b\u1e0dhanaya\" per cui le parole sono considerate secondo la loro derivazione; il settimo \u00e8 invece denominato \"evambh\u016btanaya\", per cui si considera un elemento nel suo valore fondamentale, considerando il rapporto tra realt\u00e0 ed etimologia.\nLa verit\u00e0 \u00e8 dunque la condizione in cui tutte queste prospettive si considerano simultaneamente ma questo \u00e8 possibile solo all\u2019onnisciente.\nDi ogni elemento preso in esame si pu\u00f2 poi dire che esso \u00e8 (\"sy\u0101d asti\"), che non \u00e8 (\"sy\u0101d n\u0101sti\"), che \u00e8 e non \u00e8 (\"sy\u0101d asti n\u0101sti ca\"), che \u00e8 indeterminabile (\"sy\u0101d avaktavyam\"), che \u00e8 ed \u00e8 indeterminabile (\"sy\u0101d asti avaktavyam ca\"), che non \u00e8 ed \u00e8 indeterminabile (\"sy\u0101d n\u0101sti ca avaktavyam\"), che \u00e8, non \u00e8 ed \u00e8 indeterminabile (\"sy\u0101d asti n\u0101sti ca avaktavya\u1e43 ca\"). Per esemplificare un albero esiste nella sua determinata forma e nel suo determinato aspetto; allo stesso tempo non esiste in altra forma. Una bevanda \u00e8 fredda per me ma non \u00e8 fredda per un altro. Dunque l\u2019albero o la bevanda \u00e8 e non \u00e8 allo stesso tempo.\nDunque questa ultima affermazione conduce al fatto che una cosa non \u00e8 determinabile perch\u00e9 la sua condizione di essere e non essere \u00e8 di fatto inesprimibile. Quindi di fatto da un certo punto di vista una cosa \u00e8 ma \u00e8 indeterminabile, allo stesso modo pu\u00f2 non essere ed essere non determinabile. In relazione alle persone quindi un fenomeno pu\u00f2 allo stesso tempo essere, non essere ed essere quindi indeterminabile. A volte infatti sperimentiamo qualcosa che non esprimibile mentre non \u00e8 esprimibile ci\u00f2 che non \u00e8 ed \u00e8 ancora meno esprimibile ci\u00f2 che \u00e8 e nello stesso tempo non \u00e8.\nAttraverso questo sistema i giainisti evidenziano che la realt\u00e0 \u00e8 in continuo divenire e questo continuo divenire \u00e8 l\u2019unico elemento sulla cui realt\u00e0 possiamo essere certi. Per i giainisti escludere ogni giudizio e assumere ogni giudizio come vero e reale sono dunque forzature ed estremismi.\nQuesta teoria \u00e8 stata definita come teoria del \"sy\u0101dv\u0101da\".\nUn'egregia spiegazione e illustrazione di questa teoria \u00e8 contenuta in un racconto: in questa storiella si racconta di sei uomini ciechi dalla nascita che discutevano tra loro sulla natura dell'elefante. Un giorno decisero dunque di andarne a cercare uno e, una volta raggiuntone un esemplare, si misero a tastarlo. Il primo disse ai fratelli che l'elefante era come un grande muro, il secondo che era come una lancia, il terzo come una corda, il quarto come un serpente, il quinto come un ventaglio, il sesto come un tronco di palma. Ognuno di loro aveva ragione perch\u00e9 aveva toccato, rispettivamente, la pancia, la zanna, la coda, la proboscide, l'orecchio e una zampa. Similmente va intesa la conoscenza secondo la teoria del \"sy\u0101dv\u0101da\".\nCosmologia.\nI giainisti adottano una prospettiva sostanzialmente ateistica per cui non esiste alcuna divinit\u00e0 che abbia preso su di s\u00e9 il compito di creare il mondo. Non esiste dio che si sia mosso per la creazione del mondo e nemmeno si accetta l\u2019idea che il mondo sia frutto di illusione che, se tale, non potrebbe creare gli effetti di dolore e sofferenza che tutti sperimentano.\n\u00c8 il karma a spiegare egregiamente, secondo i giainisti, i meccanismi che regolano l\u2019universo: esso \u00e8 non creato, sempiterno, costituito da entit\u00e0 sempiterne e imperiture.\nL\u2019universo occupato da esseri \u00e8 limitato nella sua estensione e misura quattordici rajju: un rajju equivale alla misura di spazio che un dio percorre in sei mesi viaggiando a due milioni di miglia all\u2019istante.\nLa forma dell\u2019universo ha forma umana (puru\u1e63a): assomiglia infatti a un uomo ritto in piedi con le mani sui fianchi.\nSi compone dunque di tre zone: una infera, una mediana e una superna.\nIl mondo infero \u00e8 diviso in sette livelli, nei pi\u00f9 bassi dei quali gli esseri vivono di sofferenza reciproca e hanno aspetti mostruosi.\nIl mondo di mezzo, corrispondente al bacino del puru\u1e63a, \u00e8 al centro dell\u2019universo e si caratterizza secondo una certa cosmologia induista, quella che vede il mondo come una serie di anelli di terra e di oceani concentrici. Nel mezzo sta il monte Meru attorno al quale si estende Jambudv\u012bpa, l\u2019isola della melarosa, che \u00e8 lo spazio riservato agli uomini. Jambudv\u012bpa \u00e8 distinto in sette zone e nel var\u1e63a (regione) pi\u00f9 a sud, quello di Bharata, vivono gli uomini. Le descrizioni nei testi giainisti arricchiscono queste terre di fiumi e montagne che coincidono talvolta con quelli del mondo reale (Gange, Indo, etc.).\nNelle regioni superne vi abitano divinit\u00e0 e uomini che hanno ottenuto la liberazione. La durata della vita, l\u2019aspetto esteriore e le capacit\u00e0 psichiche aumentano a mano a mano che si sale di livello. Sopra il mondo degli dei c\u2019\u00e8 \u012a\u1e63atpr\u0101gbh\u0101ra sulla cui sommit\u00e0 stanno le anime liberate, i siddha, i \u201cperfetti\u201d.\n\u00c8 da notare che solo nella condizione umana \u00e8 possibile la liberazione, quindi anche gli dei, per quanto vivano un\u2019esistenza dalle infinite e straordinarie possibilit\u00e0, devono passare dal mondo degli uomini per poter raggiungere la liberazione.\nSecondo i giainisti il tempo \u00e8 ciclico e si rinnova continuamente: il movimento del tempo \u00e8 un evento meccanico, simile al ruotare di una ruota, con periodi discendenti (avasarpi\u1e47\u012b) e un ascendenti (utsarpi\u1e47\u012b). Questa dimensione non \u00e8 solo meccanica ma corrisponde a un metro morale. Ogni fase comprende sei periodi. La durata di una singola fase \u00e8 dieci ko\u1e6dikot\u012b (1014) di s\u0101garopama, misura di tempo oceanica corrispondente a un numero davvero elevato. Un s\u0101garopama infatti misura 10.000.0002 di palyopama e un palyopama \u00e8 il tempo necessario per svuotare un cubo di un miglio per lato pieno di capelli se si procede togliendone solo uno ogni cento anni.\nI sei periodi sono: su\u1e63am\u0101-su\u1e63am\u0101 (molto propizio), su\u1e63am\u0101 (propizio), su\u1e63am\u0101-du\u1e25\u1e63am\u0101 (propizio e sfavorevole), du\u1e25\u1e63am\u0101-su\u1e63am\u0101 (sfavorevole e propizio), du\u1e25\u1e63am\u0101 (sfavorevole) e du\u1e25\u1e63am\u0101-du\u1e25\u1e63am\u0101 (molto sfavorevole). Attualmente ci troviamo nel penultimo periodo della fase discendente.\nS. Vernon McCasland, Grace E. Cairns e David C. Yu descrivono la cosmologia giainista nel seguente modo: \nLe Scritture.\nIn ambito giainista \u00e8 il termine \u0100gama a indicare le scritture: letteralmente \u00e8 qualcosa che \u00e8 \u201cgiunto\u201d a noi grazie alla trasmissione di maestro in maestri fino a risalire a Jina.\nCosa ci sia negli \u0100gama di ci\u00f2 che Jina ha detto e predicato \u00e8 difficile dirlo ed \u00e8 questione complessa, ma \u00e8 comunque da assumere come fondante l\u2019idea che negli \u0100gama per i giainisti c\u2019\u00e8 ci\u00f2 che Mah\u0101v\u012bra ha pronunciato.\nVa peraltro segnalato che per i giainisti il valore delle scritture non \u00e8 univoco: se per alcuni (il maestro Digambara Kundakunda) le scritture forniscono impulso fondamentale al percorso di liberazione dalle passioni e dalle pastoie del mondo, per altri, per esempio il testo \u015avet\u0101mbara \u0100vasyakaniryukti, si afferma che la conoscenza delle scritture non ha valore senza l\u2019ascesi.\nLo stesso termine \u0100gama denota una serie di scritture che possiamo intendere come Canone ma che non \u00e8 del tutto stabilito e definito. Interessante il fatto che poco dopo l\u2019indipendenza indiana i giainisti accettarono di includere nel Canone alcuni testi molto recenti e poco tradizionali che per\u00f2 potessero giustificare il divieto di utilizzo dei beni mobili e immobili di un gruppo religioso da parte di soggetti aderenti o appartenenti ad altre comunit\u00e0 religiose.\nUn Canone definitivamente fissato non \u00e8 dunque quello che bisogna attendersi da questo concetto di scritture, aspetto che \u00e8 peraltro condiviso anche da altre tradizioni religiose e filosofiche indiane.\nIl pi\u00f9 antico testo Digambara \u00e8 il \u1e62a\u1e6dkha\u1e47\u1e0d\u0101gama, basato, secondo tradizione, sull\u2019insegnamento orale del monaco Dharasena, vissuto nel II sec. d.C. Secondo la tradizione questo monaco, aiutato da altri due, si insedi\u00f2 alla caverna della Luna presso il monte Girn\u0101r in Gujarat e l\u00ec comunico ai suoi aiutanti quello che ricordava delle opere sacre fino a lui giunte.\nUna copia di questo testo venne conservata nel luogo santo di M\u016b\u1e0dbidr\u012b, citt\u00e0 del Karnataka (Tamil Nadu). Questi manoscritti furono oggetto di grande attenzione nel XIX secolo e vennero copiati tra il 1896 e il 1922. Si tratta di un resoconto in pracrito sulla natura dell\u2019anima e sulla sua connessione con il karman.\nAltro testo fondamentale \u00e8 il Kalpas\u016btra, recitato in occasione della festa di Paryu\u1e63an.\nL\u2019autore del testo \u00e8, secondo la tradizione, Bhadrab\u0101hu e il testo contiene informazioni biografiche su Jina e su P\u0101r\u015bva, il ventitreesimo T\u012brtha\u1e43kara.\nTutti i gruppi concordano sul fatto che esistessero dei testi antichi, i P\u016brva, ormai scomparsi.\nPer la trasmissione del Canone vennero infatti convocati i cosiddetti concili, in sanscrito v\u0101can\u0101 (letteralmente \"recitazioni\"), durante i quali venivano semplicemente recitati i testi cos\u00ec come i monaci li ricordavano e fissati nella forma trasmessa e recitata. Il Canone come ci \u00e8 giunto \u00e8 frutto del lavoro svolto durante il concilio di Valabh\u012b nel V sec. d.C.\nLa letteratura canonica \u00e8 nota come Niga\u1e47\u1e6dha-P\u0101vay\u0101\u1e47a (sermoni di Niga\u1e47\u1e6dha) e consiste di sessanta testi circa, quindici dei quali ritenuti ormai perduti.\n\u00c8 uso distinguere questi testi in tre gruppi: i P\u016brva, i primi, gli A\u1e45ga, le membra, e gli A\u1e45gab\u0101hya (esterno alle membra).\nIl canone stabilito a Valabh\u012b da soli maestri \u015avet\u0101mbara non \u00e8 accolto totalmente dagli altri gruppi: i Digambara hanno determinato un canone secondario costituito dagli \u0100gama, mentre gli Sth\u0101nakav\u0101si accolgono solo trentuno testi dei quarantacinque ancora leggibili secondo la tradizione \u015avet\u0101mbara.\nJina predicava in un dialetto pracrito noto come ardham\u0101gadh\u012b, lingua decisamente artificiale e arcaica che \u00e8 stata conservata attraverso i secoli come segno distintivo dell\u2019insegnamento del Jina. I testi sono scritti per\u00f2 in diverse lingue, prevale certamente l'ardham\u0101gadh\u012b ma vi sono testi in sanscrito (il celeberrimo Tattv\u0101rthas\u016btra) e in vari pracriti nonch\u00e9 in lingua Tamil.\nInteressante il testo cosiddetto Saman Suttam, preparato nel 1974 da un gruppo di maestri riunitisi per definire un testo che potesse essere accettato da tutti i gruppi giainisti: si tratta di una sorta di collectanea antologica che raccoglie brani da vari testi canonici ed \u00e8 di fatto accettato da tutti i gruppi giainisti.\nComunit\u00e0.\nLa comunit\u00e0 giainista (sa\u1e43gha) \u00e8 composta da monaci (s\u0101dhu), monache (s\u0101dhv\u012b), laici (\u015br\u0101vaka) e laiche (\u015br\u0101vik\u0101).\nLa comunit\u00e0 \u00e8 distinta in varie scuole chiamate \"gaccha\" dagli \u015avet\u0101mbara e ga\u1e47a dai Digambara e fissate tradizionalmente in numero di 84. Ogni scuola pu\u00f2 poi distinguersi in gruppi ognuno dei quali segue un determinato maestro.Chi vuole intraprendere la vita monastica pu\u00f2 farlo dai sette anni e deve sottoporsi a un\u2019iniziazione che \u00e8 caratterizzata da un periodo di noviziato (brahmacarya) e quindi da una consacrazione vera e propria (d\u012bk\u1e63\u0101). Il monaco \u00e8 tenuto a osservare i cosiddetti \u201cgrandi voti\u201d (mah\u0101vrata): ahimsa, non violenza, asatyaty\u0101ga (rinuncia alla menzogna), asteya (non rubare), brahmacarya (castit\u00e0 assoluta), aparigraha (privazione).\nDotato di una veste (se \u015bvet\u0101mbara), di una ciotola di legno, di una stoffa per filtrare l\u2019acqua e di una pezzuola da mettere davanti al viso per evitare l\u2019ingestione involontaria di qualche essere minuscolo), di un bastone, di uno scopino per pulire il luogo in cui ci si siede o ci si sdraia, il monaco si dedica allo studio, alla meditazione, alla predicazione e alla questua.\n\u00c8 vietata ogni cura del corpo, non \u00e8 possibile nutrirsi dopo il calar del sole, non si mangia carne, non ci si deve mai fermare troppo in un luogo ma non nemmeno spostarsi troppo, si deve mortificare il proprio corpo e il proprio desiderio in tutti i modi.\nLa dieta \u00e8 particolarmente severa: anche miele, alcuni ortaggi, frutta acerba e alcol sono vietati.\n\u00c8 inoltre tenuto ad alcune regole ulteriori: l\u2019autocontrollo (gupti), la vigilanza continua (samiti), la moralit\u00e0 (dharma), la meditazione (anuprek\u1e63\u0101), la sopportazione di vari disagi (par\u012b\u1e63ah\u0101), la retta condotta (c\u0101ritra).\nOgni mancanza va denunciata tramite confessione (pratikrama\u1e47a) seguita da penitenza (pr\u0101ya\u015bcitta).\nPer i laici la disciplina \u00e8 meno severa: essi sono vincolati a dei \u201cvoti minori\u201d (anuvrata): alla castit\u00e0 si sostituisce la fedelt\u00e0 coniugale, alla privazione si sostituisce un limite al possesso. Vi sono poi dei voti aggiuntivi (gu\u1e47avrata): evitare eccessivi spostamenti, certi cibi, alcune professioni e azioni particolari che creano danni. Esistono anche i \u015bik\u1e63\u0101vrata, voti ulteriori: meditare, lavorare solo in certi luoghi, digiunare e vegliare, accogliere gli ospiti e confessare le proprie mancanze almeno una volta l\u2019anno.\nAi laici tocca anche il mantenimento dei monaci. Vi sono per\u00f2 alcune professioni che sono vietate: oltre alla caccia e alla pesca, anche il commercio di armi e di avorio, l\u2019agricoltura e tutte le attivit\u00e0 che potrebbero comportare uccisione di animali sono vietate.\nOggi la maggior parte dei giainisti in India pratica l\u2019attivit\u00e0 di commerciante: la fiorente attivit\u00e0 bancaria cui si dedicano da sempre li rende particolarmente influenti nella societ\u00e0 indiana nonostante il numero esiguo (oggi in India sono circa sei milioni).\nLa maggior parte della comunit\u00e0 giainista in India vive negli Stati del Maharastra, del Gujarat e del Rajasthan. Fuori dall\u2019India le comunit\u00e0 pi\u00f9 importanti sono quelle inglese e statunitense e nel complesso fuori dall\u2019India vi sarebbero circa 150.000 seguaci degli insegnamenti di Jina.\nAnche il Mahatma Gandhi fu profondamente influenzato dall'enfasi giainista su uno stile di vita pacifico, che non danneggia nessuno; integr\u00f2 nella sua personale filosofia uno stile di vita che \u00e8 comune alla filosofia giainista.\nCulto.\nLa via di salvezza per il giainismo \u00e8 una via assolutamente individuale e si realizza praticando ascesi e virt\u00f9, privazioni e rinunce. Esiste tuttavia un culto dei T\u012brtha\u1e43kara che si \u00e8 sviluppato nel corso dei secoli e si \u00e8 strutturato in alcune pratiche ritualistiche. I T\u012brtha\u1e43kara in realt\u00e0 non si interessano delle vicende del mondo ma meditare sulla loro perfezione \u00e8 comunque utile a intraprendere un cammino di ascesi e a confermarsi in esso.\nLa pratica della p\u016bj\u0101 \u00e8 dunque presente anche nel giainismo e consiste in azioni di venerazione e di omaggio nei confronti dei T\u012brtha\u1e43kara.\nAnche alcune divinit\u00e0 godono di un certo culto, in particolare Hanumat, Gane\u015ba, Skandha, e tra i T\u012brtha\u1e43kara i pi\u00f9 venerati sono il primo \u1e5a\u1e63abha, il sedicesimo \u015a\u0101ntin\u0101tha e gli ultimi tre Nemin\u0101tha, P\u0101r\u015bva e ovviamente Jina Mahavira\nLa setta degli Sth\u0101nakav\u0101s\u012b contesta per\u00f2 l\u2019uso di immagini e di statue negando qualsiasi logicit\u00e0 al culto esteriore e sottolineando la dimensione etica del giainismo e del percorso di salvezza.\nLa statuaria \u00e8 comunque particolarmente diffusa e pare fosse gi\u00e0 in uso all\u2019epoca del re Kh\u0101ravela nel II secolo a.C. In giro per l\u2019India \u00e8 facile peraltro imbattersi in statue enormi dei T\u012brtha\u1e43kara, di solito in posizione eretta. Nelle case dei giainisti invece si trovano statuette che raffigurano Jina Mahavira nella posizione del loto (padm\u0101sana) nei confronti delle quali si svolge la bh\u0101vap\u016bj\u0101 (meditazione) o l\u2019a\u1e45gap\u016bj\u0101, pi\u00f9 simile alla pratica induista, per cui la statua viene lavata, adornata, profumata etc.\nMolti sono gli inni di lode e di esaltazione dei siddha, il pi\u00f9 famoso dei quali \u00e8 il Namokar Mantra.\nVi sono poi atti entrati a far parte dei rituali, soprattutto in occasioni delle festivit\u00e0: formule di confessione, gesti delle mani e del corpo, richiamo dei voti ecc. che si possono riassumere nei sei \u0101va\u015byaka: voto di evitare ogni atto riprovevole, lode dei ventiquattro T\u012brtha\u1e43kara, onore al maestro, confessione, meditazione silenziosa (k\u0101yotsarga), rinuncia a cibi e bevande non indispensabili.\nAnche nel giainismo vengono praticati i sedici sa\u1e43sk\u0101ra, pratiche che scandiscono dal punto di vista sacro e rituale la vita del devoto induista.\nSempre a somiglianza di altra pratica induista, quella del tilaka, i giainisti si adornano la fronte disegnandoci un cuore (con pasta di sandalo).\nNel loro templi, alcuni dei quali sono i pi\u00f9 splendidi di tutto il continente indiano, per esempio quello di Ranakpur, vi sono raffigurazioni con il simbolo della ruota perfetta (siddhacakra), stilizzata in un loto a otto petali, i quali simboleggiano rispettivamente i cinque parame\u1e63\u1e6dhin (arhat, siddha, maestri, istruttori e asceti), i tre gioielli (retta fede, retta conoscenza e retta pratica) e in pi\u00f9 l\u2019ascesi. Diffusa \u00e8 la raffigurazione dello sv\u0101stika e del simbolo dello O\u1e43.\nIl culto viene praticato in edifici sacri che in epoche antiche dovevano essere simili agli st\u016bpa: era diffusa la pratica di scavare santuari nella roccia e utilizzare caverne naturali.\nI templi iniziarono a essere costruiti pi\u00f9 tardi (XVI secolo a Shatrunjaya) grazie alla liberalit\u00e0 di laici (sul monte Abu, in Rajasthan, sui monti Shatrunjaya e Girnar nella penisola di Kathiavar).\nIl servizio religioso \u00e8 praticato dai P\u016bj\u0101ri (che spesso non sono nemmeno giainisti ma induisti) e la festivit\u00e0 pi\u00f9 solenne \u00e8 quella di Paryu\u1e63a\u1e47a (festa della stagione delle piogge): vengono festeggiate anche ricorrenze induiste come D\u012bp\u0101val\u012b.\nIl giainismo e le altre religioni del Sud dell'Asia.\nI giainisti rifiutano la tradizione vedica e di fatto ritengono erronee le credenze di induisti e buddisti ma non vi sono contrasti insanabili bench\u00e9 nella letteratura e nella tradizione culturale brahmanica vi siano casi di giainisti rappresentati come emblema della sporcizia e della contaminazione.\nNonostante questo la percezione di se stessi da parte dei giainisti li porta a identificarsi come hind\u016b mentre gli induisti hanno la tendenza a intendere il giainismo come una sorta di setta. Si tratta di fatto della tipica tendenza dell\u2019induismo per l\u2019inclusivit\u00e0 delle tradizioni religiose differenti.\nI giainisti negano valore alle abluzioni religiose, cremano i loro morti e si contraddistinguono per l\u2019ahi\u1e43s\u0101, aspetto che certamente in ambito induista \u00e8 stato recepito proprio dai giainisti, visto che la tradizione vedica abbonda di pratica ritualistiche sacrificali.\nVengono invece accettate dai giainisti le distinzioni di casta.\nGrande contrasto c\u2019\u00e8 di fatto sulla idea di dio visto che i giainisti adottano una prospettiva ateistica: per i giainisti l\u2019universo \u00e8 eterno e increato e l\u2019anima mantiene una sua individualit\u00e0 anche dopo la liberazione.\nAccostamenti sono stati individuati da Carlo Della Casa con il sistema S\u0101\u1e43khya che ammette l\u2019isolamento delle anime liberate e con il sistema del Vai\u015be\u1e63ika nella comune prospettiva atomistica.\nRispetto al buddismo \u00e8 possibile riscontrare diversi elementi comuni (il fine del mok\u1e63a, la pratica dell\u2019ahi\u1e43s\u0101, una vita rispettosa di principi morali) ma \u00e8 impossibile non individuare una profonda differenze di vedute, specie riguardo alla natura dell\u2019anima che per i buddisti \u00e8 priva di sostanza (insostanzialit\u00e0 dell\u2019anima, an\u0101tmat\u0101). L\u2019io per i buddisti \u00e8 un aggregato di momentanei impulsi e stati di coscienza mentre per i giainisti l\u2019anima \u00e8 increata ed eterna. Per i buddisti \u00e8 la meditazione a portare al nirv\u0101\u1e47a, mentre per i giainisti \u00e8 l\u2019ascesi.\nInteressante la vicinanza con l\u2019insegnamento di Zoroastro per il desiderio di purezza e la netta opposizione tra spirito e materia che \u00e8 poi una caratteristica dello gnosticismo nelle sue diverse forme e sembianze. Scarsi sono stati i rapporti e le reciproche influenze rispetto all\u2019Islam e alla predicazione cristiana.\nIl giainismo nella cultura occidentale.\nSi \u00e8 spesso voluto identificare monaci o praticanti giainisti nella glossa di Esichio (V sec. d.C.) sui \u0393\u03c5\u03bd\u03bc\u03bd\u03bf\u03c3\u03bf\u03d5\u03b9\u03c3\u03c4\u03b1\u03af (gimnosofisti) dato che la traduzione del termine \u00e8 stata convenzionalmente quella di \u201csapienti nudi\u201d: qualcuno vi ha dunque visto un riferimento agli asceti giainisti della tradizione Digambara. \nEsichio nel suo glossario spiega il termine \u0393\u03ad\u03bd\u03bd\u03bf\u03b9 (g\u00e9nnoi) rimandando ai gimnosofisti e potrebbe trattarsi di un termine che deriva dalla forma pracrita del termine sanscrito \"jaina\".\nIl termine gimnosofisti \u00e8 stato usato per la prima volta da Plutarco nella vita di Alessandro Magno e l\u2019interpretazione \u00e8 stata varia: alcuni vi hanno visto dei semplici asceti della tradizione induista, altri monaci buddisti o \u015brama\u1e47a ma qualcuno ha voluto interpretare queste figure quelle di come monaci Digambara. Interessante il fatto che Onesicrito che li incontr\u00f2 nel 326 per ordine di Alessandro li descriva come asceti con idee simili a quelle dei cinici e dediti alla mortificazione del corpo.\n\u00c8 possibile che il riferimento a un monaco dalla testa rasata da parte di Aristobulo, come riportato da Strabone (XV, 1, 61), possa essere la descrizione di un monaco giainista.\nClemente Alessadrino invece (Stromata, III, cap. 7, 60, 3-4) parla di asceti che praticano la nudit\u00e0 totale e vivono in totale castit\u00e0: anche in questo caso la descrizione ben si adatta ai monaci giainisti Digambara.\nNel Medioevo le relazioni tra Occidente e Oriente divennero pi\u00f9 problematiche.\nUn possibile riferimento ai giainisti potrebbe trovarsi nel Milione di Marco Polo quando parla dei chugi (yogin) nel cap. 154.\nUn accenno alle pratiche del giainismo si trova poi nei resoconti dei primi viaggiatori e navigatori del XVI secolo: Ludovico di Varthema, Duarte Barbosa, Gaspare Balbi, Jan Huyghen van Lischoten.\nSono stati per\u00f2 i Gesuiti a fornire le prime informazioni precise sulle religioni dell\u2019India. Una descrizione degli \u015avet\u0101mbara si trova in una lettera del padre Emmanuel Pinheiro scritta da Cambay nel 1595.\nScrive il padre gesuita:\nAltre notizie si hanno dai resoconti di Pietro della Valle che, come padre Pinheiro, chiama i giainisti Varteas o Vertia (probabilmente dal gujarati varti, in hind\u012b bart\u012b, che vuol dire \u201casceta\u201d, equivalente al sanscrito vartin che serve proprio a identificare il monaco giainista).\nDa questo momento le citazioni e i riferimenti ai giainisti si moltiplicano. Anche il filosofo Immanuel Kant parl\u00f2 degli ospedali giainisti per animali e dell\u2019uso di portare la pezzuola sulla bocca.\nT. Colebrooke ha steso la prima descrizione scientifica della tradizione giainista in un articolo del 1807. Fu per\u00f2 H. Jacobi a dimostrare che il giainismo era ben distinto dal buddismo visto che nell\u2019Ottocento molti studiosi tendevano ad assimilare le due dottrine.\nDurante il celebre Parliament of the Religions of the World convocato a Chicago nel 1899 il rappresentante giainista ottenne grande successo e fama e si avvi\u00f2 cos\u00ec una certa predicazione sia in America che in Inghilterra. Nel 1913 Herbert Warren promosse la costituzione di una Mah\u0101v\u012bra Brotherhood per diffondere i principi de giainismo in Inghilterra e in Occidente.\nIl giainismo nella letteratura.\nLa religione giainista \u00e8 menzionata nel celebre romanzo di Philip Roth, Pastorale americana. Le idee e la pratica giainista sono presentate dall'autore attraverso il filtro rappresentato dal punto di vista di un personaggio appartenente all'alta borghesia americana, che esprime tutto il proprio scetticismo. L'effetto prodotto sul lettore dal giainismo \u00e8 grandemente rafforzato dal fatto che l'autore lo immerge nella pi\u00f9 squallida realt\u00e0 urbana statunitense. Il primo capitolo del libro \"Nove vite\" di William Dalrymple \u00e8 dedicato al racconto di una monaca jainista, Prasannamati Mataji.\nDiffusione del giainismo.\nIl giainismo come religione si \u00e8 diffusa in tempi diversi in tutto il Sud dell'Asia, compreso Afghanistan, Nepal, Birmania, Bangladesh, e Sri Lanka. Inoltre, \u00e8 praticato da seguaci in molte citt\u00e0 metropolitane come Delhi, Mumbai, Kolkata e Chennai. La religione \u00e8 presente anche in altre importanti citt\u00e0 dell'India, Ahmedabad, Bangalore, Hyderabad.\nIl giainismo nasce dunque nell\u2019India nord-orientale e da l\u00ec si diffonde non solo nel sub-continente ma anche in altre regioni dell\u2019Asia.\nDopo la morte di Jina Mah\u0101v\u012bra il giainismo si diffonde nei regni dei Shishunaga, dei Nanda, dei Kharavela, dei Maurya, dei Satavahana, dei Gupta, dei Paramara, dei Chandela, e di altre dinastie che favorirono la diffusione della dottrina di Jina con appoggi pi\u00f9 o meno espliciti.\nL\u2019emigrazione di Bhadrabahu port\u00f2 il giainismo nel sud dell\u2019India.\nIntorno all\u2019VIII secolo d.C. il giainismo si diffuse sull\u2019isola di Ceylon. La cronaca Mah\u0101va\u1e43sa (10.65-70; 33. 43-79) riferisce dell\u2019esistenza del giainismo sull\u2019isola ancora prima che vi arrivasse il buddismo. Le grotte di Terapur e alcune statue di T\u012brtha\u1e43kara provano la diffusione della dottrina giainista sull\u2019isola dove pare fu ampiamente praticata fino al X secolo d.C. Il monaco Kalak\u0101carya avrebbe visitato Burma (Uttaradhyayana Niryukti, 120) mentre \u1e5a\u1e63abhadeva avrebbe viaggiato fino alla Battriana, alla Grecia, alla Persia (Avasyaka Niryukti, 336-37). L\u2019esistenza del giainismo \u00e8 documentata anche in Afghanistan visto che sono state trovate immagini di T\u012brtha\u1e43kara in posizione di meditazione a Vahakaraj Emir.\nLa filosofia e la cultura giainista sono state un'importante forza culturale, filosofica, sociale e politica sin dall'alba della civilt\u00e0 nel Sud dell'Asia, e la sua antica influenza \u00e8 stata individuata oltre i confini dell'India moderna, nelle regioni mediorientali e mediterranee. Il giainismo \u00e8 attualmente una religione che sta raccogliendo proseliti anche negli Stati Uniti (le prime significative conversioni di occidentali alla religione di Mahavira ebbero luogo a Londra agli inizi del Novecento e diedero luogo alla prima, minuscola formazione giainista anglosassone, chiamata \"Mahavira Brotherhood\")\nNell'arco di alcune migliaia di anni, l'influenza giainista sulla filosofia e la religione hindu \u00e8 stata considerevole, mentre l'influenza hindu sul culto e i rituali nei templi giainisti pu\u00f2 essere osservata in alcune sette."}
{"id": "2606249", "revid": "1543377", "url": "https://it.wikipedia.org/wiki?curid=2606249", "title": "Heal the World Foundation", "text": "La Heal the World Foundation \u00e8 stata un'associazione benefica fondata dal cantautore, ballerino e filantropo statunitense Michael Jackson nel 1992 con lo scopo di aiutare i bisognosi, specialmente i bambini delle zone colpite dalle guerre e malati terminali. Il nome dell'associazione si ispirava alla canzone \"Heal the World\" estratta come singolo dall'album \"Dangerous\" e pubblicata da Jackson lo stesso anno e i cui proventi andarono ad aiutare tale associazione omonima.\nFinalit\u00e0.\nLa \"Heal the World Foundation\" venne presentata da Jackson nel 1992 durante una conferenza stampa organizzata con l'aiuto della Pepsi Cola, che don\u00f2 un milione di dollari all'associazione, in un hangar all'aeroporto londinese di Heathrow. L'associazione fu progettata principalmente per migliorare la vita dei bambini e insegnare loro come migliorare il mondo che li circonda. \u00c8 stata per anni l'associazione che pi\u00f9 di ogni altra, dopo l\"'UNICEF\", ha donato e lavorato in favore dei bambini, di fatto era l'associazione benefica condotta e finanziata da privati che pi\u00f9 al mondo operava a favore dei bambini bisognosi di tutto il mondo.\nUna delle prima attivit\u00e0 condotte dalla \"Heal the World\" fu la donazione di viveri, beni di prima necessit\u00e0, medicine e giocattoli per i bambini di Sarajevo colpiti dalla Guerra in Bosnia ed Erzegovina.\nMolte delle attivit\u00e0 condotte da Michael Jackson facevano pilotare soldi in questa associazione, per esempio tutti i proventi del grandioso \"Dangerous World Tour\", seconda tourn\u00e9e mondiale di Jackson da solista, furono devoluti a tale associazione. Molte furono anche le collaborazioni internazionali con altre associazioni benefiche come la \"Make-A-Wish Foundation\" o la \"Great Ormond Street Hospital Children's Charity\", in Italia, nel 1992, l'associazione collabor\u00f2 con la \"Nazionale Cantanti\" per la \"Partita del cuore\" per raccogliere fondi per i bambini malati.\nGrazie all'attivit\u00e0 della \"Heal the World Foundation\", nel 2000 il \"Guinness dei primati\" ha certificato a Michael Jackson il primato come artista che ha donato di pi\u00f9 in beneficenza nella storia.\nHeal L.A..\nNel 1993, la \"Heal The World Foundation\" di Michael Jackson ha lanciato l'iniziativa \"Heal L.A.\", nonch\u00e9 un'iniziativa a fianco dell'ex presidente degli Stati Uniti, Jimmy Carter, per affrontare le questioni della prevenzione all'uso delle droghe tra i giovani e la gestione dei servizi medici ed educativi per gli stessi nelle zone disagiate di Los Angeles. Riguardo a Jackson e al suo progetto caritatevole, William Upton, direttore delle comunicazioni di un gruppo anti-gang nel South Central L.A., ha dichiarato: \u00abQuando si tratta di beneficenza, nessuno si avvicina a lui\u00bb.\nHeal the Kids.\nNel 2001 venne creata una succursale della \"Heal the World Foundation\" e nacque la \"Heal the Kids\" fondata da Jackson e dal rabbino e scrittore Shmuley Boteach per aiutare i bambini in difficolt\u00e0 e le loro famiglie. Tale associazione venne presentata da Jackson prima a New York, alla Carnegie Hall, e in seguito in una conferenza all'universit\u00e0 di Oxford dove, al termine del suo discorso, venne anche insignito di una laurea honoris causa.\nChiusura.\nNel 2002 la fondazione aveva dichiarato beni per soli 3.542 dollari a fronte di spese di 2.585 dollari. Chiuse nel 2004 poich\u00e9 si trov\u00f2 in difficolt\u00e0 finanziarie e di gestione principalmente a causa del processo a Michael Jackson per delle accuse di molestie, dimostratesi false durante tale processo, e dalle quali venne pertanto in seguito assolto.\nNuova associazione.\nNel 2009, anno della morte di Michael Jackson, nacque una nuova associazione omonima chiamata sempre \"Heal the World Foundation\" e fondata da Melissa Johnson. Sebbene la Johnson abbia dichiarato che un avvocato di Jackson nel 2005 gli avesse dato l'autorizzazione di fondare tale nuova associazione e vi siano stati nel corso del 2010 numerosi contatti tra la famiglia Jackson e questa nuova associazione, nel 2011 gli esecutori testamentari di Michael Jackson, rappresentati dall'avvocato John Branca, ne hanno chiesto la chiusura tramite un'ingiunzione di un giudice americano che vietava l'utilizzo del nome di Jackson da parte di questa nuova associazione perch\u00e9 non avevano i diritti necessari per lo sfruttamento del nome dell'associazione e dell'artista.\nEredit\u00e0: Heal Los Angeles.\nNel 2017, Prince Jackson, primogenito di Michael Jackson, ispirato dall'associazione fondata da suo padre, ha fondato la \"Heal Los Angeles\", un'associazione caritatevole che si pone come principale obiettivo quello di distribuire pasti e altre prime necessit\u00e0 ai poveri e ai bisognosi. Nel 2020, l'associazione si \u00e8 premurata di distribuire mascherine e pasti ai senza tetto e alle famiglie in difficolt\u00e0 di Los Angeles durante l'epidemia da Covid-19.\nPrince Jackson ha dichiarato:\nSupporto e collaborazione con altre associazioni benefiche.\nQui di seguito sono riportate alcune delle iniziative dell'associazione e alcune delle principali associazioni benefiche supportate nel corso degli anni da Michael Jackson e dalla \"Heal the World Foundation\":"}
{"id": "2606250", "revid": "375960", "url": "https://it.wikipedia.org/wiki?curid=2606250", "title": "Shamshi-Adad V", "text": "Figlio e successore di Salmanassar III, fu sposato con Shammuramat (da alcuni identificata con la mitica Semiramide). Alla sua morte gli succedette il figlio Adad-nirari III.\nI primi anni del suo regno furono caratterizzati da violente lotte per la successione al trono. La rivolta era guidata dal fratello di Shamshi-Adad, Assur-danin-pal, il quale, secondo delle iscrizioni dello stesso Shamshi-Adad, riusc\u00ec a portare dalla sua parte ventisette importanti citt\u00e0, inclusa Ninive. La ribellione dur\u00f2 fino all'820 a.C., indebolendo l'Impero Assiro e il suo sovrano; questa condizione di debolezza continu\u00f2 a ripercuotersi sull'impero fino alle riforme di Tiglatpileser III.\nSuccessivamente, Shamshi-Adad indisse una campagna militare contro la Mesopotamia meridionale, che si concluse con la stipulazione di un trattato con il re babilonese Marduk-zakir-shumi I. Nell'814 a.C. vinse la battaglia di Dur-Papsukkal contro il re babilonese Murduk-balassu-iqbi e alcune trib\u00f9 Aramee stanziate nei pressi di Babilonia."}
{"id": "2606254", "revid": "278015", "url": "https://it.wikipedia.org/wiki?curid=2606254", "title": "Cattedrale di Santiago de Compostela", "text": ""}
{"id": "2606257", "revid": "1745361", "url": "https://it.wikipedia.org/wiki?curid=2606257", "title": "Induismo", "text": "Linduismo (o \"hind\u016bismo\"; tradizionalmente denominato \"San\u0101tanadharma\", in sanscrito devan\u0101gar\u012b \u0938\u0928\u093e\u0924\u0928\u0927\u0930\u094d\u092e, lett. \u00ablegge/religione eterna\u00bb) \u00e8 una religione, o piuttosto un insieme di credi religiosi, tra le pi\u00f9 diffuse al mondo e tra quelle con le origini pi\u00f9 antiche. Con oltre un miliardo e seicento milioni di credenti, nel 2021 l'induismo \u00e8 al terzo posto nel mondo come numero di credenti dopo il cristianesimo e l'islam.\nEtimologia.\nIl termine italiano \"Induismo\", deriva dal termine anglosassone \"Hinduism\" diffuso dagli inglesi in epoca moderna, coniato aggiungendo il suffisso \"ism\" al sostantivo \"hind\u016b\", quest'ultimo termine a sua volta utilizzato, a partire dal XIII secolo, dai turchi di fede musulmana per indicare coloro che non si convertivano alla loro religione nonch\u00e9, con il termine arabo \"al-Hind\", occorre nei testi arabi ad indicare l'intero popolo dell'India.\nIl termine \"hind\u016b\" fu in origine prettamente geografico in quanto si fa derivare dall'antica parola iranica utilizzata, fin dall'epoca Achemenide, per indicare il fiume Indo, la regione dei suoi sette affluenti e i suoi abitanti, fiume e regione a loro volta denominati in sanscrito vedico dagli indoari come \"Sapta S\u00edndhu\" e \"S\u00edndhu\" quindi dai Greci e pi\u00f9 tardi dai Romani.\nCon la dominazione dei musulmani parlanti la lingua persiana, i Moghul, avviata nel XVI secolo, la regione a est del fiume Indo diventa l\"Hindust\u0101n\" (il termine \"st\u0101n\" nelle varie lingue indoeuropee, come l'antico persiano, indica un \"luogo dove si sta\", un \"territorio\"), e i suoi abitanti sono chiamati \"hind\u016b\".\nCon la colonizzazione britannica, il termine inglese \"Hinduism\" fu dunque impiegato per indicare un insieme variabile di fatti culturali e religiosi presenti nel Subcontinente indiano, e quindi tradotto nelle principali lingue europee.\nSuccessivamente gli stessi indiani finirono per utilizzare il termine, di conio anglosassone, \"Hinduism\" per indicare la propria identit\u00e0 nazionale in contrapposizione a quella dei colonizzatori. Anche se il termine \"hind\u016b\" compare gi\u00e0 nel XVI secolo in testi religiosi \"vai\u1e63\u1e47ava\" in contrapposizione al termine \"yavana\" (musulmano).\nI fedeli \"hind\u016b\" non indicano, tuttavia, la loro fede religiosa come \"Hinduism\" (Induismo), termine che non compare in alcun vocabolario indiano tradizionale antico o moderno quanto piuttosto come \"San\u0101tanadharma\" (Ordine, Norma, Religione eterna) in quanto i suoi fondamenti non sono frutto dell'esperienza umana ma della rivelazione divina, fin dallo stesso \"Veda\" manifestatosi all'alba dei tempi ai veggenti detti \"\u1e5a\u1e63i\".\nO ancora lo indicano come \"Var\u1e47\u0101\u015bramadharma\" ovvero come il \"Dharma\" che regge ogni essere secondo la sua collocazione (\"var\u1e47a\") assegnandogli un impegno suo proprio (\"\u0101\u015brama\") di ordine sociale, religioso e morale.\nL'\"Induismo\" viene tradizionalmente indicato anche come \"\u0100ryadharma\", la Religione degli \"\u0101rya\", e \"Vaidikadharma\", la Religione del \"Veda\".\nDefinizioni di Induismo.\nIl termine \"Induismo\" \u00e8 dunque assolutamente recente e fu diffuso da orientalisti occidentali e da studiosi indiani a partire dal XIX secolo, non solo, la sua stessa natura risente di questo processo:\nIl termine \u00e8 peraltro di difficile definizione poich\u00e9 si riferisce a numerose tradizioni religiose allo stesso tempo, senza che vi sia un elemento fondatore accomunante e senza che un'autorit\u00e0 centrale ne regoli la pratica.\nCi\u00f2 nonostante, Stefano Piano ritiene che con il termine \"Induismo\" si possa indicare \"un'intera cultura, una visione del mondo e della vita, un modo di essere e di comportarsi, una serie di abitudini quotidiane che si tramandano da millenni, con scrupolosa tenacia, in seno a una civilt\u00e0 estremamente fedele al proprio passato e nella quale predomina una concezione religiosa dell'uomo e dell'universo\". L'induismo, pi\u00f9 che una singola religione in senso stretto, si pu\u00f2 considerare una serie di correnti religiose, devozionali e/o metafisiche e/o teologico-speculative, modi di comportarsi, abitudini quotidiane spesso eterogenee, aventi s\u00ec un comune nucleo di valori e credenze religiose, ma differenti tra loro a seconda del modo in cui interpretano la tradizione e la sua letteratura religiosa, e a seconda di quale aspetto diviene oggetto di focalizzazione per le singole correnti. Come Heinrich von Stietencron, si pu\u00f2 parlare piuttosto di \"religioni hind\u016b\", come la \"vai\u1e63nava\", \"\u015baiva\" o quella \"\u015b\u0101kta\", poich\u00e9 tutti gli appellativi usati vengono rifiutati dagli intellettuali indiani di formazione non occidentale, e specialmente dagli aderenti all'ortodossia \"sm\u0101rta\", in quanto considerano che si riferiscono a diversi aspetti di un'unica realt\u00e0 spirituale, il \"San\u0101tanadharma\".\nIn tal senso, il francese Alain Dani\u00e9lou ricorda come per gli hind\u016b dogmi e credenze costituiscono altrettanti ostacoli allo sviluppo del sapere e della conoscenza della realt\u00e0. Gli induisti hanno sempre cercato di stabilire un sincretismo di filosofie e religioni per esprimere le varie sfaccettature delle forze cosmiche. Questo spiega come \"la definizione di Induismo comprenda, in realt\u00e0, un insieme variegato di religioni e di visioni del mondo anche contrastanti\", sebbene questi siano espressi restando fedeli per tutta la vita a un ordine socio-culturale; motivo per il quale un induista non abbandoner\u00e0 le norme, abitudini e comportamenti ed il fatto di essere nati in una casta (\"j\u0101ti\"). Il fattore etnico e culturale \u00e8 determinante, in questo senso, affinch\u00e9 una persona si definisca \"hind\u016b\" - stando almeno alla pi\u00f9 comune e ortodossa delle formulazioni.\nQuesta teoria sembrerebbe dimostrata dal fatto che presso i principali santuari dell'Induismo, ad esempio il Tempio di K\u1e5b\u1e63\u1e47a a Puri (Orissa) o quello di Siva a Katmandu in Nepal, santuari appartenenti a differenti \"dar\u015bana\", possono avere ingresso solo gli indiani appartenenti a un \"var\u1e47a\", a prescindere dalla loro fede religiosa, e non i non-indiani, anche se professanti una fede 'induista'. Nonostante questo, esistono convertiti di etnie diverse da quella indiana, che sono inoltre riusciti ad ottenere le iniziazioni per poter officiare nei templi.\nPur non essendo di facile definizione, per comprendere il termine hind\u016b in un contesto di pi\u00f9 ampio significato, avverte Michel Delahoutre:\nQuindi l'\"Induismo\" non \u00e8 solo una \"invenzione\" degli orientalisti occidentali ma anche l'autorappresentazione, moderna, di elementi gi\u00e0 presenti nel passato indiano.\nDefinizione secondo la Corte suprema dell'India.\nNel 1966 la Corte suprema dell'India, esprimendosi sul caso \"Shastri Vagnapurushdasji et al. contro Muldas Bhundardas\" defin\u00ec normativamente la qualifica di \"hindu\", e quindi di \"induismo\", con i seguenti sette punti:\nOrigini, genesi e sviluppo storico dell'Induismo.\nLa religione della Civilt\u00e0 della valle dell'Indo.\nLa generalit\u00e0 degli studiosi considera il Vedismo, la religione dei \"Veda\" praticata dagli indoari, all'origine di quello che noi oggi indichiamo come \"Induismo\".\nQuesta civilt\u00e0 ha origine nel Neolitico (7000 a.C.), si \u00e8 sviluppata a partire dal 3300 a.C.-2500 a.C. ed \u00e8 tramontata intorno al 1800-1500 a.C. Fu una civilt\u00e0 agricola e urbanizzata molto sviluppata, con legami commerciali con la Mesopotamia, che ha lasciato delle importanti vestigia e delle opere d'arte. Sono documentati diversi elementi di eredit\u00e0 linguistica e iconografica tra la Civilt\u00e0 della valle dell'Indo e la cultura dravidica dell'India meridionale.\nLa grande quantit\u00e0 di figurine rappresentanti la fertilit\u00e0 femminile ritrovate indicano un culto ad una \"dea madre\", che potrebbe essere all'origine del culto della Dea propria dell'Induismo successivo. Le immagini di statuette prediligono rappresentare la divinit\u00e0 femminile in forma umana e quella maschile sotto forma animale (soprattutto toro, bufalo d'acqua e zeb\u00f9). Le Civilt\u00e0 della valle dell'Indo decadde improvvisamente intorno al XIX secolo a.C. a causa, sembrerebbe, di mutamenti climatici come le siccit\u00e0 o le inondazioni. Ciononostante a Mohenjo-daro sono stati rinvenuti scheletri di vittime di una morte violenta, caduti l\u00ec dove sono stati ritrovati, secondo Mortimer Wheeler ci\u00f2 testimonierebbe, comunque, l'invasione degli indoari. Nel 1500 a.C., l'arrivo dei conquistatori indoari nell'area del Punjab, sempre per Thomas J. Hopkins e Alf Hiltebeitel, fece s\u00ec che tale cultura religiosa venisse ereditata solo dalle culture dravidiche dell'India meridionale, sopravvivendo al Nord ma limitata a piccole comunit\u00e0 rurali e riemergendo nel periodo tardo e post vedico.\nI \"Veda\", la Religione vedica e il Bramanesimo.\nIl periodo \"vedico\" (vedismo) \u00e8 considerato tale dall'ingresso degli Arii nell'India settentrionale fino alla invasione da parte di questi della piana del Gange, VIII secolo a.C., e la costituzione di prime entit\u00e0 statuali nonch\u00e9 alla compilazione delle parti in prosa dei \"Veda\", i \"Br\u0101hma\u1e47a\", e delle \"Upani\u1e63ad\", i commentari redatti a partire dall'VIII secolo a.C. e per questo denominati come \"Ved\u0101nta\" (fine dei \"Veda\"). La religione vedica corrisponde a quella raccolta di testi, il \"Veda\", tramandata oralmente per secoli da scuole brahmaniche (dette \"s\u0101kh\u0101\") prima di essere messa per iscritto in epoca moderna. Successivamente gli indoari si spostarono verso Sud e verso Est in un processo di conquista che non fu mai terminato, essendoci tutt'oggi vasti territori dell'India meridionale ed orientale dove ancora si parlano dialetti dravidici e munda.\nIl periodo successivo al \"vedismo\", a partire dall'VIII secolo a.C. fino a primi secoli della nostra Era, gli storici delle religioni lo denominano come Brahmanesimo, mentre quello successivo a questo e fino ai giorni nostri viene indicato come Induismo.\nIl passaggio dal \"vedismo\" al bramanesimo corrisponde alla progressiva sostituzione delle figure sacerdotali coinvolte nei riti sacrificali. Se nel primo \"Veda\", il \"\u1e5agveda\", l'officiante delle libagioni \u00e8 lo \"hot\u1e5b\" (corrispondente allo \"zaotar\" dell\"'Avest\u0101\"), accompagnato da altre figure sacerdotali minori, con il passare dei secoli e con l'elaborazione dottrinale all'interno degli stessi \"Veda\", sopraggiunge la figura dello \"udg\u0101t\u1e5b\" il cantore delle melodie del \"S\u0101maveda\", sostituito poi anch'esso come figura sacerdotale primaria dallo \"adhvaryu\", il mormorante i \"mantra\" relativi allo \"Yajurveda\" e, infine con il brahmanesimo, dal \"br\u0101hma\u1e47a\", l'ultimo dei sacerdoti che sovrintendeva alla correttezza del rito, riparando a qualsiasi errore, e detentore dell'ultimo \"Veda\", lo \"Atharvaveda\".\nCredenze e pratiche comuni nell'Induismo.\nLa nozione pi\u00f9 pertinente che caratterizza e riassume la vita religiosa di un hindu \u00e8 quella che richiama il nome tradizionale di \"var\u1e47\u0101\u015bramadharma\", considerato esso stesso sinonimo di \"religione induista\".\n\"Var\u1e47a\": il sistema castale hindu.\nIl nome \"var\u1e47\u0101\u015bramadharma\" si compone innanzitutto del termine \"var\u1e47a\", che in sanscrito significa \"colore\" e indica l'appartenenza a una determinata \"casta\" (detta anche \"j\u0101ti\"), perch\u00e9 a ognuna di queste caste viene assegnato un colore simbolico.\nI \"br\u0101hma\u1e47a\" (italianizzato in \"brahmano\") sono coloro che svolgono le funzioni sacerdotali o eminentemente religiose, i \"k\u1e63atriya\" sono coloro che svolgono le funzioni guerriere o politico-amministrative (potere temporale, \"k\u1e63atra\"), i \"vai\u015bya\" sono coloro che svolgono le attivit\u00e0 lavorative agricole, l'allevamento del bestiame o il commercio, i \"\u015b\u016bdra\", l'ultima casta, sono portatrici di \"disgrazia\". Cos\u00ec le donne di casta \"br\u0101hma\u1e47a\" debbono necessariamente unirsi con uomini della loro stessa casta, se disgraziatamente, ad esempio, si uniscono a dei \"\u015b\u016bdra\" i loro figli saranno dei \"ca\u1e47d\u0101la\", infimi tra i fuoricasta. La proliferazione delle \"j\u0101ti\" \u00e8 motivata dalla presenza del \"kaliyuga\" e condannata fin dalla \"Bhagavadg\u012bt\u0101\" come provocatrice dello stesso:\nOltre agli hindu inseriti nel sistema castale vi \u00e8 infatti il numeroso gruppo degli \"avar\u1e47a\" (privi di colore, i \"fuori casta\"), gli \"intoccabili\" (\"ni\u1e25sp\u1e5b\u015bya\"). L'appartenenza ad un \"var\u1e47a\" non indica un'attivit\u00e0 professionale, n\u00e9 tanto meno individua un gruppo di persone che svolge attivit\u00e0 simili (\"\u015bre\u1e47i\") esso indica piuttosto il ruolo e il compito religioso in cui \u00e8 collocato un individuo fin dalla sua nascita secondo la tradizione vedica.\n\"\u0100\u015brama\": gli stadi della vita di un hindu.\nIl \"percorso\" esistenziale e religioso dei quattro stadi della vita di un hindu inerisce esclusivamente, almeno nelle sue formulazioni tradizionali, agli appartenenti di sesso maschile delle caste cosiddette \"\u0101rya\" (ovvero ai primi tre \"var\u1e47a\"), essendo rigidamente esclusi da tale percorso sia gli \"\u015b\u016bdra\" (e a maggior ragione i \"fuori casta\") sia le donne, a qualsiasi casta queste ultime appartengano.\nTali stadi sono propugnati dalla letteratura \"Sm\u1e5bti\", in particolar modo dai cosiddetti \"Dharma\u015b\u0101stra\", e sono conformi alla suddivisione in quattro parti della \"\u015aruti\".\n\"Dharma\": le norme religiose.\nOriginariamente la nozione di \"Dharma\" implicava l'armonia necessaria all'universo affinch\u00e9 esso mantenga la sua coerenza ed il suo ordine. Il mantenimento di tale ordine del Cosmo non poteva che riflettersi nel destino dell'individuo che se ne faceva portatore, ovvero nel suo \"karman\", ne consegue che progressivamente i due termini vengono a collegarsi fino a che, nel II secolo a.C. Il termine \"dharma\" viene quindi a significare per l'individuo l'insieme degli obblighi che deve soddisfare per vivere nell'ordine naturale, e quindi per inserirsi nella societ\u00e0.\nOltre questo \"var\u1e47\u0101\u015bramadharma\" (anche \"svadharma\") che inerisce al dovere dell'individuo considerato il suo posto sociale e la sua et\u00e0 ovvero la sua specificit\u00e0 (\"vi\u015be\u1e63\"), vi sono altri aspetti, pi\u00f9 generali, che riguardano tutti gli hindu a prescindere dalla loro casta e dal loro momento di vita e sono quelli elencati, ad esempio, nello \"Artha\u015b\u0101stra\" (I,3,13), nel \"Manusm\u1e5bti\" o nell'ancora pi\u00f9 completo \"V\u0101mana Pura\u1e47a\" che si possono esemplificare nelle regole del tipo \"non uccidere\", \"non mentire\", \"mantenere la purezza\", ecc. Tale \"Dharma\", detto \"s\u0101dh\u0101ra\u1e47adharma\", si esprime soprattutto per mezzo di alcune importanti dottrine, considerate alla base dello stesso \"Dharma\", tra queste l\"ahi\u1e43s\u0101\" (lett. \"assenza del desiderio di uccidere\") e la \"Satya\" (\"sincerit\u00e0\", \"veridicit\u00e0\").\n\"Ahi\u1e43s\u0101\" (\"assenza del desiderio di uccidere\").\n\"Ahi\u1e43s\u0101\", intesa in ambito occidentale e moderno come \"non violenza\", \u00e8 visto innanzitutto, a partire dal 500 a.C., come un mezzo per evitare di subire nell'aldil\u00e0 la stessa sorte che si \u00e8 fatta subire in vita agli altri. In seguito, col cambiamento della dottrina, il concetto arriver\u00e0 a includere le nozioni di compassione e solidariet\u00e0 per tutti gli esseri viventi.\nNel XX secolo Gandhi (1869-1948) utilizz\u00f2 largamente la nozione di \"ahi\u1e43s\u0101\" che \u00abin certa misura, reinterpret\u00f2\u00bb essendo peraltro, e per sua stessa ammissione, influenzato su questo dal laico giainista Raychandbhai Ravajibhai Mehta (1861-1907). Secondo Gandhi, l\"ahi\u1e43s\u0101\" \u00e8 la condizione della \"Verit\u00e0\" identificabile con Dio stesso. L\"ahi\u1e43s\u0101\", fondata per Gandhi su un continuo autocontrollo, deve quindi essere associata alla castit\u00e0, alla povert\u00e0 e all'empatia nei confronti di tutti gli esseri viventi.\n\"Puru\u1e63\u0101rta\": i quattro scopi legittimi della vita di un hindu.\nCollegata alla duplice nozione del \"var\u1e47\u0101\u015bramadharma\", \u00e8 la nozione dei \"quattro scopi legittimi della vita\" (\"puru\u1e63\u0101rta\"), composti dai tre legittimi obiettivi \"mondani\" (\"trivarga\") e uno, \"mok\u1e63a\", che li trascende tutti.\nLa vita quotidiana di un devoto hindu.\nCome gi\u00e0 premesso precedentemente, le descrizioni dei comportamenti religiosi che seguiranno ineriscono principalmente, se non esclusivamente, ai maschi delle tre prime caste, gli \"\u0101rya \", risultando esclusi, dalle pratiche qui descritte, sia gli \"\u015b\u016bdra\" che le donne, a qualsivoglia casta queste ultime appartengano. Pur originando da tradizioni antiche queste pratiche, anche se modificate, possono avere un ruolo per gli hindu di oggi.\nIl capofamiglia (\"sn\u0101taka\") deve svegliarsi all'aurora, prima che il sole sorga, e prima di rivolgersi a chicchessia deve pronunciare il nome della sua divinit\u00e0 (\"i\u1e63\u1e6da devat\u0101\"). Successivamente si guarda il palmo delle mani, come segno di buon augurio, e sempre per compiere un gesto di buon auspicio deve toccare con la mano la terra. Quindi, di fronte all'altare familiare, deve pronunciare dei \"mantra\", riflettendo su come, durante la giornata, potr\u00e0 rispettare il \"Dharma\" (le norme religiose ed etiche) svolgendo le incombenze riguardanti la sua attivit\u00e0 (\"artha\", nel senso di ricchezza).\nLe norme igieniche e di purezza posseggono un valore molto importante per gli hindu e per questo sono rigidamente codificate, a cominciare dal bagno quotidiano che deve essere eseguito con la recitazione di \"mantra\" appositi.\nDurante le abluzioni nel fiume spesso viene praticato il rito detto \"tarpa\u1e47a\", consistente nel raccogliere dell'acqua fluviale con i palmi delle mani unite, riversandola mormorando dei \"mantra\", questo allo scopo di rispettare sia le divinit\u00e0 che i 'padri' (\" pit\u1e5b\", gli antenati).\nDopo le abluzioni del mattino, l'hindu appone sul suo corpo, e sul suo volto, i \"tilaka\", ovvero i contrassegni del proprio \"samprad\u0101ya.\" (comunit\u00e0, confessione, religiosa), necessari poich\u00e9 grazie all'apposizione di questi segni i riti quotidiani daranno frutto.\nSegue la preghiera del mattino indicata come \"sa\u1e43dhy\u0101\", consistente anche nella recitazione, per diverse volte, dei versi del \"G\u0101yatr\u012b\", il primo \"mantra\" che l'hindu ha imparato a memoria durante il suo \"brahm\u0101carya\": \nSegue l'eventuale \"p\u016bj\u0101\" (adorazione) che consiste nell'adorazione per mezzo di luci fatte ondeggiare, incenso bruciato e prostrazioni nei confronti della divinit\u00e0 prescelta, queste adorazioni si differenziano a seconda del \"samprad\u0101ya\" dell'officiante, anche queste, tuttavia, vanno meticolosamente eseguite secondo un ordine prestabilito.\nL'adorazione nei confronti della divinit\u00e0 \u00e8 l'adempimento del primo dei \"cinque debiti\" (\"pa\u00f1c\u0101\u1e5b\u1e47a\") che un uomo contrae al momento della sua nascita:\n\"Vim\u0101na\" e \"Mandira\": i templi degli hindu.\nLe festivit\u00e0 religiose.\nIl termine sanscrito pi\u00f9 antico con cui si indica una festa religiosa \u00e8 \"sam\u0101ja\" (\u0938\u092e\u093e\u091c, inteso come \"riunione\"). Altri termini usati sono: \"utsava\" (\u0909\u0924\u094d\u0938\u0935; ne sottolinea la gioiosit\u00e0), \"mahotsava\" (\u092e\u0939\u094b\u0924\u094d\u0938\u0935; sempre inerente alla gioiosit\u00e0), \"mahas\" (\u092e\u0939\u0938\u094d; ne indica la magnificenza), \"vrata\" (\u0935\u094d\u0930\u0924; ne indica l'osservanza dei riti e dei precetti religiosi), \"parvan\" (\u092a\u0930\u094d\u0935\u0928\u094d; ne indica il giorno fausto rispetto al tradizionale calendario lunare, questo detto \"pa\u00f1c\u0101\u1e45ga\", \u092a\u091e\u094d\u091a\u093e\u0919\u094d\u0917).\nLa presenza di feste religiose nella cultura hindu, ha origine remote ed \u00e8 testimoniata gi\u00e0 da allusioni presenti nel \"\u1e5agveda\", confermata dalla pi\u00f9 tarda letteratura buddhista e da testi appartenenti alla \"Sm\u1e5bti\", nonch\u00e9 testimoniata da fonti epigrafiche queste risalenti fin dal III secolo a.C..\nL'anno liturgico dell'Induismo prevede numerose feste religiose. Tranne quella detta dello \"Makara-sa\u1e43kr\u0101nti\" (in devan\u0101gar\u012b: \u092e\u0915\u0930\u0938\u0902\u0915\u094d\u0930\u093e\u0928\u094d\u0924\u093f), tutte le altre feste religiose non sono legate all'anno solare ma sono mobili e corrispondono al calendario lunare di dodici mesi, che termina, a seconda delle regioni, o con un giorno di luna nuova (\"amanta\") o con quello di luna piena (\"p\u016br\u1e47im\u0101nta\").\nIl \"Makara-sa\u1e43kr\u0101nti\" intende festeggiare il passaggio del sole nel segno del capricorno (\"makara\") e corrisponde alle medesime origini delle nostre feste di Natale/Capodanno. In questa circostanza avviene il bagno di purificazione nel Gange detto \"Ga\u1e45g\u0101-s\u0101gara-mel\u0101\" che si compie alle foci del fiume, presso l'isola di S\u0101gara.\nA partire dal periodo dei Gupta (IV-V sec. d.C.), periodo in cui si osserva la diffusione di templi e santuari per tutta l'India, si diffondono le feste templari spesso dette \"rathotsava\" (\u0930\u0925\u094b\u0924\u094d\u0938\u0935; \"festa del carro\") per via della diffusa pratica di issare su un carro in legno, fabbricato e adornato in modo da riprodurre la struttura del \"vim\u0101na\" (\u0935\u093f\u092e\u093e\u0928; il \"tempio\"), l'immagine del dio a cui il tempio \u00e8 dedicato.\nLa pi\u00f9 nota festa \"rathotsava\" \u00e8 quella celebrata nella citt\u00e0 di Puri, capoluogo dello Stato indiano di O\u1e5bi\u015b\u0101. Questa festa, detta semplicemente \"rathay\u0101tr\u0101\" (\u0930\u0925\u092f\u093e\u0924\u094d\u0930\u093e, \"processione del carro\"), viene celebrata in onore di Vi\u1e63\u1e47u Jagann\u0101tha (Vi\u1e63\u1e47u \"Signore dell'universo\") nel mese di A\u1e63\u0101\u1e0dha (corrispondente al nostro giugno-luglio), all'avvio della stagione del monsone estivo.\nLe feste sono numerose e sono legate alla celebrazione di un dio. Generalmente sono precedute dal digiuno, hanno il loro centro nella processione con la statua del dio posta su un carro adornato o su un trono. Tra le principali feste si possono ricordare:\nLa cosmogonia e la cosmologia tradizionale degli hindu.\nLa manifestazione (\"s\u1e5b\u1e63\u1e6di\") e il dissolvimento (\"pralaya\"): la cosmogonia hindu.\nLa descrizione hindu del processo di genesi dell'universo, pur avendo origini vediche, si \u00e8 definita con la letteratura raccolta nella \"Sm\u1e5bti\" in particolar modo in quella \"pura\u0146ica\".\nL'universo secondo gli ind\u00f9 \u00e8 una realt\u00e0 destinata a scomparire o meglio ad entrare in un periodo di latenza, di non manifestazione (\"avyakta\") da cui riemerger\u00e0 con una nuova emanazione (detta anche \"sarga\"). Tutto questo accade da sempre e per sempre accadr\u00e0. Colui che provoca ci\u00f2 possiede l'appellativo di \"Bhagavat\" (Colui che \u00e8 divino, che \u00e8 degno di adorazione, l'Essere supremo eterno e inconcepibile) o anche di \"Svayambhu\" (Esiste da se stesso), e la compie al solo fine del gioco (\"l\u012bl\u0101\").\nIl processo di emanazione si avvia con la fuoriuscita delle acque dove egli pone il proprio sperma generando l'uovo/embrione d'oro (\"hira\u1e47yagharbha\u1e25\"). Il non generato, il \"Bhagavat\", prende al suo interno la forma di Brahm\u0101 che ricalca, secondo Mario Piantelli i pi\u00f9 antichi \"hira\u1e47yagharbha\u1e25\" e Praj\u0101pati.\nDopo essere rimasto per un secolo nell'uovo d'oro, Brahm\u0101 lo rompe fuoriuscendone, creando quindi nella parte superiore dell'uovo il mondo celeste, nella parte inferiore la terra e in mezzo lo spazio, l'etere. Tutto l'universo coincide con l'uovo di Brahm\u0101 (\"Brahm\u0101\u1e47\u1e0da\").\nCon l'universo Brahm\u0101 genera i \"deva\", il tempo, gli astri e i pianeti, le terre con i monti, gli oceani, i fiumi, ma anche delle potenze impersonali come l'Ascesi (\"tapas\"), la Parola (\"v\u0101c\"), il Desiderio (\"k\u0101ma\"), gli opposti (caldo-freddo, \"Dharma-Adharma\", ecc.). E come il \"Puru\u1e63a\" del \"Veda\" genera l'umanit\u00e0 ripartendola nelle quattro funzioni corrispondenti ai \"Var\u1e47a\". Questa \"letizia\" con cui Brahm\u0101 genera i mondi, mal si pone con le esigenze di svalutazione degli stessi promosse, ad esempio, dall'ascetismo \"\u015bivaita\".\nTerminata la genesi dei mondi, e terminati i cicli della loro manifestazione, il fuoco di \u015aiva distrugge ogni cosa e Brahm\u0101 riassorbe tutto entro di s\u00e9, addormentandosi e quindi scomparendo.\n\"Yuga\": il tempo cosmico degli hindu.\nIl tempo cosmico degli hindu \u00e8 ciclico. Questo significa che le ere cosmiche si succedono senza soluzione di continuit\u00e0, se non quella rappresentata dal periodo di latenza (\"sa\u1e43h\u1e5bti\") in cui tutto il cosmo \u00e8 riassorbito nella notte cosmica pronto a riemergere con una nuova emanazione da parte di Brahm\u0101.\n\"Brahm\u0101\u1e47\u1e0da\", l'uovo d'oro di Brahm\u0101: la cosmologia tradizionale hindu.\nNel \"Veda\" il Cosmo \u00e8 diviso in tre regioni distinte:\nLe opere successive, come i \"Br\u0101hma\u1e47a\" o le \"Upani\u1e63ad\", non si discostano significativamente dalla cosmografica vedica e occorre arrivare ai \"Pur\u0101\u1e47a\" per avere una cosmologia hindu per come la conosciamo oggi.\nL'emanazione del cosmo da parte di Brahm\u0101 corrisponde al suo uovo d'oro (\"Brahm\u0101\u1e47\u1e0da\") esso \u00e8 costituito da differenti mondi.\nNel \"Vi\u1e63\u1e47u Pur\u0101\u1e47a\" la Terra, ovvero la nostra dimensione \"orizzontale\", \u00e8 presentata come un disco piatto che si allarga, progressivamente raddoppiando, in sette cerchi (\"isole\", \"dv\u012bpa\") concentrici. Questi sette cerchi sono separati tra loro da altrettanti cerchi di eguale dimensione occupati dagli oceani composti rispettivamente di: acqua salata (il \"Lava\u1e47oda\", con una larghezza di 100\u00a0000 \"yojana\"), succo di zucchero di canna (lo \"Ik\u1e63ura\", largo 200\u00a0000 \"yojana\"), vino (il \"Suroda\", largo 400\u00a0000 \"yojana\"), \"ghi\" (il \"G\u1e5bthoda\", largo 800\u00a0000 \"yojana\"), cagliata (il \"Dadhyoda\", largo 1\u00a0600\u00a0000 \"yojana\"), latte (lo \"K\u1e63\u012broda\", largo 3\u00a0200\u00a0000 \"yojana\") e acqua dolce (lo \"Sv\u0101d\u016bdaka\", largo 6\u00a0400\u00a0000 \"yojana\").\nL' \"isola\" pi\u00f9 interna, detta \"Jambudv\u012bpa\" (lett. Isola dell'\"albero della mela rosa\", \"Syzygium jambolanum\"), che possiede un diametro di 100\u00a0000 \"yojana\", contiene al suo centro il monte Meru, la cui altezza \u00e8 pari a \"yojana\" ovvero una misura compresa tra i e i ed il suo vertice sprofonda negli inferi fino al fondo dell'uovo d'oro. Le altre \"isole\", composte da anelli e intervallate dagli oceani (sempre anelli di uguali dimensioni), procedendo verso l'esterno sono: \"Plak\u1e63dv\u012bpa\" (larga 200\u00a0000 \"yojana\"), \"\u015a\u0101lmaladv\u012bpa\" (larga 400\u00a0000 \"yojana\"), \"Ku\u015badv\u012bpa\" (larga 800\u00a0000 \"yojana\"), \"Krau\u00f1cadv\u012bpa\" (larga 1\u00a0600\u00a0000 \"yojana\"), \"\u015a\u0101kadv\u012bpa\" (larga 3\u00a0200\u00a0000 \"yojana\"), e infine l'ultima isola, \"Pu\u1e63karadv\u012bpa\" (larga 6\u00a0400\u00a0000 \"yojana\").\n\"Jambudv\u012bpa\" \u00e8 suddivisa da catene montuose che corrono parallelamente da est verso ovest, costituendo nove regioni (\"var\u1e63a\"): a nord si situa la regione \"Uttarakuru\"; al centro, partendo da est verso ovest, vi sono le regioni \"Ketum\u0101la\", \"Ilvar\u1e6da\" e \"Bh\u0101dr\u0101\u015bya\"; a sud di queste le regioni \"Harivar\u1e63a\", \"Kimpuru\u1e63a\" e \"Bh\u0101rata\", ancora pi\u00f9 a sud si situano le regioni \"Hiranmaya\" e \"Ramyaka\".\nLa regione di \"Bh\u0101rata\" \u00e8 la terra degli hindu (l\"\u0100ryav\u0101rta\", la \"Terra di mezzo\", \"Madhyade\u015ba\") ed \u00e8 l'unica terra identificata come \"karmabh\u016bmi\" (terra di azione) ovvero la terra dove chi compie le azioni \u00e8 soggetto al \"karman\"; ne consegue che solo chi vive nella regione \"Bh\u0101rata\" pu\u00f2 realizzare il \"mok\u1e63a\" (la liberazione spirituale, obiettivo ultimo di un hindu).\nLa Stella del Nord (\"Dhruva\") \u00e8 immobile sul monte Meru e le altre stelle le girano attorno, insieme alle stelle situati sopra la Terra si collocano i corpi celesti, come il Sole e la Luna, trainati da carri.\nOltre queste isole-oceani, si presenta una catena montuosa indicata come \"Lok\u0101loka\", superata questa si situa una regione di tenebre composta di elementi non mescolati aria, terra, fuoco e vento, oltre vi \u00e8 il limite dell'oscurit\u00e0, il \"lokasa\u1e43sthiti\", ovvero oltre il guscio (\"\u0101\u1e47\u1e0daka\u1e6d\u0101ha\") dell'uovo d'oro di Brahm\u0101: il nulla. L'intera sezione orizzontale del \"Brahm\u0101\u1e47\u1e0da\" possiede un diametro di 500\u00a0000\u00a0000 di \"yojana\".\nDal punto di vista \"verticale\" la cosmografia \"pur\u0101\u1e47ica\" eredita quella \"upani\u1e63adica\" dei sette \"regni\" (\"loka\") arricchendoli, tuttavia, di precisi contenuti. La serie dei sette \"regni\" procede con questa sequenza, partendo dal basso.\nQuesti primi tre \"regni\" sono indicati come \"k\u1e5btika\" (generati), infatti questi tre regni vengono distrutti alla fine di ogni \"kalpa\", ovvero quando inizia la notte di Brahm\u0101, per essere nuovamente generati al nascere del suo giorno. Gli esseri di questi tre regni vivono i risultati delle loro azioni (\"karman\") sia sotto forma di godimenti (\"bhogabh\u016bmi\") sia sotto forma di sofferenze. Occorre ricordare, tuttavia, che solo l'\"isola\" di \"Bh\u0101rata\" \u00e8 \"karmabh\u016bmi\", il luogo dove si accumulano i risultati per le rinascite future.\nAl di sopra di questi regni si situano: il \"Mahasloska\", che \u00e8 un regno intermedio in quanto pur svuotandosi degli esseri non viene distrutto alla fine del \"karpa\"; il \"Janaloka\", il \"Tapasloka\" e il \"Satyaloka\" indicati come \"ak\u1e5bittika\" (ingenerati) in quanto periscono solo alla fine dell'esistenza di Brahm\u0101, ovvero durano per un \"mah\u0101-kalpa\", sono i mondi dove vive il Deva creatore, nel loro insieme rappresentano il \"Brahm\u0101loka\" (il regno di Brahm\u0101).\nIl \"karman\" e il ciclo delle rinascite (\"sa\u1e43s\u0101ra\").\nUna delle nozioni religiose pi\u00f9 diffuse nelle religioni dell'India, e pi\u00f9 in generale in Asia meridionale, attiene al \"karman\", ovvero a quel principio per cui \u00abil comportamento di una persona porta irrevocabilmente a un'adeguata ricompensa o punizione, commisurata a tale comportamento.\u00bb:\n\"Karman\", nella prima cultura vedica, corrisponde al solo atto religioso correttamente eseguito. Nel corso dei secoli, tale atto religioso del brahmano si trasforma: dall'avere come obiettivo l'ottenimento dell'esaudimento delle preghiere da parte degli dei, diventa volto ad ottenere risultati futuri, anche nella vita successiva alla morte.\nCon l'avvento della letteratura \"upani\u1e63adica\" il quadro interpretativo cambia. In questo nuovo quadro storico, il destino dell'uomo \u00e8 segnato irrimediabilmente dalla sua condotta: da una parte egli pu\u00f2 seguire la \"via dei Padri\" (\"pi\u1e6dry\u0101na\") e rinascere in questo mondo, oppure mirare alla \"via degli Dei\" (\"devay\u0101na\"), a patto che conduca una vita ascetica rinunciando alla \"mondanit\u00e0\". Seppur le origini delle nozioni di \"karman\" e \"sa\u1e43s\u0101ra\" siano tutt'oggi oscure, il concetto di \"karman\" e quello di reincarnazione potrebbero essere entrati a far parte del pensiero brahmanico attraverso la tradizione degli \"\u015brama\u1e47a\" e della rinuncia. Nelle \"Upani\u1e63ad\", la personalit\u00e0 e la condizione di un individuo sono dunque determinate dai suoi desideri che lo conducono a volere, e quindi ad agire, in un determinato modo: l'insieme di queste azioni producono dei risultati proporzionali alle azioni stesse.\nI \"saggi\" delle \"Upani\u1e63ad\" sostenevano quindi che non solo il comportamento di un rituale o di un sacrificio pubblico producesse delle conseguenze future, ma che qualsiasi \"azione\" umana possedeva gli stessi esiti in quanto queste \"azioni\" rappresentavano un riflesso interno del processo cosmico. In una pi\u00f9 tarda \"Upani\u1e63ad\", la \"\u015avet\u0101\u015bvatara Upani\u1e63ad\", la dottrina del \"karman\" acquisisce i suoi connotati definitivi, dove \u00e8 descritto un vero e proprio rapporto di azione-beneficio, dove le azioni individuali hanno riflessi sull'anima di chi le compie; anima costretta nel ciclo delle rinascite (\"sa\u1e43s\u0101ra\") il cui esito finale dipende dal suo \"karman\".\nIl \"sa\u1e43s\u0101ra\" \u00e8 l'universo condizionato e mutevole, soggetto a nascita e morte, e si oppone, nella sua natura, al livello trascendente, incondizionato ed eterno, indicato con i termini sanscriti di \"mok\u1e63a\" e \"nirv\u0101\u1e47a\". Non esiste nell'alveo delle religioni dell'India, n\u00e9 nell'Induismo, una dottrina unica inerente al \"sa\u1e43s\u0101ra\". Quella pi\u00f9 diffusa lo descrive con l'analogia di un bruco che si muove da un filo d'erba all'altro. Il bruco rappresenta l\"'\u0101tman\" dell'individuo, il quale risulta del tutto non condizionato dal suo \"karman\": \u00e8 un suo secondo principio indicato con il termine \"j\u012bva\" che, invece, conservando i residui karmici delle esistenze precedenti, ne determina il destino futuro dopo la morte del corpo secondo quanto descritto dalla predetta \"\u015avet\u0101\u015bvatara Upani\u1e63ad\" (V,7).\nAnche che se il fine ultimo del percorso induista resta la liberazione dalle catene sa\u1e43s\u0101riche (\"mok\u1e63a\"), le pi\u00f9 diffuse pratiche religiose inerenti a questa costellazione di fedi, quali le donazioni o la devozione alle divinit\u00e0, mirano piuttosto ad accumulare dei meriti \"karmici\" e quindi a conseguire una vita migliore proprio nel suo ambito.\nLa liberazione dal \"sa\u1e43s\u0101ra\": il \"mok\u1e63a\".\nIl termine sanscrito di genere maschile \"mok\u1e63a\", cos\u00ec come il termine sanscrito femminile avente il medesimo significato \"mukti\", indicano in questa lingua la \"liberazione\" dal ciclo di nascita-morte, dalla sofferente trasmigrazione, propria del \"sa\u1e43s\u0101ra\". Ambedue i termini originano dal verbo sanscrito \"muc\" avente il significato di \"liberarsi\".\nCome abbiamo visto, la nozione di \"liberazione\" dal \"sa\u1e43s\u0101ra\" non attiene al \"vedismo\", ovvero alla religione antica dell'India, compendiata nei suoi testi religiosi dei \"Veda\" e dei \"Br\u0101hma\u1e47a\", il quale persegue essenzialmente la \"bhukti\", la felicit\u00e0 terrena, quanto piuttosto origina dai testi delle \"Upani\u1e63ad\" (il termine qui usato \u00e8 \"mukti\"; mentre nella \"Ch\u0101ndogya Upani\u1e63ad\", VII, 26,2, \u00e8 il composto \"vipramok\u1e63a\", dallo stesso significato) e si diffonde nel VI secolo a.C., contemporaneamente al buddhismo e al giainismo.\nTale nozione di \"liberazione\", espressa con termini sempre derivanti dal verbo \"muc\", verr\u00e0 successivamente approfondita da importanti testi induisti quali la \"Bhagavadg\u012bt\u0101\" e il \"Manusm\u1e5bti \".\nIn ambito delle filosofie \"yogiche\" il termine utilizzato per indicare la liberazione \u00e8 invece \"apavarga\" nel significato di \"abbandono\", \"fuga\" dal \"sa\u1e43s\u0101ra\". Mentre la filosofia \"s\u0101\u1e43khya\" predilige il termine \"kaivalya\" col significato di isolamento del \"puru\u1e63a\" liberatosi dalla \"prak\u1e5bti\".\nLe tradizioni ascetiche predicano la liberazione in vita e non dopo la morte del corpo, nel qual caso tale raggiungimento viene indicato con il termine \"j\u012bvanmukta\" (\"liberato in vita\").\nA partire dai commentari del \"Brahmas\u016btra\" propri della medievale filosofia Ved\u0101nta, il termine pi\u00f9 diffuso diviene \"mok\u1e63a\".\nSono differenti le \"vie\" di \"liberazione\" dal \"sa\u1e43s\u0101ra\" che il complesso religioso che va sotto il nome di \"Induismo\" offre al suo praticante (cfr. ad esempio le \"dar\u015bana\"), e queste possono essere approfondite nelle voci delle relative scuole e insegnamenti.\nL'Induismo nel mondo.\nL'India, Mauritius e il Nepal sono nazioni a maggioranza induista. Il Nepal fino all'avvento della repubblica \u00e8 stata l'unica nazione in cui l'Induismo era la religione ufficiale.\nL'Asia del Sud Est \u00e8 diventata in larga parte induista dopo il III secolo, e fece parte dell'Impero Chola intorno all'XI secolo. Quest'influenza ha lasciato numerose tracce architettoniche, come la famosa citt\u00e0-tempio di Angkor Vat o tracce culturali come le danze del Bharata Natyam e del Kathakali.\nDi seguito l'elenco della percentuale di praticanti induisti nelle singole nazioni:\nBibliografia disponibile in lingua italiana.\nDi seguito una bibliografia ragionata dei testi 'dell' e 'sull'Induismo pubblicati in lingua italiana."}
{"id": "2606259", "revid": "1305772", "url": "https://it.wikipedia.org/wiki?curid=2606259", "title": "Hazelton", "text": ""}
{"id": "2606264", "revid": "124678819", "url": "https://it.wikipedia.org/wiki?curid=2606264", "title": "Nigel Clough", "text": "\u00c8 il figlio di Brian Clough.\nCarriera.\nClub.\nNigel Clough ha debuttato nel Nottingham Forest nel 1985, dove fu allenato dal padre Brian; rimase a Nottingham per otto stagioni, nelle quali vinse due Coppe di Lega consecutive e segn\u00f2 oltre cento gol tra campionato e coppe. Nel 1993 venne ingaggiato dal , dove mise a segno sette reti in trentanove incontri; successivamente fece un breve ritorno al Nottingham Forest in prestito prima di passare al . Nel 1998 venne ingaggiato come calciatore-allenatore del Burton Albion, dove continu\u00f2 a scendere in campo (anche se non con molta continuit\u00e0) fino al 2005.\nNazionale.\nDopo alcune presenze nelle nazionali minori, ha debuttato con la nazionale maggiore nel 1989. Complessivamente ha giocato quattordici partite senza mai andare a segno, prendendo parte alla spedizione del campionato europeo 1992 in Svezia.\nAllenatore.\nNigel Clough ha iniziato la sua carriera da allenatore nel 2000 come calciatore-allenatore del Burton Albion. Nel 2009 \u00e8 passato al Derby County in Championship, rimanendo per quattro stagioni. Nel 2013 \u00e8 stato ingaggiato dallo Sheffield United nella League One dove rimane per due stagioni non ottenendo la promozione richiesta. Torna cos\u00ec al Burton Albion dove piazzando la squadra al secondo posto ottenendo la promozione in Championship."}
{"id": "2606269", "revid": "767487", "url": "https://it.wikipedia.org/wiki?curid=2606269", "title": "Monuments (gruppo musicale)", "text": "I Monuments sono un gruppo musicale italiano, nato nel gennaio del 1981 a Torino.\nBiografia.\n1984: Nascita del gruppo.\nI Monuments nacquero nel gennaio del 1981 a Torino, Mauro Tavella (sintetizzatori e programmi) e Andrea Costa (sintetizzatori e voce) si occupano subito esclusivamente di musica sintetica cercando di unire le melodie del pop con l'algida freddezza delle macchine. Sono gli anni del fermento della new wave. I riferimenti stilistici arrivano dalla Germania e dall'Inghilterra. Per questo motivo scelgono, in un primo tempo, di cantare esclusivamente in tedesco e poi, nel 1984, optarono per il pi\u00f9 semplice inglese. Fu di quest'anno il loro album d'esordio pubblicato da Discordia e dal titolo \"Age\", in cui le sperimentazioni elettroniche oscillano tra intimismo ed accenni di dance. Veri e propri pionieri del suono sint/pop in Italia (assieme ai pi\u00f9 radicali Pankow), fino al 1986 portano le loro note live sui palchi di mezza Europa.\nIl concerto, normalmente supportato da contributi visivi (diapositive e film in pellicola a 16\u00a0mm.), utilizza delle basi di basso e percussioni sintetiche gestite da un 4 tracce a nastro. Le parti melodiche, strumentali e vocali, vengono invece eseguite rigorosamente dal vivo. Tra il 1985 e il 1986 portano in tour, in Italia e all'estero, uno spettacolo multimediale (produzione compagnia Teatro U! di Torino) dal titolo \"Per mangiare le nuvole\" con il quale partecipano, tra l'altro, alla Prima Biennale del Mediterraneo a Barcellona come rappresentanti della musica emergente Italiana.\nTeatro, radio e cinema.\nDal 1986 in poi i Monuments decidono di occuparsi esclusivamente di colonne sonore per il teatro, la radio e il cinema indipendente. Contemporaneamente fondano il Transeuropa Rec. Studio con Carlo Ubaldo Rossi e Andrea Lesmo. In questa struttura collaborano alla realizzazione di molti prodotti della musica indipendente italiana oltre alla composizione dei propri lavori su commissione. Nel 1995 presentano un nuovo spettacolo live dal titolo \"electron\u00eca alchemica\", in pochissime e selezionate location, dove, per la prima volta, decidono di occuparsi totalmente del suono (spostando anche il mixer sul palco) gestendo l'emissione del concerto in quadrifonia. La voce abbandona la parola a favore di un uso pi\u00f9 percussivo e di effetto. Le basi accolgono il computer come gestore delle sequenze musicali. La parte visiva si sincronizza alle musiche e le luci motorizzate cadenzano le atmosfere. Negli anni successivi, abbandonato l'impegno con il Transeuropa, continuano a produrre musiche su commissione nel loro studio privato fino al 2002. Il periodo non \u00e8 dei migliori. La diffusione degli home studio aumenta la concorrenza e abbatte i costi di produzione delle musiche su commissione. Le case di produzione investono sempre meno nei prodotti originali e aumentano i format acquistati dall'estero. Mauro Tavella comincia a collaborare sempre pi\u00f9 assiduamente (come regista tecnico e, a volte, come produttore) ai progetti degli Africa Unite mentre Andrea Costa fa alcune esperienze solistiche e si occupa di organizzazione di eventi nel campo della moda e delle convention. Nel 2006 Costa e Tavella trovano nuovamente la voglia di mettersi in gioco e ridanno vita al progetto Monuments. Entra nell'organico, il cantante/compositore Marino Paire con il quale avevano gi\u00e0 collaborato nel corso degli anni a delle esperienze parallele (Quiet \"1986/88\" e Gandhistoy \"2005\"). \nNei primi mesi del 2008 \u00e8 uscito, per La Anna Logue Records di Berlino, un CD antologico che raccoglie il meglio della produzione dei primi anni di vita del gruppo (1981/84). Da quell'anno battezzano la nuova formazione a tre in una performance estemporanea live (electron\u00eca alchemica 2), rivisitano, in chiave elettronica, alcune musiche di Mozart per una performance live dell'artista Maurizio Vetrugno presso l'Accademia di Belle Arti di Torino e presentano una installazione sonora interattiva ad una mostra collettiva di arte contemporanea (Circus Fabrik) curata da Olga Gambari.\nNel periodo che va dal 2009 ad oggi escono diverse compilation con alcuni brani editi e inediti del gruppo. Nel 2012 Marino Paire lascia il gruppo; i Monuments continuano nella formazione storica degli esordi. Nel 2013 esce la ristampa in vinile del primo album \"AGE\" per la Mannequin Records."}
{"id": "2606270", "revid": "838137", "url": "https://it.wikipedia.org/wiki?curid=2606270", "title": "Commissione per la Costituzione", "text": "La Commissione per la Costituzione, pi\u00f9 spesso chiamata Commissione dei 75, fu una commissione speciale, composta di 75 membri scelti fra i componenti dell'Assemblea Costituente, che fu incaricata di elaborare e proporre il progetto di Costituzione repubblicana.\nStoria.\nLa commissione fu istituita il 15 luglio 1946 e avrebbe dovuto terminare i propri lavori entro il 20 ottobre dello stesso anno.\nLa commissione era presieduta da Meuccio Ruini, gi\u00e0 presidente del Consiglio di Stato, e venne organizzata in tre sottocommissioni: la prima, sui diritti e doveri dei cittadini, presieduta da Umberto Tupini; la seconda, sull'organizzazione costituzionale dello Stato, presieduta da Umberto Terracini; la terza, sui rapporti economici e sociali, presieduta da Gustavo Ghidini. Fu inoltre istituito un comitato di redazione (detto \"Comitato dei 18\") formato dall'Ufficio di presidenza della Commissione dei 75 allargato ai rappresentanti di tutti i gruppi politici. A tale comitato fu affidato il compito di coordinare ed armonizzare il lavoro prodotto dalle tre sottocommissioni.\nI lavori della Commissione dei 75 si protrassero fino al 1\u00ba febbraio 1947. L'Assemblea costituente (presieduta dallo stesso Terracini, che aveva proprio in quei giorni sostituito il dimissionario Giuseppe Saragat), diede inizio alla discussione generale sul progetto di Costituzione il 4 marzo 1947 per concluderla con la definitiva approvazione il 22 dicembre dello stesso anno.\nComponenti.\nQuesti i componenti della Commissione dei 75, suddivisi per gruppo politico di appartenenza:"}
{"id": "2606273", "revid": "767487", "url": "https://it.wikipedia.org/wiki?curid=2606273", "title": "Carlton Palmer", "text": "Carriera.\nClub.\n\u00c8 stato un centrocampista che ha giocato in numerose squadre inglesi, fra cui le pi\u00f9 importanti il West Bromwich Albion, lo Sheffield Wednesday, il Leeds United, il Southampton ed il Nottingham Forest.\nDal 2001 ha iniziato a lavorare come calciatore-allenatore, attivit\u00e0 che ha svolto allo Stockport County ed al Mansfield Town.\nNazionale.\nDopo alcune presenze nelle nazionali minori, ha giocato nella Nazionale maggiore inglese nel biennio 1992-1993. \nHa fatto parte della spedizione agli Europei del 1992 e complessivamente ha giocato 18 partite segnando una rete."}
{"id": "2606275", "revid": "1305772", "url": "https://it.wikipedia.org/wiki?curid=2606275", "title": "Hazelton (Dakota del Nord)", "text": "Hazelton \u00e8 un centro abitato (\"city\") degli Stati Uniti d'America, situato nella Contea di Emmons nello Stato del Dakota del Nord. Nel censimento del 2000 la popolazione era di 237 abitanti. La citt\u00e0 \u00e8 stata fondata nel 1902. Per combattere il calo demografico ad Hazelton vengono offerte terre libere e denaro per poter avviare una propria impresa. .\nGeografia fisica.\nSecondo i rilevamenti dell'United States Census Bureau, la localit\u00e0 di Hazelton si estende su una superficie di 0,60\u00a0km\u00b2, tutti occupati da terre.\nPopolazione.\nSecondo il censimento del 2000, a Hazelton vivevano 237 persone, ed erano presenti 62 gruppi familiari. La densit\u00e0 di popolazione era di 381 ab./km\u00b2. Nel territorio comunale si trovavano 129 unit\u00e0 edificate. Per quanto riguarda la composizione etnica degli abitanti, il 100% era bianco. La popolazione di ogni razza ispanica corrispondeva all'1,27% degli abitanti.\nPer quanto riguarda la suddivisione della popolazione in fasce d'et\u00e0, il 22,4% era al di sotto dei 18, il 3,8% fra i 18 e i 24, il 19,4% fra i 25 e i 44, il 24,5% fra i 45 e i 64, mentre infine il 30,0% era al di sopra dei 65 anni di et\u00e0. L'et\u00e0 media della popolazione era di 49 anni. Per ogni 100 donne residenti vivevano 99,2 maschi."}
{"id": "2606281", "revid": "1673774", "url": "https://it.wikipedia.org/wiki?curid=2606281", "title": "BET Awards", "text": "I BET Awards sono dei premi istituiti nel 2001 dal network Black Entertainment Television per celebrare afroamericani nel campo della musica, della recitazione, dello sport, e di altri settori dell'intrattenimento.\nL'edizione del 2009 \u00e8 stata completamente un tributo al defunto Michael Jackson, occasione in cui Ciara ha cantato \"Heal the World\", nota canzone di Jackson.\nLuogo.\nLa cerimonia inaugurale del 2001 fu ospitata al Paris Resort Aziz di Las Vegas Strip.\nTra il 2002 e il 2005, l'evento fu ospitato al Kodak Theatre di Hollywood.\nDal 2006 al 2012 la premiazione si \u00e8 svolta allo Shrine Auditorium di Los Angeles.\nDal 2013 la cerimonia si svolge presso il Nokia Theatre di Los Angeles."}
{"id": "2606283", "revid": "1543377", "url": "https://it.wikipedia.org/wiki?curid=2606283", "title": "What She Came For", "text": "What She Came For \u00e8 un singolo del gruppo indie rock Franz Ferdinand, estratto dal loro terzo album \"\", uscito il 31 agosto del 2009.\nIl disco.\nL'uscita del singolo \u00e8 stata ufficializzata dalla band al programma \"Tonight With Conan\", noto talk-show inglese, in cui hanno tenuto una performance della stessa canzone.\nL'uscita non ha visto l'accompagnamento di un videoclip, ma solo una release come EP digitale tramite piattaforme digitali legali.\nIl singolo non ha ottenuto particolare notoriet\u00e0."}
{"id": "2606286", "revid": "287204", "url": "https://it.wikipedia.org/wiki?curid=2606286", "title": "Paul Ambrosi", "text": ""}
{"id": "2606288", "revid": "767487", "url": "https://it.wikipedia.org/wiki?curid=2606288", "title": "Campionati mondiali di pattinaggio di velocit\u00e0", "text": "L'International Skating Union organizza i seguenti cinque tipi di campionati mondiali dello sport del pattinaggio di velocit\u00e0 (\"speed skating\" in lingua inglese)."}
{"id": "2606289", "revid": "767487", "url": "https://it.wikipedia.org/wiki?curid=2606289", "title": "Irene Carossia", "text": "Biografia.\nA sette anni vuole ad ogni costo essere iscritta ad una scuola di danza dove apprende le tecniche di questa arte.\nFrequenta il Corso di Laurea DAMS in Didattica della Musica\u00a0\u2013 Divulgazione Musicale.\nSi diploma alla Scuola Balanchine e consegue la Specializzazione in Danza Contemporanea.\nInizia lo Studio della chitarra classica presso il Liceo Musicale di Monza e lo studio del pianoforte. Inizia da giovane a scrivere, sceneggiare e coreografare i propri lavori di Teatro Danza.\nFonda e dirige la Compagnia di Teatro Danza \u201cMiraggi\u201d a Milano e la Compagnia \u201cQuarta Dimensione\u201d a Bologna.\nA 18 anni porta in scena:\nInizia lo studio sistematico del canto come mezzosoprano allieva del maestro Vincenzo Manno presso la Scuola Civica del Teatro alla Scala.\nDanza come libera professionista presso:\n\u00c8 autrice, regista, coreografa presso i Teatri di Lugano, Locarno e Ascona dove porta in scena le commedie musicali:\nDirige e interpreta L'Operetta \"Il Paese dei campanelli\" al Teatro delle Erbe e in altri Teatri di Milano.\nRealizza Laboratori di \"Musica ed Emozioni\" e \"Musica e Canto\" nelle Scuole Materne ed Elementari.\nScrive favole delle quali cura la drammatizzazione, con i bambini, nelle scuole.\nTiene laboratori nelle scuole elementari e medie per la prevenzione della violenza di genere, il recupero delle criticit\u00e0: conoscere per prevenire.\nTiene corsi di aggiornamento per docenti e genitori presso gli Istituti Comprensivi Statali per la prevenzione della violenza sulle donne.\nSvolge attivit\u00e0 di insegnamento di danza contemporanea, teatro danza, danza classica e danza neoclassica.\nSvolge attivit\u00e0 di docente di voce e di canto terapia:\nCollabora da diversi anni, con i suoi laboratori di \"Danza dell'Anima\", presso Centri Yoga e Discipline Olistiche e Ayurvediche.\nTiene stage e laboratori sulla \"Danza dell'Anima\" anche volti al recupero delle criticit\u00e0.\nScrive dirige e interpreta il ciclo di spettacoli dedicati a \"La storia delle donne\":\nScrive, dirige e interpreta l'Opera per coro, solisti e danzatrici \"Zena anima e voxe\"\nRiceve il Riconoscimento del Presidente della Repubblica per il suo impegno artistico nelle celebrazioni per i 150 anni dell'Unit\u00e0 d'Italia.\nNominata Ambasciatrice della Cultura Genovese nel Mondo.\nScrive, dirige e interpreta nei luoghi di Cultura Genovese in Italia e nel Mondo:\n\u00c8 autrice, regista e interprete dell'opera \"Condotta ell'era in ceppi\"\nOpera per Coro e Solista che chiuder\u00e0 le Celebrazioni Verdiane\u2014\"Sempre verdi\"\u2014per il Comune di Lissone (MB) Docente di Storia delle Donne presso l'UTE di Brugherio.\nTiene Conferenze presso Assessorati alla Cultura, alle Pari Opportunit\u00e0, dei Comuni, delle Province, delle Regioni e presso Associazioni Culturali e Associazioni Femminili Contro la violenza di genere.\n\u00c8 da tredici anni direttore artistico della MeC Musica e Canto S.a.s. di Irene Carossia."}
{"id": "2606291", "revid": "465169", "url": "https://it.wikipedia.org/wiki?curid=2606291", "title": "Junior Eurovision Song Contest 2009", "text": "La settima edizione del Junior Eurovision Song Contest si \u00e8 svolta il 21 novembre 2009 presso il Palazzo dello Sport di Kiev, in Ucraina.\nIl concorso si \u00e8 articolato in un'unica finale condotta da Ani Lorak, Timur Miro\u0161ny\u010denko e Dmytro Borodin, ed \u00e8 stato trasmesso in 16 paesi (inclusa l'Australia). La durata totale del concorso \u00e8 stata di 2 ore.\nIn questa edizione la Svezia ha confermato il suo ritorno, mentre la Bulgaria, la Grecia e la Lituania hanno annunciato il proprio ritiro.\nIl vincitore \u00e8 stato Ralf Mackenbach per i Paesi Bassi con \"Click Clack\".\nOrganizzazione.\nCome \u00e8 gi\u00e0 accaduto nell'edizioni precedenti, l'Unione europea di radiodiffusione (UER), ha annunciato che sarebbero state le emittenti interessate a presentare una candidatura per organizzare la manifestazione.\nIl 6 giugno 2008, \u00e8 stato annunciato che l'Ucraina con l'emittente nazionale NTU avrebbe avuto l'onore di organizzare la manifestazione, battendo le candidature della Bielorussia (BTRC) e quella della Serbia (RTS). Originariamente anche la Svezia si candid\u00f2 per ospitare l'evento, ma successivamente nell'estate del 2007 si ritir\u00f2.\nNell'autunno del 2009 la parlamentare Hanna Herman ha richiesto l'intervento del primo ministro ucraino Julija Tymo\u0161enko, riguardo la cancellazione dell'evento a causa dell'aggravarsi della pandemia influenzale suina del 2009-2010 in Ucraina. Tuttavia, il 12 novembre 2009, il vice primo ministro Ivan Vasjunik ha confermato che l'evento non sarebbe stato n\u00e9 cancellato n\u00e9 rinviato.\nScelta della sede.\nSubito dopo la conferma dell'organizzazione, NTU conferm\u00f2 che la sede sarebbe stata il Palazzo dello Sport, gi\u00e0 sede dell'edizione 2005 dell'Eurovision Song Contest.\nSlogan e logo.\nL'11 agosto 2009 l'emittente NTU ha reso noto lo slogan e il logo di questa edizione.\nLo slogan di questa edizione \u00e8 \"For the Joy of People\".\nIl logo di questa edizione \u00e8 una rappresentazione di un albero stilizzato con tre facce sorridenti. Il logo prende spunto dall'opera Sunflower of Life dell'artista folkloristica Marija Pryma\u010denko, e su cui successivamente \u00e8 stato preso come riferimento anche per la creazione della scenografia.\nPresentatori.\nI presentatori incaricati di condurre l'evento sono stati: Ani Lorak, Timur Miro\u0161ny\u010denko e Dmytro Borodin.\nFinale.\nLa finale si \u00e8 svolta il 21 novembre 2009 alle 19:00 CEST; vi hanno gareggiato 13 paesi.\nNell'Interval Act si sono esibiti Karyna Rudnyts'ka e Jurij Kuzyns'kyj con una coreografia acrobatica durante la sfilata delle bandiere ed Ani Lorak che ha cantato \"Shady Lady\".\n12 punti"}
{"id": "2606301", "revid": "599013", "url": "https://it.wikipedia.org/wiki?curid=2606301", "title": "Strasburg", "text": ""}
{"id": "2606315", "revid": "287204", "url": "https://it.wikipedia.org/wiki?curid=2606315", "title": "Strasburg (Dakota del Nord)", "text": "Strasburg \u00e8 un comune (\"city\") degli Stati Uniti d'America della contea di Emmons nello Stato del Dakota del Nord. La popolazione era di 409 abitanti al censimento del 2010.\nGeografia fisica.\nSecondo lo United States Census Bureau, la citt\u00e0 ha una superficie totale di 0,77 km\u00b2, dei quali 0,77\u00a0km\u00b2 di territorio e 0\u00a0km\u00b2 di acque interne (0% del totale).\nStoria.\nStrasburg fu progettata nel 1902 quando uno sperone della Chicago, Milwaukee, St. Paul and Pacific Railroad fu esteso fino a quel punto. Deve il suo nome alla citt\u00e0 di Strasburgo (\"Strasbourg\" in inglese) nell'Alsazia. Un ufficio postale \u00e8 in servizio a Strasburgo dal 1903.\nSociet\u00e0.\nEvoluzione demografica.\nSecondo il censimento del 2010, la popolazione era di 409 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 99,76% di bianchi, lo 0% di afroamericani, lo 0% di nativi americani, lo 0% di asiatici, lo 0% di oceanici, lo 0% di altre razze, e lo 0,24% di due o pi\u00f9 etnie. Ispanici o latinos di qualunque razza erano lo 0,24% della popolazione."}
{"id": "2606318", "revid": "767487", "url": "https://it.wikipedia.org/wiki?curid=2606318", "title": "Unione Sportiva Cremonese 2007-2008", "text": "Questa pagina raccoglie i dati riguardanti l'Unione Sportiva Cremonese nelle competizioni ufficiali della stagione 2007-2008.\nStagione.\nNell'estate del 2007 la societ\u00e0 viene acquistata dall'imprenditore cremonese Arvedi. Il direttore sportivo Erminio Favalli porta in squadra Lamberto Zauli, Leonardo Colucci, Gabriele Graziani ed altri giocatori di categoria. Il 18 aprile 2008 proprio Favalli viene a mancare a 64 anni per un infarto.\nIn campionato giunge al secondo posto dietro al e nei play-off elimina il Foggia in semifinale. Nella finale di andata vince 1-0 a , vedendo sfumare la promozione a causa della sconfitta interna per 1-3 subita nella partita di ritorno contro la formazione veneta."}
