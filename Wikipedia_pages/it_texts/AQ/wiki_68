{"id": "2559840", "revid": "729019", "url": "https://it.wikipedia.org/wiki?curid=2559840", "title": "Tranvia Bologna-Pieve di Cento", "text": "La tranvia Bologna-Pieve di Cento era, assieme alla linea proveniente da Malalbergo che con questa aveva in comune il tratto fino alla Dozza, una linea tranviaria che tra il 1891 e il 1955 collegava l'area dello zuccherificio di Bologna con la localit\u00e0 di Pieve di Cento, in una zona agricola allora dedicata alla produzione di barbabietola.\nStoria.\nSul finire degli anni settanta dell'Ottocento, l'amministrazione provinciale di Bologna ricevette numerose richieste per la costruzione di linee tranviarie a trazione meccanica che collegassero il capoluogo ai mandamenti. Tra il 1880 e il 1881, la Deputazione approv\u00f2 il \"Capitolato\" necessario a regolare la costruzione e l'esercizio di linee tranviarie nel territorio provinciale.\nFallito il progetto del Comitato per la promozione delle tranvie a vapore relativo alla costruzione di quattro tranvie che collegassero Bologna a Vignola, Finale Emilia, Portomaggiore e Massa Lombarda, l'iniziativa pass\u00f2 a compagnie dotate di capitale belga e alla Societ\u00e0 Veneta per le imprese e le costruzioni pubbliche. Tra il 1882 e il 1888 furono aperte le tranvie Bologna-Vignola e Bologna-Imola e la ferrovia Bologna\u2013Portomaggiore con diramazione Budrio-Massalombarda.\nRestava da collegare la zona a nord del capoluogo, a vocazione prettamente rurale, soprattutto in chiave di trasporto celere delle merci destinate agli opifici bolognesi. La concessione per una tranvia da Bologna a Pieve di Cento e Malalbergo fu rilasciata nel 1887 alla societ\u00e0 presieduta dall'ingegnere Ludovico Maglietta, che aveva in precedenza lavorato per la Societ\u00e0 Veneta, la quale apr\u00ec la linea tra Bologna e Pieve di Cento nel 1889.\nNello stesso anno alla societ\u00e0 di gestione, la cui denominazione per esteso era Impresa Ingegner Ludovico Miglietta per la Costruzione e l'Esercizio delle Tramvie a vapore Bologna - Pieve di Cento e Bologna - Malalbergo, subentr\u00f2 la neocostituita Societ\u00e0 Anonima per le Tramvie a Vapore Bologna - Pieve di Cento e Bologna - Malalbergo (TBPM).\nIl 16 settembre 1889 fu inaugurata la tranvia per Pieve di Cento: le due linee avevano in comune il tronco iniziale fra la stazione di via Matteotti e quella di Dozza.\nRisale al 1899 la costruzione del binario di raccordo fra la stazione terminale della tranvia di Porta Galliera e lo stabilimento di lavorazione delle barbabietole posto a Bologna in localit\u00e0 Farinello, presso la Porta Lame.\nNegli anni Venti la TBPM assunse anche il servizio di trasporto che collegava Cento e Pieve di Cento, svolto fino ad allora con carrozze a cavalli, e che il comune di Cento riteneva ormai superfluo in conseguenza dell'apertura della ferrovia Ferrara-Cento-San Giovanni in Persiceto avvenuta ad opera della Societ\u00e0 Veneta nel 1912.\nSecondo i dati indicati dal comune di Malalbergo, durante gli anni di esercizio la tranvia trasport\u00f2 oltre 35 milioni di persone e 2.800 miliardi di tonnellate di merce. Tale traffico, che negli anni trenta toccava punte di 3.000 carri inoltrati sulla rete delle Ferrovie dello Stato per un volume che oscillava fra le 20.000 e le 40.000 tonnellate di barbabietole all'anno, vide un ulteriore incremento con l'apertura di nuovi raccordi nel tratto urbano con lo stabilimento Casaralta, la Societ\u00e0 Carbonifera, la societ\u00e0 Lorenzini e con il mercato ortofrutticolo di Bologna. Un breve binario consentiva anche di raggiungere il deposito tranviario urbano detto della Zucca. \nA partire dal 1937, la graduale immissione in servizio di automotrici termiche consent\u00ec di diminuire significativamente i tempi di percorrenza, fino ad allora superiori alle due ore.\nIl 10 maggio 1941 la concessione per l'esercizio fu prorogata alla TBPM per ulteriori 10 anni.\nLa seconda guerra mondiale comport\u00f2 per la linea gravi danneggiamenti ad opera dei bombardieri alleati e dei guastatori tedeschi avvenuti nel 1944, tanto che l'esercizio pot\u00e9 riprendere solo nel dicembre 1945, in un quadro economico e sociale ormai sconvolto e che comportava deficit di esercizio via via crescenti. In tale contesto, nel 1948 la principale azionista della TBPM, la societ\u00e0 Piaggio dichiar\u00f2 fallimento, dando il via ad una catena di scioperi che peggior\u00f2 ulteriormente la situazione portando il 15 marzo 1948 la TBPM a rinunciare alla concessione a causa dell'eccessivo debito nel frattempo accumulato.\nIl personale della tranvia si costitu\u00ec allora in cooperativa (Cooperativa fra il personale per l'esercizio della Tranvia), alla quale la provincia di Bologna, che per decreto prefettizio si vide assegnati infrastrutture e rotabili della precedente societ\u00e0, affid\u00f2 l'esercizio dell'impianto in base alla precedente concessione, che nel 1951 fu appositamente rinnovata. Nel 1954 alla cooperativa subentr\u00f2 direttamente la Provincia, che costitu\u00ec all'uopo l'Azienda Provincializzata Trasporti.\nIl 1\u00ba novembre 1955 la provincia di Bologna attu\u00f2 la chiusura della linea Dozza-Pieve di Cento e della tratta Altedo-Malalbergo, cui segu\u00ec la Altedo-Bologna, il 1\u00ba dicembre 1957. La tranvia venne allora venne sostituita da un autoservizio, rimanendo il breve tratto urbano in esercizio come raccordo ferroviario soppresso a sua volta negli anni novanta del novecento dopo che gli ultimi stabilimenti raccordati avevano ormai cessato l'attivit\u00e0. Nel 2013, sul sedime di quest'ultimo, venne inaugurata una pista ciclabile.\nCaratteristiche.\nPercorso.\nLa linea per Pieve di Cento, cos\u00ec come quella per Malalbergo, aveva origine alla stazione di Porta Galliera, appositamente costruita nelle adiacenze di Bologna Centrale allorch\u00e9 non si concretizz\u00f2 l'originario progetto dell'ing. Miglietta di attestare le tranvie a Bologna San Vitale, dove avrebbe dovuto sorgere un polo d'interscambio con le ferrovie della Societ\u00e0 Veneta per Portomaggiore e Budrio.\nL'edificio di stazione esiste tuttora ed ospita la collezione di veicoli storici dell'ex ATC; tale destinazione museale non pu\u00f2 purtroppo essere fruita dal pubblico a causa di un problema strutturale che non consente di rispettare la rigida normativa per luoghi aperti al pubblico: la visita \u00e8 comunque possibile su appuntamento in alcuni periodi dell'anno; fra i rotabili conservati degna di nota sono le locomotive tranviarie a vapore TBPM n. 9 e n. 11 \"Polesine\", che fecero servizio proprio sulla tranvia Bologna-Pieve di Cento/Malalbergo.\nLasciata la stazione la tranvia attraversava l'allora periferia industriale posta a nord della citt\u00e0, incontrando nell'ordine i raccordi per lo zuccherificio, un deposito militare, le officine Casaralta e la manifattura tabacchi. La via Ferrarese veniva impegnata subito dopo l'incrocio con l'attuale via Bartolomeo Passarotti. Il binario tranviario era realizzato con rotaie vignoles allo scartamento standard di 1445\u00a0mm, cosa che consentiva il transito di carri ferroviari.\nA 3,1\u00a0km dal capolinea si trovava il bivio da cui si diramava la tratta diretta a Malalbergo. La tranvia per Pieve di Cento proseguiva verso ovest, attraversando l'abitato di Corticella, oltre al quale era presente un punto singolare costituito dall'attraversamento della ferrovia Bologna-Ferrara statale in prossimit\u00e0 della radice sud della omonima stazione, che avveniva con un passaggio a livello che imponeva pesanti soggezioni all'esercizio.\nSi proseguiva poi alla volta dell'abitato di Trebbo, ove era presente una stazione, superato il quale la linea piegava decisamente verso nord mantenendosi parallela al Reno. Alcune fermate servivano questa zona di campagna, corrispondenti agli abitati di Torreverde, Boschetto e Casadio, fino a raggiungere la stazione di Argelato. Da qui la linea piegava nuovamente verso nord ovest impegnando la via Centese, con la quale raggiungeva, superate le fermate di San Giacomo e San Donino e Castello d'Argile. Un paio di chilometri pi\u00f9 a nord si raggiungeva Pieve di Cento, capolinea dell'impianto.\nOltre alle stazioni di Bologna Porta Galliera, Dozza, Corticella, Trebbo, Argelato, Argile e Pieve di Cento, in totale erano presenti, come si evince da un orario del 1925, cinque fermate ordinarie (Viscardi, Boschetto, Casadio, San Giacomo, San Donino) e sei fermate facoltative denominate Casaralta (presso l'omonimo stabilimento a Bologna), Villa Trombetti, Torre Verde, Bagno e Villa Filippetti.\nMateriale rotabile.\nLa trazione a vapore.\nIl materiale rimorchiato della dotazione d'origine era costituito 21 carrozze di seconda e terza classe, di cui 4 a carrelli, e 74 carri merci di cui 20 chiusi; per ovviare alla carenza di materiale rimorchiato che nel frattempo si era palesata, nel 1908 furono acquistate due vetture a carrelli cui ne succedettero altrettante, di capienza maggiorata, nel 1909.\nPer la trazione di tali rotabili furono acquistate una prima serie di 5 locomotive a vapore a 2 assi, di tipo prettamente tranviario, realizzate dalla St. Leonard di Liegi nel 1889 numerate 1\u00f75; tali unit\u00e0 erano battezzate con nomi di localit\u00e0 attraversate dalla linea, come in uso all'epoca. Successivamente si aggiunsero altrettante macchine di costruzione Henschel &amp; Sohn, acquistate di seconda mano nel 1890 ed immatricolate 6\u00f77, C31\u00f732 e 9.\nIl primo potenziamento dei servizi avvenuto nel nuovo secolo comport\u00f2 l'immissione in servizio della n. 8, un'Orenstein &amp; Koppel del 1902, anch'essa a 2 assi, e di due macchine di maggiori dimensioni costruite dall'Ansaldo nel 1923 e classificate 10 e 11. Tali ultime locomotive furono riclassificate nel 1949 nel gruppo 813, sempre con i medesimi numeri progressivi. Si trattava di macchine appartenenti ad una serie consegnata a diverse imprese e raccordi industriali, fra i quali alcuni zuccherifici: la 11 era entrata in servizio in uno di questi il 12 giugno 1923 con il nome di \"Polesine\" prima di essere acquistata dalla TBPM.\nLa trazione termica.\nNel 1935 furono ordinate 4 automotrici ALn 56 monomotore, classificate 01-04 e il cui modello, denominato 028 FIAT, venne appositamente modificato per questa linea e quella per Pieve di Cento, che dopo alcuni lavori di adeguamento del raggio di curvatura furono immesse in servizio il 1\u00ba marzo 1937.\nAlla chiusura della linea le 4 automotrici trovarono nuovi acquirenti: le unit\u00e0 02 e 04 vennero cedute alla Ferrovia Mantova Peschiera (FMP) che utilizzando parti dell'unit\u00e0 gemella trasform\u00f2 l'unit\u00e0 02 aumentandone altres\u00ec la capacit\u00e0 a 60 posti a sedere. Riverniciata nei colori blu/avorio sociali il veicolo, riclassificato 60.405 prest\u00f2 servizio lungo il Mincio fino alla soppressione anche della FMP; un nuovo passaggio di propriet\u00e0 la port\u00f2 a Trento dove, previo cambio di scartamento ad un metro, fu trasformata come rimorchiata CP.1 presso la Ferrovia Trento-Mal\u00e9. Dopo 10 anni di accantonamento tale unit\u00e0 fu demolita nel 2007.\nLe ALn 56 01 e 03, revisionate ed accoppiate permanentemente grazie ad una trasformazione che le rendeva idonee al comando multiplo a cura della Ferrovia Suzzara Ferrara, furono immesse in servizio sulla linea sociale di tale azienda, fino alla demolizione avvenuta nel 1979.\nNel 1938, considerata la soddisfacente esperienza con i primi mezzi a trazione termica, la TBPM acquist\u00f2 di seconda mano dalla Compagnia Nazionale Trasporti e Comunicazioni (CNTC), la cui tranvia Borgo San Donnino-Salsomaggiore era stata soppressa l'anno prima in conseguenza dell'inaugurazione della parallela ferrovia, l'autotreno di costruzione Laviosa (azienda cos\u00ec chiamata dal nome del titolare, Alberto Laviosa) denominato T3, dal nome del modello, un rotabile dal rodiggio 2'(1A)2' costituito da due casse che poggiavano su tre carrelli e che disponeva di trasmissione meccanica. Il complesso disponeva di 54 posti a sedere di prima e seconda classe.\nNel 1940 si aggiunsero al parco altre 3 automotrici del gruppo ALn 72 costruite dalla Breda, dotate del rodiggio (1A)2' e acquistate di seconda mano dalle Ferrovie dello Stato. Tali veicoli, classificati ALn 72 2001-2003 erano derivati dalla trasformazione di automotrici a benzina realizzate nel 1933 e classificate dapprima come AUTO 72 01-03 ed in seguito ALb 72.201-203. La motorizzazione, assieme al cambio Wilson, consentiva di raggiungere la velocit\u00e0 di 110\u00a0km/h. Alla soppressione della linea sopravviveva solo la ALn 72 2003, che venne ceduta alla Societ\u00e0 Veneta."}
{"id": "2559841", "revid": "287204", "url": "https://it.wikipedia.org/wiki?curid=2559841", "title": "Estoril Open 1991", "text": "L'Estoril Open 1991 \u00e8 stato un torneo di tennis giocato sulla terra rossa. \u00c8 stata la 2\u00aa edizione dell'Estoril Open, che fa parte della categoria ATP World Series nell'ambito dell'ATP Tour 1991, Il torneo si \u00e8 giocato all'Estoril Court Central di Oeiras in Portogallo, dal 1 all'8 aprile 1991.\nCampioni.\nSingolare.\n Sergi Bruguera ha battuto in finale Karel Nov\u00e1\u010dek, 7\u20136(7), 6\u20131\nDoppio.\n Paul Haarhuis / Mark Koevermans hanno battuto in finale Tom Nijssen / Cyril Suk, 6\u20133, 6\u20133"}
{"id": "2559849", "revid": "339392", "url": "https://it.wikipedia.org/wiki?curid=2559849", "title": "11. SS-Freiwilligen-Panzergrenadier-Division Nordland", "text": ""}
{"id": "2559855", "revid": "352448", "url": "https://it.wikipedia.org/wiki?curid=2559855", "title": "Anania Shirakatsi", "text": ""}
{"id": "2559856", "revid": "291989", "url": "https://it.wikipedia.org/wiki?curid=2559856", "title": "Luigi di Borbone-Cond\u00e9, conte di Clermont", "text": ""}
{"id": "2559859", "revid": "1272592", "url": "https://it.wikipedia.org/wiki?curid=2559859", "title": "Karin (Armenia storica)", "text": "Karin (o Garin) fu una regione storica dell'Armenia, che comprendeva grossolanamente parte delle province di Erzurum e di Mu\u015f, attualmente in Turchia. Il centro della provincia era la citt\u00e0 di Karin (oggi Erzurum).\nNel 387, dopo la divisione dell'Armenia tra l'Impero bizantino e l'Impero Sassanide, la provincia pass\u00f2 in mano Romana. La provincia fu conquistata dai turchi ottomani nel 1514."}
{"id": "2559864", "revid": "768068", "url": "https://it.wikipedia.org/wiki?curid=2559864", "title": "Agyrion", "text": "Agyrion (Agyrium per i Romani, oggi Agira in provincia di Enna) \u00e8 stata una citt\u00e0, prima sicula e poi greca.\nFu la patria dello storico Diodoro Siculo (I secolo a.C.).\nStoria.\nFu governata dai tiranni, uno dei quali, Agyris, fu il pi\u00f9 potente governante della Sicilia centrale. Era contemporaneo di Dionisio il vecchio, e riusc\u00ec a resistere assieme a lui alle forze cartaginesi comandate da Magone II che invasero il territorio di Agyrion nel 392 a.C.\nAgyrion divenne citt\u00e0 greca solo nel 339 a.C. quando Timoleonte, corinzio, cacci\u00f2 via l'ultimo tiranno ed insedi\u00f2 una colonia di 10\u00a0000 greci, come riportato da Diodoro Siculo. Sempre secondo Diodoro Timoleone fece costruire splendidi edifici, tra cui il teatro.\nDiodoro attribuisce ad Eracle la creazione dei temenos di Iolao e di Gerione e del vicino lago.\nIntorno alla met\u00e0 del V secolo a.C. ad Agyrion vengono coniate alcune delle prime monete di bronzo, che rappresentano quindi uno dei primi esempi di monete fiduciarie, cio\u00e8 di monete il cui valore non era determinato dal valore intrinseco del metallo contenuto.\nI Romani la chiamarono Agyrium.\nDa Agyrium veniva un certo Apollodoro, uno dei pi\u00f9 influenti cittadini della citt\u00e0, che testimoni\u00f2 contro Verre. Dall'orazione appare l'immagine comunque di una citt\u00e0 industre e benestante, derubata da Verre.\nFu evangelizzata da San Filippo, detto il Siriaco, del quale assunse il nome che conserv\u00f2 fino al 1860 (San Filippo d'Argir\u00f2).\nMonetazione.\nPrima serie.\nLa prima moneta di Agyrion \u00e8 attribuita alla met\u00e0 del V secolo a.C. Si tratta di una moneta di bronzo che reca al dritto un'aquila con le ali chiuse ed al rovescio una ruota e la scritta \u0391\u0393\u03a5\u03a1\u0399\u039d\u0391\u0399.\nIn seguito fu coniata una moneta con una testa giovanile, forse di Eracle e la scritta \u0391\u0393\u03a5\u03a1\u0399\u039d\u0391\u0399\u039f\u039d (Agurinaion). Al rovescio \u00e8 raffigurato la protome di un toro androprosopo e la scritta \u03a0\u0391\u039b\u0391\u0393\u039a\u0391\u0399\u039f\u03a3 (Palankaios). Head suppone che si tratti del nome di un fiume, ipotesi suffragata dalla presenza del toro con fattezze umane. Questa moneta \u00e8 attribuita alla fine del V secolo-inizi del IV.\nSeconda serie.\nUna seconda serie di monete appare verso la met\u00e0 del IV secolo, quando la citt\u00e0 \u00e8 sotto il dominio del tiranno Apolloniade, che rimarr\u00e0 al potere sino al 339 a.C., quando la citt\u00e0 sar\u00e0 liberata da Timoleone.\nAlcune delle monete attribuite a questo periodo sono:\nDopo la cacciata di Apolloniade si hanno nuove monete, tra cui:\nLa moneta di Zeus riprende i tipi di una moneta contemporanea di Siracusa.\nLa monetazione prosegu\u00ec anche dopo la conquista romana della Sicilia."}
{"id": "2559866", "revid": "1543377", "url": "https://it.wikipedia.org/wiki?curid=2559866", "title": "Mauro Da Dalto", "text": "Buon passista con attitudine per le classiche sul pav\u00e9, non ha ottenuto vittorie da professionista e il suo miglior piazzamento \u00e8 stato un terzo posto nella settima tappa del Deutschland Tour 2008.\nCarriera.\nDopo sei stagioni tra i dilettanti, tre con la Zalf e tre con la Marchiol, squadra con cui ottiene le prime e uniche vittorie in carriera, passa professionista dal 2006 con la formazione ProTour Liquigas, dopo avervi corso come stagista al termine del 2005.\nCon la squadra di Roberto Amadio partecipa alle prime classiche del calendario internazionale, affrontando gi\u00e0 alla prima stagione la Parigi-Roubaix. L'anno successivo partecipa al primo grande giro, la Vuelta a Espa\u00f1a 2007. Nel 2009 si trasferisce alla Lampre di Giuseppe Saronni, partecipando per la prima, e unica, volta nella sua carriera a Giro d'Italia, nel 2009, e Tour de France, nel 2010. Corre anche, senza terminarli, Milano-Sanremo e Giro di Lombardia. Ritorna quindi alla Liquigas all'inizio della stagione 2011.\nNel 2013 rimane vittima di un incidente durante il Tour of California, cadendo a pochi chilometri dall'arrivo, collassando a causa del caldo e procurandosi una ustione alla natica. Dopo l'infortunio, la Cannondale lo tiene a riposo precauzionale e non corre pi\u00f9 per il resto della stagione, durante la quale viene coinvolto anche nell'inchiesta per doping che vede protagonista la Lampre, motivo per cui al termine dell'anno la squadra non gli rinnova il contratto.\nNon trovando pi\u00f9 un contratto tra le formazioni World Tour, dopo il 2013 Da Dalto conclude di fatto la carriera ciclistica per dedicarsi, anche grazie al diploma di perito agrario, all'agricoltura."}
{"id": "2559867", "revid": "287204", "url": "https://it.wikipedia.org/wiki?curid=2559867", "title": "Quiringh Gerritsz van Brekelenkam", "text": "Biografia.\nNon sono molte le informazioni riguardanti la sua vita. \nQuiringh Gerritsz van Brekelenkam nacque intorno al 1622.\nI suoi genitori erano Gerrit Adriaens de Plutter, di professione sarto, e Magdalena Crijnen, entrambi probabilmente cattolici.\nDato che dai documenti risulta che sua sorella Aeltgen \u00e8 nata a Zwammerdam, localit\u00e0 vicina ad Alphen aan de Rijnsi, gli storici dell'arte presumono che anche Quiringh sia venuto al mondo nella stessa localit\u00e0. Aeltgen \u00e8 stata sposata con Johannes van Oudenrogge, pittore di agricoltori e interni di stalle.\nQuiringh Gerritsz van Brekelenkam si \u00e8 formato artisticamente sotto la guida di Gerrit Dou, da cui ricevette una forte influenza pur riuscendo a sviluppare, nel corso degli anni, un suo particolare e personale stile, raffinato ed elaborato.\nDifatti il pittore artisticamente fu ispirato dall'ambiente familiare e si specializz\u00f2 nel genere di scene incentrate sulle botteghe di sarti e ciabattini, delle quali realizz\u00f2 circa venticinque varianti dal 1653 al 1664.\nIl 18 marzo 1648 entr\u00f2 a far parte della corporazione dei pittori di Leida (gilda di san Luca) e nello stesso anno realizz\u00f2 l\"'Interno con vecchia e fanciullo\", dalla forma lieve e delicata pur nella ricchezza dei temi affrontati.\nIn relazione ai suoi pagamenti annuali alla corporazione, \u00e8 menzionato come membro dal 1648 al 1650 e dal 1658 al 1667. \nNella successiva fase artistica il pittore esegu\u00ec una svolta concentrandosi sulla tessitura di trame geometriche limpide e rigide, che si immergono morbidamente in una lirica caratterizzata da figure tendenti all'astratto e da tematiche d'interni ispirate dalla vita quotidiana familiare. Validi esempi di questo nuovo corso seguito da Brekelenkam furono i vari \"Interno\" (1653) conservati in numerosi musei, il \"Lettore\" (Rijksmuseum di Amsterdam), il \"Salasso\" (Mauritshius, L'Aia), la \"Conversazione confidenziale\" e la \"Sartoria\" (Rijksmuseum), la \"Lettera\" (Kunsthalle di Amburgo).\nL'evoluzione del pittore segu\u00ec dapprima una nuova fase con \"Il consulto\", che lasci\u00f2 ampi spazi all'approfondimento psicologico, e successivamente si stabilizz\u00f2 con \"La vecchia a tavola\" (1667), intrisa da una nuova luce trascendentale. Brekelenkam evidenzi\u00f2, nonostante la sua singolarit\u00e0 e la sua semplicit\u00e0 tecnica, qualche affinit\u00e0 con la scuola di Delft.\nQuiringh Gerritsz van Brekelenkam spos\u00f2 Marie Jans Charle l'11 aprile 1648. La coppia ebbe sei figli, ma dopo la nascita dell'ultimo figlio, nel 1655 la moglie mor\u00ec. Il 5 settembre 1656, l'artista si rispos\u00f2 con Elisabeth van Beaumont; con la seconda moglie ebbe tre bambini.\nL'ultimo dipinto realizzato dal pittore fu \"De Goudweger\" (Alte Pinakothek, Monaco di Baviera), nel 1668, anno probabile della sua morte, dato che pag\u00f2 il suo contributo alla Corporazione di san Luca per l'ultima volta nel 1667. Il suo figlio pi\u00f9 giovane fu battezzato un anno dopo, il 29 maggio 1668. Nessuna traccia dell'artista successiva al 1668 \u00e8 stata trovata."}
{"id": "2559868", "revid": "322321", "url": "https://it.wikipedia.org/wiki?curid=2559868", "title": "Chiesa cattolica in Per\u00f9", "text": "La Chiesa cattolica in Per\u00f9 \u00e8 parte della Chiesa cattolica universale, sotto la guida spirituale del Papa e della Santa Sede.\nIl cattolicesimo \u00e8 la religione di maggioranza ed \u00e8 praticata circa dal 90% della popolazione.\nStoria.\nLa religione cattolica \u00e8 stata introdotta dai colonizzatori spagnoli ai tempi della conquista del Sudamerica e sostitu\u00ec le religioni precedentemente presenti sul territorio. Le precedenti religioni erano animiste e sincretiche.\nOrganizzazione territoriale.\nL'episcopato del Paese \u00e8 riunito nella Conferencia Episcopal Peruana, il cui attuale presidente \u00e8 H\u00e9ctor Miguel Cabrejos Vidarte, O.F.M., arcivescovo di Trujillo.\nNunziatura apostolica.\nNel 1829 fu istituita la delegazione apostolica del Per\u00f9. Fino al 1836 ebbero giurisdizione sul Paese come delegati apostolici i rappresentanti pontifici in Brasile. Subentrarono, dal 1836 al 1861 i rappresentanti pontifici in Colombia, cui seguirono, dal 1861 al 1877, i rappresentanti pontifici in Ecuador. Nel 1877 furono istituite relazioni diplomatiche fra la Santa Sede ed il Per\u00f9, con la nascita dell'internunziatura apostolica di Per\u00f9 e Bolivia. Il 20 luglio 1917 fu istituita la nunziatura apostolica a Lima.\nConferenza episcopale.\nLa Conferenza \u00e8 uno dei membri del Consiglio episcopale latinoamericano (CELAM).\nElenco dei Presidenti della Conferenza episcopale peruviana:\nElenco dei Vicepresidenti della Conferenza episcopale peruviana:\nElenco dei Secondi Vicepresidenti della Conferenza episcopale peruviana:\nElenco dei Segretari generali della Conferenza episcopale peruviana:"}
{"id": "2559870", "revid": "1442080", "url": "https://it.wikipedia.org/wiki?curid=2559870", "title": "Estoril Open 1991 - Singolare", "text": "Il singolare del torneo di tennis Estoril Open 1991, facente parte dell'ATP Tour, ha avuto come vincitore Sergi Bruguera che ha battuto in finale 7\u20136(7), 6\u20131, Karel Nov\u00e1\u010dek."}
{"id": "2559875", "revid": "1429175", "url": "https://it.wikipedia.org/wiki?curid=2559875", "title": "Selva (Zandobbio)", "text": "Selva \u00e8 l'unica frazione di Zandobbio in provincia di Bergamo, .\nGeografia fisica.\nTerritorio.\nLa frazione \u00e8 composta da diverse localit\u00e0 e si estende dopo la zona industriale del Comune di Zandobbio, fino al santuario di San Giovanni delle Formiche, ed \u00e8 attraversata dal torrente Malmera.\nAttivit\u00e0 economica.\nL'attivit\u00e0 economica principale \u00e8 rappresentato dall'estrazione del marmo e dalla sua lavorazione. Sono presenti sul territorio anche aziende agricole che si occupano dell'allevamento del bestiame.\nMonumenti e luoghi d'interesse.\nLa chiesa parrocchiale intitolata a sant'Anna, costituita nel 1961 con decreto del vescovo di Bergamo. Sul sagrato \u00e8 presente la \"Grotta di Lourdes\". La facciata della parrocchia \u00e8 ricoperta con marmo locale. All'interno \u00e8 possibile notare il quadro della Nativit\u00e0 con una particolare cornice. Sopra l'altare abbiamo un grande crocifisso, portato in processione per le vie del paese ogni venerd\u00ec santo.\nAl Monte Conisio \u00e8 posto il santuario di San Giovanni delle Formiche, meta di molti pellegrinaggi.\nAll'ingresso dell'abitato troviamo il lungo viale che porta alla Villa Luogo, una volta residenza padronale. All'interno \u00e8 presente un giardino con alberi secolari."}
{"id": "2559876", "revid": "228587", "url": "https://it.wikipedia.org/wiki?curid=2559876", "title": "Trust for America's Health", "text": "Il Trust for America's Health, abbreviato in TFAH, \u00e8 un'organizzazione statunitense che si occupa della politica sanitaria. Spesso questa associazione pubblica rapporti su argomenti legato alla salute come l'obesit\u00e0, la sicurezza degli alimenti e le influenze.\nLa sede centrale del Trust for America's Health si trova a Washington DC."}
{"id": "2559878", "revid": "628767", "url": "https://it.wikipedia.org/wiki?curid=2559878", "title": "Lago Tenaya", "text": "Il lago Tenaya \u00e8 un lago alpino del parco nazionale di Yosemite, posto tra la valle di Yosemite e le Tuolumne Meadows, in California. \nIl lago, la cui bellezza era decantata dai Nativi Americani, si \u00e8 formato per azione di un ramo del ghiacciaio Tuolumne durante il suo passaggio attraverso il Tenaya Canyon e si trova a 2\u00a0484 metri di altitudine.\nIl nome del lago deriva da Chief Tenaya, che incontr\u00f2 il battaglione Mariposas nei pressi del lago. Oggi, il Tenaya Lake \u00e8 facilmente raggiungibile tramite la strada statale Route 120 ed \u00e8 un luogo di attrazione particolarmente popolare per le attivit\u00e0 sull'acqua.\nStoria.\nIl Tenaya Lake \u00e8 stato cos\u00ec chiamato in onore di Chief Tenaya, ma prima di ci\u00f2 il lago era chiamato \"Pie-we-ack\", o \"Lago delle Pietre Scintillanti.\"[2], come oggi ricorda un'iscrizione incisa sul granito, sul lato est del lago stesso.\nEssendo parte dell'area di Concessione di Yosemite del 1864, l'area divenne la prima ad essere protetta a livello federale per preservarla e garantirne il pubblico utilizzo, mentre Yosemite divenne Parco Nazionale solo nel 1916.\nNel 1868 John Muir scrisse della bellezza senza tempo del Tenaya nella sua opera \"My First Summer in the Sierra\".[3]\nIdrologia.\nIl lago \u00e8 rifornito di acqua da un sistema di torrenti e sorgenti, tra cui il Murphy Creek e il Tenaya Creek."}
{"id": "2559879", "revid": "474175", "url": "https://it.wikipedia.org/wiki?curid=2559879", "title": "Francesco Brea", "text": "Biografia.\nFrancesco Brea, figlio di Antonio e nipote di Ludovico, fu attivo prevalentemente in Liguria ed in particolar modo a Taggia e una gran parte delle sue opere superstiti \u00e8 conservata nel convento locale dei domenicani.\nIl 2 maggio 1512 fece l'ingresso nello stato clericale, ma nel 1536 si spos\u00f2 con Franceschetta.\nI suoi esordi sono attestati dal polittico \"San Fabiano\" (Genova, Palazzo Bianco) risalente al 1530. Nel decennio successivo realizz\u00f2\ni \"Santi Fabiano e Rocco\" (collezione Salomon a Parigi). Nel 1543 dipinse il \"Crocifisso\" nella parrocchiale di Taggia; prosegu\u00ec con gli affreschi nel Palazzo Comunale nel 1544, con il polittico di \"San Tommaso\" e di \"San Giovanni evangelista\" (1546) per la Convento di San Domenico. L'anno successivo termin\u00f2 il polittico \"Santa Caterina d'Alessandria\" per la Chiesa dei Santi Pietro e Paolo di Ceriana.\nDal 1547 inizi\u00f2 la sua fruttuosa collaborazione con il pittore Giovanni Cambiaso da Polcevera, che per\u00f2 rese pi\u00f9 disagevole l'attribuzione delle opere successive, anche se Cambiaso era gi\u00e0 indirizzato verso l'arte cinquecentesca romana.\nFu sicuramente di Francesco Brea la \" Madonna del Rosario\", nella chiesa di San Martin-d'Entraunes (1555), che permise ai critici d'arte di attribuire a lui anche l\"Assunta\" della chiesa di Roure e la pregevole \"Immacolata\" nella concattedrale di San Michele a Sospello, la \"Maest\u00e0\" della chiesa di San Barth\u00e9lemy a Nizza, oltre che altre opere della zona presso Nizza.\nPur faticando a eguagliare la personalit\u00e0 artistica di Ludovico e la raffinatezza di Antonio, Francesco Brea si mise in evidenza per la caratterizzazione delle figure, sostenuta da gradevoli sfondi paesani, impreziositi da una forte luminosit\u00e0. L'artista ricevette una lieve influenza da parte della scuola lombarda del primo Cinquecento.\nFrancesco Brea prosegu\u00ec la sua carriera artistica fino al 1555, data del polittico per la chiesa di San Martin-d'Entraunes."}
{"id": "2559881", "revid": "125294010", "url": "https://it.wikipedia.org/wiki?curid=2559881", "title": "Rudolf Hilferding", "text": "Biografia.\nDi idee marxiste, dett\u00f2 la politica economica del Partito Socialdemocratico di Germania. Fu deputato e ministro delle finanze della Repubblica di Weimar dall'agosto all'ottobre 1923 e poi di nuovo dal giugno 1928 al dicembre 1929. Con l'avvento di Hitler si rifugi\u00f2 in Francia, ma dopo l'occupazione nazista venne arrestato e mor\u00ec in carcere in circostanze mai chiarite.\nHilferding \u00e8 considerato tra i pi\u00f9 influenti pensatori socialdemocratici del primo Novecento. Il suo saggio \"Il capitale finanziario\" influenz\u00f2 Lenin nella scrittura di \"Imperialismo, fase suprema del capitalismo\", in cui per\u00f2 criticava gli assunti dello studioso tedesco."}
{"id": "2559882", "revid": "287204", "url": "https://it.wikipedia.org/wiki?curid=2559882", "title": "Manuel Martinez", "text": ""}
{"id": "2559885", "revid": "1305772", "url": "https://it.wikipedia.org/wiki?curid=2559885", "title": "Maria Anna di Borbone-Cond\u00e9", "text": ""}
{"id": "2559888", "revid": "729019", "url": "https://it.wikipedia.org/wiki?curid=2559888", "title": "Mesopotamia armena", "text": "La Mesopotamia armena era una regione situata nella Mesopotamia, una volta facente parte del Regno di Armenia sotto Tigrane il Grande. L'impero sasanide strenuamente l'attacc\u00f2 con le sue forze armate nella speranza di riconquistarla e con essa anche la regione dell'Atrpatakan."}
{"id": "2559890", "revid": "599013", "url": "https://it.wikipedia.org/wiki?curid=2559890", "title": "Condominio", "text": "Il condominio, secondo la legge italiana, \u00e8 un istituto che indica compropriet\u00e0 sulle parti o degli edifici che sono composti da pi\u00f9 unit\u00e0 immobiliari (come ad esempio un appartamento).\nStoria.\nIl diritto romano conosceva una propriet\u00e0 privata ereditata dal genitore e rimasta indivisa tra i fratelli (\"consortium\"). In et\u00e0 classica si svilupp\u00f2 il concetto di propriet\u00e0 comune di divisione \"pro quota\" con ripartizione proporzionale dei diritti e degli obblighi con forme di tutela analoghe al diritto moderno (\"rei vindicatio partiaria\").\nDisciplina e caratteristiche dell'istituto.\nIl condominio \u00e8 disciplinato dal codice civile italiano. La legge 11 dicembre 2012 n. 220 (\u201cModifiche alla disciplina del condominio negli edifici\u201d), entrata in vigore il 18 giugno 2013, ha riformato alcuni aspetti della materia, recependo gran parte della giurisprudenza e svecchiando la disciplina dell'istituto.\nNegli edifici in condominio sono compresenti porzioni immobiliari di propriet\u00e0 esclusiva e di propriet\u00e0 comune. In base all'art. 1117 c.c., se il contrario non risulta dal titolo, sono oggetto di propriet\u00e0 comune:\n- Tutte le parti dell'edificio necessarie all'uso comune. In questo primo gruppo rientrano i pilastri, le travi portanti, i muri maestri, i tetti, i lastrici solari, le scale, l'atrio, le facciate, i portoni di ingresso, i vestiboli, gli anditi, i portici, i cortili, le fondazioni e il suolo su cui sorge l'edificio.\n- I locali e le aree destinate al servizio comune, quali le aree destinate al parcheggio, la portineria, l'alloggio del portiere, la lavanderia, gli stenditoi e i sottotetti destinati all'uso comune.\n- Le opere, le installazioni e manufatti necessari all'uso comune. Nel gruppo rientrano ascensori, pozzi, cisterne, impianti idrici e fognari, sistemi centralizzati per il gas, per l'elettricit\u00e0, per il riscaldamento e il condizionamento e la ricezione radiotelevisiva.\nSecondo il secondo comma dell'art.1118 c.c. il condomino non pu\u00f2 rinunziare al diritto sulle parti comuni per sottrarsi al pagamento delle spese (comunione forzosa), tuttavia in base al quarto comma dello stesso articolo, esso ha la possibilit\u00e0 di rinunciare all'utilizzo dell'impianto centralizzato di riscaldamento e di condizionamento, qualora dalla sua rinuncia non derivino notevoli squilibri di funzionamento n\u00e9 aggravi di spesa per gli altri condomini.\nIl rapporto tra il valore della propriet\u00e0 di ciascun condomino e il valore dell'intero condominio \u00e8 espresso in millesimi (che, per praticit\u00e0, sono riportati in apposite tabelle millesimali). Le tabelle millesimali si utilizzano per la ripartizione delle spese condominiali, per la determinazione delle maggioranze di costituzione delle assemblee e per le votazioni delle delibere.\nRegolamento condominiale.\nCome indicato dal primo comma dell'articolo 1138 del Codice Civile, quando i condomini siano dieci o pi\u00f9, \u00e8 obbligatorio redigere il regolamento condominiale. Esso deve contenere le norme relative alla ripartizione delle spese, all'uso delle cose comuni, alla tutela del decoro e all'amministrazione dell'edificio. Si distinguono regolamenti di tipo contrattuale o assembleare. Nel caso di regolamento condominiale contrattuale, il documento nella quasi totalit\u00e0 dei casi \u00e8 stato predisposto dal costruttore dell'immobile o del gruppo di immobili e depositato da un notaio per la trascrizione presso la locale conservatoria dei registri immobiliari (presso il catasto), ma esso pu\u00f2 anche essere adottato all'unanimit\u00e0.\nIl regolamento contrattuale si differenzia dal regolamento non contrattuale (o assembleare cd approvato a maggioranza) in quanto pu\u00f2 contenere limitazioni al diritto di propriet\u00e0 di alcuni condomini, costituzioni di servit\u00f9, assegnazione o destinazioni d'uso di parti comuni a un numero ristretto di condomini o per finalit\u00e0 ben definite (ad es. destinazione dell'abitazione per il portiere). Le norme di tale documento possono essere modificate solo con il consenso unanime di tutti i partecipanti al condominio; quando si acquista una propriet\u00e0 nel condominio retto da tale tipo di regolamento, lo stesso viene automaticamente accettato dal neo-acquirente, in quanto trascritto presso la conservatoria.\nIl regolamento predisposto dall'originario proprietario e/o costruttore dell'edificio \u00e8 vincolante per gli acquirenti delle singole unit\u00e0 abitative solo se il relativo acquisto \u00e8 fatto in epoca successiva alla predisposizione del regolamento stesso: infatti se nell'atto di acquisto fosse previsto l'obbligo di rispettare il regolamento da redigersi in futuro risulta evidente che viene a mancare uno schema negoziale definitivo; in quest'ipotesi diventa suscettibile di essere compreso per comune volont\u00e0 delle parti nell'oggetto del contratto, pertanto il regolamento pu\u00f2 vincolare l'acquirente solo se, successivamente alla sua redazione, vi presti volontaria adesione. Il regolamento approvato dall'assemblea di condominio con maggioranza qualificata, invece, pu\u00f2 contenere solo norme che regolano la vita comune dei partecipanti al condominio, ossia non pu\u00f2 limitare l'esercizio libero del diritto di propriet\u00e0 da parte dei condomini (ad esempio il regolamento contrattuale originario pu\u00f2 vietare la destinazione d'uso degli appartamenti per attivit\u00e0 commerciali; ma non a seguito di una modifica dello stesso approvata a maggioranza).\nL'articolo 1138 del Codice Civile dispone che \"le norme del regolamento non possono vietare di possedere o detenere animali domestici\".\nIn merito alla disciplina sugli animali domestici bisogna distinguere il caso in cui tale divieto sia inserito in un regolamento assembleare, da quello in cui \u00e8 inserito in un contratto a scopo di locazione.\nOrgani.\nGli organi del condominio sono l'amministratore di condominio e l'assemblea di condominio. Il condominio sorge automaticamente quando in un edificio i proprietari sono o diventano due o pi\u00f9 (es. l'originario unico proprietario vende un edificio a due acquirenti).\nSi parla di \"condominio minimo\" quando i condomini sono due.\nIl primo comma dell'articolo 1129 c.c. stabilisce che se i cond\u00f2mini sono pi\u00f9 di otto, \u00e8 obbligatoria la nomina di un amministratore; non sono previste sanzioni in caso di inadempienza a questa norma, se non la possibilit\u00e0 della nomina di un amministratore giudiziario, a opera del Tribunale, su istanza anche di un solo condomino. Se i proprietari non sono pi\u00f9 di otto, possono provvedere direttamente alla gestione.\nSi parla di supercondominio quando vi \u00e8 una pluralit\u00e0 di strutture singolarmente identificabili come singoli condomini e con parti in comune tra di esse. Non sempre \u00e8 facile distinguere la natura giuridica dell'edificio perch\u00e9 spesso pur essendo in una realt\u00e0 di supercondominio, l'intera struttura viene amministrata come singolo condominio, creando non pochi problemi di logistica e di disciplina giuridica applicata.\nAmministratore.\nL'amministratore \u00e8 l'organo che esegue le deliberazioni dell'assemblea, riscuote i contributi dai condomini ed eroga le spese occorrenti per la gestione e la manutenzione, redige il rendiconto annuale (Bilancio condominiale), rappresenta il condominio nei procedimenti giudiziari nei quali \u00e8 parte, compie gli atti conservativi relativi alle parti comuni, esegue adempimenti fiscali, cura la tenuta dei diversi registri (di anagrafe condominiale, dei verbali dell'assemblea, di nomina e revoca dell'amministratore e di contabilit\u00e0). Il comma 10 dell'articolo 1129 prevede che l'incarico abbia durata di un anno e si intenda rinnovato per eguale durata. La revoca pu\u00f2 avvenire in ogni momento in ogni momento, salvi i danni. La durata annuale a seguito della riforma del 2012 ha portato ad interpretazioni distinte; l'interpretazione pi\u00f9 conforme agli interessi della compagine assembleare vuole costante la durata annuale dell'incarico.Nomina, revoca e determinazione della retribuzione dell'amministratore vengono approvate dall'assemblea con &lt;un numero di voti che rappresenti la maggioranza degli intervenuti e almeno la met\u00e0 del valore dell'edificio&gt; (art. 1136 2\u00b0 comma) anche per delega.\nLa legge 220/2012 ha introdotto la possiiblit\u00e0 della revoca giudiziale degli amministratori: l'amministratore pu\u00f2 essere revocato dal tribunale ordinario, su istanza di almeno un condomino, quando:\nAssemblea.\nL'assemblea di condominio, nell'ordinamento giuridico italiano, \u00e8 l'organo deliberante del condominio, disciplinato dagli art. 1135, 1136 e 1137 del codice civile italiano. Hanno diritto di partecipare all'assemblea tutti i condomini, che devono essere avvisati in maniera certa almeno 5 giorni prima, attraverso posta raccomandata o mail certificata. La riforma del 2012 all'articolo 66 disp.att. cc. ha formalizzato le modalit\u00e0 di convocazione (raccomandata, PEC o fax) eliminando finalmente le incertezze in materia. L'assemblea decide sul regolamento di condominio, sulla nomina dell'amministratore, sulla gestione ordinaria e straordinaria del condominio. L'assemblea si esprime a doppia maggioranza (millesimi e teste), che pu\u00f2 variare a seconda di quello che viene votato.\nObblighi fiscali.\nIl condominio in quanto sostituto d'imposta \u00e8 tenuto a importanti adempimenti fiscali: effettuare e versare ritenute di acconto ogni qualvolta corrisponda compensi in denaro o in natura soggetti alle ritenute stesse con rilascio della relativa certificazione, nonch\u00e9 presentare la dichiarazione dei sostituti d'imposta (Modello 770).\n\u00c8 pertanto necessario che il condominio abbia un codice fiscale. Questo deve essere richiesto dall'amministratore all'Agenzia delle entrate presentando i suoi dati personali e il verbale dell'assemblea in cui risulta la sua nomina. In caso di sostituzione dell'amministratore del condominio sar\u00e0 cura del nuovo rappresentante comunicare la variazione.\nL'obbligo di effettuare le ritenute si verifica, ad esempio, in caso di corresponsione di somme o valori che costituiscono redditi di lavoro dipendente, come quelli pagati al portiere dello stabile o all'incaricato della pulizia, se quest'ultimo ha un rapporto di lavoro dipendente, ovvero in caso di pagamenti di somme o valori che sono redditi di lavoro autonomo, come quelli pagati all'amministratore stesso (anche se a titolo di rimborso forfettario di spese), o sulle corresponsioni di compensi relativi a contratti di appalto di opere e/o servizi. Per i condom\u00ecni, con non pi\u00f9 di otto cond\u00f2mini, privi di amministratore, le ritenute dovranno essere effettuate da uno qualunque dei cond\u00f2mini. Egli, utilizzando il codice fiscale del condominio, provveder\u00e0 ad applicare le ritenute alla fonte, a effettuarne i relativi versamenti e a presentare la dichiarazione dei sostituti d'imposta per le ritenute, i contributi e i premi assicurativi.\nDiversamente, per i condomini con pi\u00f9 di otto cond\u00f2mini, per i quali c'\u00e8 l'obbligo di nominare l'amministratore e per quelli con non pi\u00f9 di otto cond\u00f2mini che hanno provveduto a nominare l'amministratore, il soggetto normalmente incaricato dal condominio a porre in essere gli adempimenti delle funzioni di sostituto d'imposta \u00e8 l'amministratore, gi\u00e0 tenuto a comunicare gli acquisti effettuati nell'anno solare e i dati dei relativi fornitori nonch\u00e9, in forza di altre disposizioni di legge a eseguire gli adempimenti previsti in materia contributiva nei confronti degli istituti previdenziali.\nGli uffici dell'Agenzia delle Entrate possono, inoltre, richiedere agli amministratori di condominio dati, notizie e documenti relativi alla gestione condominiale.\nL'obbligo di effettuare le ritenute si applica anche al \"supercondominio\" e al \"condominio parziale\".\nIn tali ipotesi, ove sia ravvisabile una gestione autonoma delle parti interessate tale da richiedere adempimenti nettamente separati da quelli assolti dal condominio generale, il \"supercondominio\" e il \"condominio parziale\" rilevano come distinti sostituti d'imposta e hanno l'obbligo di richiedere un proprio codice fiscale.\nGli obblighi di sostituzione d'imposta, invece, non si applicano:\nInfatti, in entrambi i casi, non si \u00e8 di fronte a pi\u00f9 proprietari di diverse unit\u00e0, cos\u00ec da avere delle parti comuni a tutti, bens\u00ec a una pluralit\u00e0 di soggetti indistintamente proprietari di tutto lo stabile, ivi comprese le parti comuni.\nRipartizione delle spese.\nLe spese condominiali sono distinte in: ordinarie (pulizia delle scale, ascensore, giardino, portineria, illuminazione delle parti comuni, vuotatura fosse biologiche e pulizie degrassatori, riscaldamento centralizzato) e straordinarie (rifacimento del tetto e dei solai, tinteggiatura della facciata del palazzo). Se il contratto di locazione non prescrive altrimenti, sono a carico degli inquilini gli oneri per la manutenzione ordinaria, sono a carico dei proprietari gli oneri per la manutenzione straordinaria.\nOgni voce di spesa pu\u00f2 essere teoricamente ripartita fra i condomini secondo una tabella millesimale dedicata.\nUn'apposita tabella millesimale per la ripartizione delle spese (ordinarie e straordinarie) di riscaldamento pu\u00f2 eventualmente computare il fatto che il condomino sottoutilizza l'impianto condominiale, fino al caso limite di disporre di un contatore e allacciamento proprio non condominiale, tale da azzerare completamente l'obbligo di compartecipazione a tale tipo di onere.\nDeve pagare le spese di manutenzione straordinaria dell\u2019edificio chi era condomino al momento della delibera assembleare ha disposto l\u2019esecuzione dei lavori anche se dopo ha venduto l'appartamento.\nSpese per riscaldamento.\nIl riscaldamento \u00e8 spesso una delle voci di spesa pi\u00f9 rilevanti. Se il riscaldamento condominiale \u00e8 centralizzato, l'installazione di un contabilizzatore permette di ripartire parte delle spese in base ai consumi effettivamente registrati per ogni unit\u00e0 immobiliare, anzich\u00e9 in base ai millesimi di riscaldamento. Risulta perci\u00f2 illegittima una suddivisione di tali oneri alla stregua dei valori millesimali delle singole unit\u00e0 immobiliari.\nIn questo modo si incentiva un uso responsabile e l'iniziativa dei singoli, in tema di risparmio e di efficientamento energetico negli immobili.\nIl D.P.R. 412/1993 introduce una suddivisione dei comuni italiani in sei fasce climatiche, con limiti di orario per il funzionamento delle caldaie condominiali a riscaldamento centralizzato.\nTali limiti orari non si applicano negli impianti condominiali con termoregolatori e contabilizzazione del calore (art. 9, comma 2 e 6). \nNegli immobili dati in affitto, questo aspetto rischia di azzerare il risparmio energetico e di aumentare il contenzioso fra inquilini e proprietari, chiamati dalla legge a pagare in solido quando il condomino \u00e8 moroso.\nLa termoregolazione e contabilizzazione individuale del calore sono obbligatorie in tutta la UE in base alla direttiva 2012/27/UE art. 9 (anticipata per il settore residenziale dalla Direttiva 2010/31/UE \u00abEPBD recast\u00bb), entro il 30/06/2017: l'Italia ha recepito la direttiva con decreto Lgs. n. 102 del 4 luglio 2014, aggiornato con il dLgs 141 del luglio 2017, che impone nei condomini con impianti di riscaldamento centralizzato in tutta Italia l'obbligo di installazione di termovalvole e contabilizzatori di calore entro il 30 giugno 2017. A ci\u00f2 si aggiungono e sovrappongono precedenti norme regionali, come quelle di Piemonte, Lombardia e Alto Adige.\nGi\u00e0 l'articolo 26, comma 5, della legge 10/1991 (come modificata dai d. lgs. 192/2005 e 311/2006) prevede che la spesa deve essere ripartita in base ai consumi effettivi. Ora, la nuova norma dispone che l'importo complessivo deve essere suddiviso in relazione agli effettivi prelievi volontari di energia termica utile e ai costi generali per la manutenzione dell'impianto, secondo quanto previsto dalla norma tecnica UNI 10200 del 2015, che \u00e8 l'unica in vigore per la ripartizione delle spese di riscaldamento.\nCon il d.lgs 73/20 il legislatore ha completamente stralciato dalla legge la norma UNI 10200 e quindi non esistono pi\u00f9 condizioni per non applicarla. Conseguentemente l'assemblea condominiale riacquisisce la totale libert\u00e0 di decisione su quale metodo vuole adottare per la ripartizione delle spese per riscaldamento secondo i consumi individuali. Non serve pi\u00f9 sostenere alcun costo per progetti o calcoli di nuove tabelle millesimali: per la ripartizione delle spese fisse, se si vuole, si continuano semplicemente ad usare quelle attuali. Unica condizione che rimane \u00e8 che la \"quota fissa\" non pu\u00f2 superare il 50% dei costi totali.\nDopo l'installazione di tervovalvole e ripartitori, l'amministratore \u00e8 obbligato a ripartire le spese di riscaldamento in base ai consumi rilevati dai ripartitori. Deve essere fatta come minimo una lettura entro la chiusura dell'Esercizio e prima dell'approvazione del bilancio consuntivo condominiale, con relativo conguaglio di spesa fra consumi presunti e consumi rilevati.\nI proprietari possono a loro volta ribaltare completamente l'onere di riscaldamento ai propri inquilini in affitto, purch\u00e9 il contratto di locazione registrato (o una successiva integrazione firmata dalle parti e registrata, per quelli gi\u00e0 in corso alla data dei lavori) evidenzia le spese condominiali separatamente dal canone di locazione, e dichiara che tali spese sono presunte, e da intendersi \"salvo conguaglio\" di fine esercizio per quanto attiene alle spese di riscaldamento.\nLa spesa di installazione \u00e8 ammessa nella dichiarazione dei redditi alla detrazione IRPEF del 50% rimborsata in dieci anni, per i lavori eseguiti dopo gennaio 2015. L'amministratore deve certificare ai condomini la quota versata, ai fini della detrazione.\nDal punto di vista tecnico, la contabilizzazione pu\u00f2 essere:\nLa misura della temperatura ambiente \u00e8 molto soggetta ad errori (anche intenzionali da parte del conduttore) se sono presenti mensole, coperture o altri diatermici che la fanno risultare pi\u00f9 alta, sottostimando il reale consumo di calore. Il problema semplicemente si sposta, se per la rilevazione della temperatura ambiente, viene applicata una sonda di rilevazione a distanza. Per evitare questi errori, oppure quando il sensore \u00e8 unico, o sussistono errori di rilevazione, ripartitori omologati impostando la temperatura ambiente su un valore fisso, senza rilevazione, in genere pari al massimo di legge (20\u00a0\u00b0C). I ripartitori per costi riscaldamento sono normati dalla norma Europea UNI EN 834.\nPer un risparmio immediato, l'assemblea condominiale pu\u00f2 deliberare l'adozione di valvole termostatiche con una temperatura massima inferiore a quella consentita per legge (ad esempio 15\u00b0 anzich\u00e9 20).\nGi\u00e0 nel 1991 la legge (art.26 co.5 L.10/91) prevedeva la possibilit\u00e0 di una rilevazione a consuntivo dei consumi, con decisioni prese a maggioranza semplice dall'assemblea condiminiale. Lombardia, Piemonte e l'Alto Adige, con leggi regionali, avevano gi\u00e0 reso obbligatoria l'installazione di impianti di termoregolazione (valvola termostatica) e contabilizzazione del calore in tutti i condomini prima dell'entrata in vigore della legge nazionale.\nI consumi possono essere totalizzati mediante collegamento \"wireless\" dei ripartitori a dei totalizzatori posti ai singoli piani del condominio, o tramite lettura annuale. L'amministratore di condominio provvede a fine anno a ripartire la spesa.\nCon le innovazioni del D.Lgs.311/2006, entrato in vigore il 2 febbraio 2007, la facolt\u00e0 distacco individuale dall'impianto centralizzato non esiste pi\u00f9.\nFino al 2006, in base alla legge n.10/199 art. 26 comma 2, il singolo condomino ha diritto a distaccarsi dall'impianto centralizzato di riscaldamento o condizionamento, senza che questo sia previsto espressamente dal regolamento condiminiale ovvero previa delibera dell'assemblea, restando tenuto a concorrere al pagamento delle sole spese di manutenzione straordinaria dell'impianto e per la sua conservazione e messa a norma. Tale diritto non sussiste se dal suo distacco derivano notevoli squilibri di funzionamento o aggravi di spesa per gli altri condomini.\nNello stesso senso, muove il DPR 59/2009 del 2-4-2009 (attuazione delle norme europee sul rendimento energetico in edilizia in riferimento al D.Lgs.192/2005) all'art.4 commi 9 e 10, stabilisce poi che la realizzazione di impianti autonomi (anche in esito a distacco individuale) possa essere consentita solo in casi eccezionali, documentati nella relazione energetica, nei quali non sia possibile il riscaldamento centralizzato.\nLe norme europee, e quelle in loro recepimento, tengono conto del fattore ambientale, e che a parit\u00e0 di stato dell'arte della tecnologia, una caldaia e un impianto di riscaldamento centralizzato consentono una maggiore efficienza energetica, sia in termini di minore consumo che di emissioni inquinanti (v. anche Cassazione), rispetto ad impianti termoautonomi unifamigliari, oltre al vantaggio di poter controllare pi\u00f9 facilmente il suo adeguamento anche alle norme di sicurezza, con controlli periodici.\nResponsabilit\u00e0.\nCondomini morosi.\nNei confronti dei cond\u00f2mini in ritardo col pagamento delle spese condominiali, dopo 6 mesi dal rendiconto in cui risulta la morosit\u00e0 (entro sei mesi dalla chiusura dell'esercizio nel quale il credito esigibile \u00e8 compreso.), l'amministratore ha l'obbligo di agire per la riscossione forzosa delle somme dovute dagli obbligati, cio\u00e8 richiedere il decreto ingiuntivo, salvo dispensa assembleare (art. 1129 cod. civile), preceduto da eventuale sollecito di pagamento.\nIn caso di opposizione del condomino moroso al decreto ingiuntivo, grava su questi (Cass. 3 dicembre 2015 n. 24629) l'onere di attivare la procedure di mediazione, obbligatoria come condizione di procedibilit\u00e0 della domanda giudiziale. Se l'amministratore e il condomino moroso si accordano con la mediazione per estinguere il credito con il pagamento di una quota parte bassa della somma inizialmente dovuta, e senza una delibera dell'assemblea dei condomini in merito, gli altri condomini su cui verr\u00e0 ripartita \"pro quota\" la differenza, possono citare l'amministratore per danno al condominio.\nSempre il nuovo art. 63 disp. attuative c.c. prevede che \u201ci creditori [del condominio] non possono agire nei confronti degli obbligati in regola con i pagamenti, se non dopo l'escussione degli altri condomini\u201d. Dietro richiesta dei creditori, l'amministratore deve comunicare loro i dati e i nominativi dei condomini morosi: l'amministratore \u00e8 comunque il primo soggetto tenuto ad agire per il recupero. \nDiversamente dal passato il creditore del condominio non pu\u00f2 agire verso un condomino qualunque, anche in regola coi pagamenti, che anticipava la somma dovuta dai condomini morosi e poi doveva rivalersi su questi. Con la riforma, anche il creditore del condominio che decide di agire per il recupero del credito, senza attendere gli atti dell'amministratore, deve iniziare l'azione a partire dai condomini morosi.\nIn ogni caso, i condomini inoltre rispondono in solido per i debiti di quelli morosi per un importo massimo determinato. La Corte di Cassazione a Sezione Unite ha stabilito in via definitiva il principio della parziariet\u00e0 o \"pro quota\" delle obbligazioni condominiali, in sostituzione del principio di responsabilit\u00e0 solidale passiva (Cass. civ., Sez. un., Sentenza 8 aprile 2008, n. 9148).\nResponsabilit\u00e0 \"pro quota\" non significa che i condomini rispondono esclusivamente per la propria quota di spese condominiali, ossia non per i condomini morosi: significa invece che le somme mancanti per morosit\u00e0 devono essere ripartite, in base ai millesimi di propriet\u00e0, fra tutti i condomini, morosi e no.\nPertanto, \u00e8 illegittimo far anticipare ai soli condomini non morosi l'importo del debito, in quanto questo comporterebbe di addebitare ad altri condomini una quota superiore ai loro millesimi di propriet\u00e0, essendo questa maggiorata della quota relativa ai millesimi di propriet\u00e0 di quelli morosi. Il creditore pu\u00f2 esercitare avverso i condomini debitori nei suoi confronti l'azione esecutiva per l'intero importo, d'altronde non pu\u00f2 esercitare nei confronti degli altri azioni esecutive per importi superiori al debito dovuto ripartito rispetto ai millesimi di propriet\u00e0. L'ingiunzione include interessi legali, spese di sollecito e spese legali. Riguardo spese legali questione da approfondire: \u00c8 affetta da nullit\u00e0 - e quindi sottratta al termine di impugnazione previsto dall'art. 1137 c.c., la deliberazione dell'assemblea condominiale che incida sui diritti individuali di un condomino, come quella che ponga a suo totale carico le spese del legale del condominio per una procedura iniziata contro di lui, in mancanza di una sentenza che ne sancisca la soccombenza, e detta nullit\u00e0, a norma dell'art. 1421 c.c., pu\u00f2 essere fatta valere dallo stesso condomino che abbia partecipato all'assemblea ancorch\u00e9 abbia espresso voto favorevole alla deliberazione, ove con tale voto non si esprima l'assunzione o il riconoscimento di una sua obbligazione, come secondo la sentenza dalla Corte suprema di cassazione Civile, Sezione II, 6 ottobre 2008 n 24696.\nIl creditore continuer\u00e0 ad avviare un'unica citazione in giudizio e ingiunzione di pagamento avverso il condominio e l'amministratore, suo legale rappresentante, dovendo procedere nei confronti dei singoli condomini nella sola fase del pignoramento. L'amministratore pu\u00f2 chiedere al giudice un decreto ingiuntivo di pagamento avverso i condomini morosi. Se il valore della controversia non eccede 1.100 euro la domanda pu\u00f2 essere proposta personalmente dall'amministratore (art. 82 c.p.c.), negli altri casi sar\u00e0 sempre necessaria l'assistenza di un avvocato. Il decreto ingiuntivo per il pagamento di contributi condominiali risultanti dallo stato di ripartizione approvato dall'assemblea il decreto pu\u00f2 essere richiesto con efficacia provvisoriamente esecutiva, perci\u00f2 idoneo a fondare una esecuzione forzata anche in pendenza di eventuale opposizione presentata da controparte. In questo modo, il creditore pu\u00f2 recuperare in tempi rapidi quanto dovuto e l'amministratore avere copertura per le altre spese determinate dalla morosit\u00e0 (spese di sollecito, legali, ecc), permettendo ai condomini di anticipare al peggio somme limitate. In alternativa, l'amministratore pu\u00f2 come in passato procedere d'ufficio a ripartire i deficit di cassa, penali e interessi di mora notificati dai creditori, fra tutti i condomini, in base ai millesimi.\nL'assemblea pu\u00f2 denunciare l'amministratore per danno al condominio, ovvero il condomino pu\u00f2 chiedere il risarcimento del danno, derivante dalla sua condotta negligente e omissiva che ha comportato il mancato o ritardato recupero del credito, in base agli artt. 1130 e 1131 c.c., che lo obbliga ad assicurare i servizi di condominio e alla riscossione dei contributi. Di nuovo, la norma \u00e8 interpretabile in merito alla gestione delle morosit\u00e0 oppure alla sola riscossione non coattiva delle quote condominiali. La condotta sussiste ad esempio se non si \u00e8 intentata alcuna azione avverso i morosi, oppure se l'amministratore non si \u00e8 avvalso delle speciali tutele che la legge riserva ai crediti condominiali, a maggior ragione del fatto che questi non sono creditori privilegiati.\nSe ripartisce i debiti \"pro quota\", oppure se il credito \u00e8 inesigibile e il recupero non va a buon fine, il condominio, se raggiunge l'unanimit\u00e0 dei presenti in assemblea, o i cond\u00f2mini devono citare in giudizio i morosi, anticipare le spese legali e i terzi creditori in base ai millesimi, e recuperare il tutto solamente al termine del procedimento giudiziario.\nPer adottare criteri di ripartizione diversi dalla proporzionalit\u00e0 (millesimi di propriet\u00e0), ad esempio per far anticipare il debito ai solo condomini non morosi, occorre all'amministratore una delibera assembleare (art. 1123 c.c.). La delibera deve essere approvata di norma all'unanimit\u00e0, a maggioranza in situazione di urgenza, ad esempio se il creditore ha avviato azioni esecutive che, per un mancato pagamento del debito, comporterebbero l'interruzione di servizi di condominio, ovvero, anche in assenza di ingiunzioni di pagamento, se l'amministratore pu\u00f2 provare che il mancato pagamento dei creditori comporta maggiori oneri per l'intero condominio, quali per l'aumento degli interessi di mora, o delle spese legali per il proseguimento della causa.\nLa responsabilit\u00e0 personale dei condomini per le obbligazioni deliberate dall'assemblea condominiale e dall'amministratore \u00e8 una tematica oggetto di un dibattito che dura da 50 anni. In passato, la maggioranza dei provvedimenti della magistratura stabiliva che i condomini sono responsabili in via solidale nei confronti di qualunque creditore. L'amministratore oppure la societ\u00e0 creditrice del condominio potevano ottenere dal giudice un decreto ingiuntivo e procedere alla riscossione forzata verso uno qualsiasi dei cond\u00f2mini. Questi aveva poi facolt\u00e0 ad esercitare il proprio diritto di rivalsa nei confronti del condomino moroso. quest'obbligo di anticipare debiti altrui riguadab anche le unit\u00e0 immobiliari in regola con tutti i pagamenti delle rate. \nInoltre, legge non fissava n\u00e9 un importo minimo per la procedibilit\u00e0 del credito condominiale, n\u00e9 un massimale che potesse essere richiesto cumulativamente per tutte le situazioni di morosit\u00e0 al singolo condomino. Analogamente, non prevedeva tutele o deroghe alla discrezionalit\u00e0 dei creditori esterni o dell'amministratore rispetto ai condomini non morosit\u00e0 e in situazioni di difficolt\u00e0 economica.\nIl provvedimento esecutivo poteva essere chiesto addirittura verso condomini non nominati nella sentenza. Tale condomino poteva esercitare il diritto di regresso nei confronti di quello insolvente, per la somma che aveva dovuto anticipare. I riferimenti normativi sono gli artt. 1123, 1294, 1295 e 1314 c.c. Non esiste, infatti, una normativa specifica in merito alla responsabilit\u00e0 dei condomini nei confronti di creditori terzi. L'art. 1123 c.c. indica che le spese per la conservazione e il godimento di parti comuni si ripartiscono in proporzione ai millesimi di propriet\u00e0 e non specifica come fare se un proprietario ritarda o non paga le proprie quote. L'approvazione di criteri diversi da quello di proporzionalit\u00e0 deve avvenire \"all'unanimit\u00e0\", per cui l'assemblea dei condomini non pu\u00f2 deliberare a maggioranza la costituzione di un fondo cassa/fondo morosit\u00e0 da utilizzare a compensazione delle rate mancanti, non pu\u00f2 ripartire sui condomini non morosi le somme e relativi penali o interessi di mora dovuti alla condotta di singoli.\nLa Cassazione ha ammesso come unica eccezione una delibera a maggioranza in merito alla creazione di un fondo cassa, la situazione di urgenza che si crea quando il creditore notifica al condominio il precetto delle sue spettanze, e il mancato blocco dell'azione esecutiva comporta l'interruzione di servizi di condominio di particolare importanza, quali riscaldamento, ascensori, luci (Corte suprema di cassazione, sent. n. 13631 del 5 novembre 2001, pag. 2025).\nCi\u00f2 vale a titolo provvisorio e temporaneo, salvo conguaglio a favore dei condomini non morosi e avvio da parte dell'amministratore delle iniziative necessarie per ottenere il pagamento degli oneri insoluti dal debitore.\nPer il caso generale, gli artt. 1294 e 1295 c.c. indicano due modi alternativi per ripartire le obbligazioni: i condebitori sono tenuti in solido (art. 1294), i coeredi dividono l'obbligazione in proporzione alle quote (art. 1295). Secondo l'art. 1313, quando ci sono pi\u00f9 debitori e l'obbligazione \u00e8 la stessa, ciascuno \u00e8 tenuto a pagare la sua quota di debito. La legge non menziona il criterio della divisibilit\u00e0 dell'obbligazione, per stabilire se la responsabilit\u00e0 sia solidale o meno, ma \u00e8 quanto la giurisprudenza interpreta dagli artt. 1294 e 1313 c.c.\nLa Cassazione ha motivato la decisione constatando che il conferimento di un appalto da parte di una pluralit\u00e0 di committenti non \u00e8 sufficiente perch\u00e9 si applichi l'art. 1294 del codice civile, relativo alla solidariet\u00e0 fra condebitori. Oltre all'identica causa del debito, occorre anche la sua non-divisibilit\u00e0, requisito che manca per le spese condominiali, che sono ripartite per millesimi. Alle obbligazioni condominiali deve applicarsi l'art. 1295 del c.c., simile alla ripartizione dei debiti fra coeredi.\nCaso particolare \"a latere\" \u00e8 la responsabilit\u00e0 solidale fra acquirente e vecchio proprietario. La giurisprudenza ha interpretato tale responsabilit\u00e0 in modo restrittivo rispetto al passato, confermando l'orientamento verso una responsabilit\u00e0 personale e non pi\u00f9 solidale delle obbligazioni dei condomini. Il nuovo proprietario risponde in modo solidale col vecchio solamente per le spese deliberate e/o sostenute dal condominio nell'anno in corso e quello precedente l'acquisto, da solo per le spese pi\u00f9 vecchie.\nInterruzione dei servizi a godimento separato.\nFra gli strumenti non giudiziali di autotutela del creditore, troviamo la possibilit\u00e0 per l'amministratore -ovvero per l'assemblea di condominio- di decidere per i condomini morosi l'interruzione dei servizi suscettibili godimento separato, anche essenziali quali per prima casa adib\u00ecta ad abitazione principale, e attuata con ingresso nei locali di propriet\u00e0 del condomino, nel caso di morosit\u00e0 che si sia protratta per oltre un semestre (art. 15, l. 220/2012): parcheggio condominiale con sbarra elettrica, ascensore condominiale munito di chiavi, pulizia delle scale e servizi di portineria, acqua centralizzata, luce, riscaldamento, antenna TV, a patto che per la configurazione degli impianti, l'interruzione non comporta l'interruzione del servizio anche a condomini in regola coi pagamenti.\nCos\u00ec come \u00e8 enunciata dalla legge, si tratta di una facolt\u00e0 (e non di un obbligo) dell'amministratore, che quindi potrebbe anche non avvalersene prima di procedere a ripartire le somme mancanti \"pro quota\" fra tutti i condomini. Il regolamento condominiale che vieti tale potere all'amministratore, sarebbe invalido. Tuttavia, \u00e8 fatto obbligo all'amministratore di \u201cagire per la riscossione forzosa delle somme dovute dagli obbligati entro sei mesi dalla chiusura dell'esercizio nel quale il credito esigibile \u00e8 compreso\u201d (art. 1129 c.c., comma 9).\nLa situazione \u00e8 analoga anche per il caso frequente di un proprietario responsabile in solido per l'inquilino moroso. La giurisprudenza ha pi\u00f9 volte stabilito che la responsabilit\u00e0 \u00e8 personale, ovviamente e in primo luogo dell'autore di una condotta che viola il regolamento del condominio, e non \"automaticamente\" del proprietario. Ci\u00f2 pu\u00f2 per analogia essere fatto valere anche per i consumi di servizi \"comuni\" quali acqua e riscaldamento condominiali, e per il mancato pagamento delle relative spese.\nIl proprietario pu\u00f2 chiedere all'amministratore una contabilizzazione separata per le spese straordinarie e per le spese ordinarie, e di inviare queste ultime all'inquilino che le pagher\u00e0 direttamente al conto corrente del condominio. Tutto ci\u00f2 configura in diritto e di fatto la posizione dell'inquilino come parte avente soggettivit\u00e0 giuridica da parte di e nei confronti del condominio, con la conseguente legittimit\u00e0 attiva e passiva ad agire in giudizio: in un qualunque rapporto di debito-credito, cos\u00ec come l'inquilino pu\u00f2 contestare all'amministratore importo e natura delle spese ordinarie addebitate, cos\u00ec parimenti l'amministratore pu\u00f2 in linea teorica (e nessuna norma lo vieta esplicitamente) agire in giudizio avverso l'inquilino moroso per il recupero del credito dovuto. Responsabilit\u00e0 solidale non significa certamente che s\u00eca il proprietario a rispondere automaticamente di qualsiasi negligenza o morosit\u00e0 del locatario..\nIl distacco dei servizi suscettibili di godimento separato rappresenta un utile e valido strumento per evitare una crescente morosit\u00e0, cos\u00ec come per indurre il conduttore a saldare il debito residuo, ovvero liberare l'immobile in caso di sfratto. La condotta negligente dell'amministratore crea e configura un potenziale danno al singolo locatore cos\u00ec come a tutto il condominio, giustificato motivo oggettivo per chiedere una revoca anticipata del mandato dell'amministratore in sede di assemblea condominiale, ovvero di una valutazione del potenziale danno arrecato.\nPrima di \"ribaltare il credito\" nei confronti dei proprietario, in quanto responsabile in solido col locatario dei debiti condominiali, l'amministratore \u00e8 chiamato ad usare la medesima sollecitudine nei confronti del locatore, specialmente nel caso in cui il contratto di locazione preveda che sia il locatario a provvedere direttamente al pagamento delle spese condominiali nel conto corrente gestito dall'amministratore.\nLa giurisprudenza ha interpretato in modo controverso l'identificazione dei servizi suscettibili di godimento separato cui \u00e8 applicabile la legge, talora tendendo a escludere servizi essenziali come acqua, luce e riscaldamento centralizzati. Tale insieme di servizi in via minimale ricomprende, fra gli altri, l'uso dell'ascensore condominiale (limitabile tramite chiavi al'uso dei condomini non morosi.\nLocatori e inquilini.\nLa responsabilit\u00e0 \u00e8 in primo luogo dell'inquilino che viola il regolamento. Questi per primo deve essere informato dall'amministratore di eventuali segnalazioni o lamentele dei condomini.\nA seguito di ripetute (e provate) segnalazioni degli altri proprietari, inquilini e/o dell'amministratore, per violazioni al regolamento, il locatore \u00e8 tenuto a esercitare gli strumenti che la legge e il contratto di affitto mettono a sua disposizione per garantire il quieto vivere e il rispetto del regolamento, quali interventi di insonorizzazione ed isolamento acustico, che hanno un minimo costo aggiuntivo rispetto al solo isolamento termico; fino alla disdetta del contratto e sfratto per giusta causa dell'inquilino inadempiente.\nIl non avere attivato lo strumento giuridico per riottenere la disponibilit\u00e0 dell'immobile rende a sua volta il locatore inadempiente all'obbligo del rispetto del regolamento di condominio, da ci\u00f2 derivando la sua responsabilit\u00e0 nei confronti del condominio e degli altri condomini.\nIn un eventuale causa civile, il locatore pu\u00f2 essere chiamato in solido con l'inquilino al risarcimento danni verso gli altri condomini.\nSanzioni.\nLa norma italiana non stabilisce:\nLa legge n. 220/2012 art. 24 eleva le sanzioni massime (art. 70 disp. att. cc) applicabili stabilendo che: Per le infrazioni al regolamento di condominio pu\u00f2 essere stabilito, a titolo di sanzione, il pagamento di una somma fino ad euro 200 e, in caso di recidiva, fino ad euro 800. La somma \u00e8 devoluta al fondo di cui l'amministratore dispone per le spese ordinarie.\nL'assemblea di condominio pu\u00f2 deliberare (all'unanimit\u00e0) modifiche al Regolamento di condominio per introdurre sanzioni minori di quelle ammesse dalle legge per i trasgressori, restando invece inderogabili gli importi massimi.\nIl d.l. n. 145/2013 (cos\u00ec detto decreto Destinazione Italia), il quale ha specificato che la sanzione \"pu\u00f2\" essere irrogata dall'assemblea con il voto favorevole della maggioranza degli intervenuti alla riunione ed almeno la met\u00e0 del valore millesimale dell'edificio. \nL'amministratore ha il compito di riscuotere la sanzione irrorata dall'assemblea, mentre non pu\u00f2 irrorare multe di propria iniziativa, per le quali \u00e8 invece necessaria una delibera condominiale. Prima della riforma del 2012, non era necessaria la delibera dell'assemblea per irrorare sanzioni (art. 1131), dal 2012 non \u00e8 pi\u00f9 nemmeno obbligatorio che il Regolamento di Condominio preveda espressamente le sanzioni ovvero richiami il codice civile, anche se questa prassi rimane consigliabile.\nLe sanzioni pecuniarie includono gli interessi di mora per il mancato e/o ritardato pagamento di rate condominiali.\nSecondo un orientamento giurisprudenziale, l'amministratore \u00e8 \"obbligato a irrogare tali sanzioni\", se si considera che \u00e8 tenuto (art. 1130) a \"curare l'osservanza del regolamento del condominio al fine di tutelare l'interesse generale al decoro, alla tranquillit\u00e0 ed all'abitabilit\u00e0 dell'edificio\" (Cassazione, sentenza n. 14735 del 26 giugno 2006), e soprattutto a \"riscuotere i contributi [\u2026] per la manutenzione ordinaria delle parti comuni e per l'esercizio dei servizi comuni\" (art. 1131, comma 3), potendosi verificare un probabile aggravio di queste spese a causa della condotta del condomino che non osserva il Regolamento, e che l'importo della sanzione \u00e8 proprio per legge destinato al fondo per le spese ordinarie.\nLa riscossione \u00e8 quindi responsabilit\u00e0 dell'amministratore, il sollecito scritto o telefonico non \u00e8 obbligatorio prima dell'ingiunzione di pagamento, essendo sufficiente il rendiconto di bilancio dell'esercizio notificato ai condomini. Compete all'amministratore la scelta di affidare a un avvocato il compito dell'ingiunzione dei pagamenti.\nIn base all'art. 63, \"Per la riscossione dei contributi in base allo stato di ripartizione approvato dall'assemblea, l'amministratore pu\u00f2 ottenere decreto di ingiunzione immediatamente esecutivo, nonostante opposizione\". Non \u00e8 quindi obbligatorio il procedimento di mediazione, n\u00e9 attendere 40 giorni dopo la notifica del decreto ingiutivo: gi\u00e0 il giorno dopo la notifica, il creditore pu\u00f2 procedere con espropriazione forzata. Non sono opponibli ai crediti condominiali i beni iscritti in apposito fondo patrimoniale.\nNessuna tutela particolare, invece, \u00e8 prevista per i proprietari nei confronti di un amministratore reo di appropriazione indebita dei denaro versato dai condomini.\n\u00c8 sufficiente un piano di ripartizione delle spese approvato dall'Assemblea, sia preventivo sia consuntivo: la presenza di un consuntivo di spese non \u00e8 pi\u00f9 condizione per l'ingiunzione di pagamento, n\u00e9 \u00e8 richiesto il consenso dei condomini (Art. 63 disp. Att. codice civile, R.D. n. 318/1942, sentenze Cassazione n. 24299/08 e n. 6323/03). Vale per\u00f2 in generale che il credito deve essere certo, liquido ed esigibile: la certezza del credito si ha solo nel bilancio consuntivo di fine esercizio.\nL'entit\u00e0 della sanzione pu\u00f2 essere impugnata presso il giudice ordinario o di pace, che pu\u00f2 ridurla anche d'ufficio (art. 1384, Cassazione Sentenza n. 18128/05 del 13/09/2005) se \u00e8 manifestamente eccessiva o se il condomino ha parzialmente adempiuto alle sue obbligazioni e non \u00e8 stata ridotta la sanzione a suo carico.\nNormativa di interesse.\nTesto unico dell'edilizia e regolamenti comunali.\nNel testo unico dell'edilizia vengono riportate le definizioni di manutenzione ordinaria, di manutenzione straordinaria, di ristrutturazione, di intervento di restauro ecc.; con clausola di cedevolezza alcune regioni hanno autonomamente legiferato. Nel testo unico sono inoltre elencati i casi in cui \u00e8 necessario richiedere la \"\"segnalazione certificata di inizio attivit\u00e0\" (SCIA) oppure il \"permesso di costruire\"\".\nA livello comunale, ognie ente poi pu\u00f2 avere propri regolamenti da rispettare. Possono essere, ad esempio:\nManutenzione ordinaria e straordinaria - Sicurezza nei Cantieri.\nNel caso di manutenzione ordinaria e straordinaria il condominio si trasforma in cantiere temporaneo e pertanto, nel caso siano presenti due o pi\u00f9 imprese esecutrici, \u00e8 necessaria la redazione del piano di sicurezza e coordinamento.\nRientra tra i doveri dell'amministratore la conoscenza del Titolo IV del Testo Unico della sicurezza, nel quale vengono riportati gli obblighi del committente e del responsabile dei lavori; ogni qual volta l'amministratore di condominio stipula un contratto di appalto deve assicurare l'idoneit\u00e0 tecnica professionale delle imprese nei modi prescritti dall'articolo 90 e dall'allegato XVII. L'articolo 99 prescrive i casi in cui bisogna inviare la notifica preliminare all'Unit\u00e0 Sanitaria Locale.\nDecreto 22 gennaio 2008, n. 37 - installazione degli impianti all'interno degli edifici.\nIl decreto si applica agli impianti posti al servizio degli edifici, indipendentemente dalla destinazione d'uso, collocati all'interno degli stessi o delle relative pertinenze. Gli impianti sono: impianti elettrici, di riscaldamento, per la distribuzione e l'utilizzazione di gas, di sollevamento di persone o di cose per mezzo di ascensori, di montacarichi, di scale mobili e simili, di protezione antincendio.\nIl decreto provvede a regolamentare le imprese abilitate, la progettazione degli impianti, la realizzazione ed installazione degli impianti, la dichiarazione di conformit\u00e0, gli obblighi del committente o del proprietario, il certificato di agibilit\u00e0, la manutenzione degli impianti.\nGestione della sicurezza antincendio - Autorimesse.\nIl decreto ministeriale del 10 marzo 1998 stabilisce i criteri per la valutazione dei rischi di incendio nei luoghi di lavoro ed indica le misure di prevenzione e di protezione antincendio da adottare al fine di ridurre l'insorgenza di un incendio o di limitarne le conseguenze qualora si verifichi; gli articoli 4, 5 e 6 chiariscono rispettivamente: quale debba essere il controllo e la manutenzione sulle attrezzature antincendio, la gestione dell'emergenza e il metodo di designazione degli addetti al servizio antincendio. Il decreto legislativo dell'8 marzo 2006 n. 139 definisce il metodo con il quale richiedere ai Vigili del Fuoco il Certificato di Prevenzione Incendi (CPI), necessario nel caso, per esempio, delle autorimesse con pi\u00f9 di 300\u00a0m\u00b2. (D.P.R. n. 151 del 1\u00ba agosto 2011). Le autorimesse devono rispettare i requisiti minimi di sicurezza indicati dal Decreto Ministeriale 1\u00ba febbraio 1986.\nIl D.P.R. n. 151 del 1\u00ba agosto 2011 e il D.M. n. 201 del 7 agosto 2012 sono i regolamenti recante la disciplina dei procedimenti relativi alla prevenzione incendi. Il decreto ministeriale del 20/12/2012 stabilisce le nuove regole tecniche per la progettazione, costruzione e manutenzione degli impianti attivi armonizzate con quelle europee.\nAttestati di Qualificazione/Certificazione Energetica - Acustica.\nL'amministratore di condominio, in caso di lavori di manutenzione condominiale, deve verificare la rispondenza dell'edificio alla Legge n. 192/2005 e s.m.i. o alle rispettive leggi regionali e deve eventualmente aggiornare gli Attestati di Qualificazione/Certificazione Energetica. Il certificato energetico ha validit\u00e0 decennale.\nLegittimazione ad agire in giudizio.\nL'amministratore di condominio, a volte anche senza espresso mandato dell'assemblea, ha la rappresentanza in giudizio del condominio ed il pi\u00f9 delle volte la stessa coincide con la legittimazione ad agire nell'interesse dello stesso anche contro i singoli condomini (ad esempio nel caso delle morosit\u00e0).\nNon mancano tuttavia casi in giurisprudenza nei quali il singolo condomino \u00e8 legittimato esso stesso ad agire.\nAltre forme.\nIn Italia sono diffusi tre tipi particolari di condomini, il \"Supercondominio\", il \"Condominio Parziale\" e la \"Palazzina\"\nSupercondominio.\nIl \"supercondominio\", anche conosciuto come \"condominio complesso\" o \"condominio orizzontale\", generalmente, riguarda un complesso immobiliare composto da pi\u00f9 edifici (ciascuno dei quali di norma costituito in condominio), caratterizzato dalla presenza di cose, servizi e aree comuni cui siano applicabili le norme sul condominio. Ad esempio una serie di condomini che condividono gli stessi viali di accesso, aree parcheggi, impianti idrici ed elettrici comuni. Anche se continuano a nascere nuovi \"supercondomini\", la riforma del Condominio li ha esclusi, anche se in giurisprudenza e nella pratica si trovano ormai frequentemente. Visto che al supercondominio si applicano le stesse norme relative al condominio, si deve procedere a convocare un'assemblea, redigere un regolamento condominiale e nominare un amministratore.\nCondominio parziale.\nIl \"condominio parziale\" nel caso di gestione separata di un bene che, per obiettive caratteristiche funzionali, \u00e8 destinato al servizio e/o al godimento di una parte soltanto dell'edificio in condominio. La cassazione, con sentenza n\u00ba10483 del 21-5-2015 ha stabilito che \u00e8 configurabile il condominio parziale, ogni volta che un bene \u00e8 destinato al servizio e al godimento in modo esclusivo di una parte dell'edificio del condominio.\nPalazzina.\nLa \"palazzina\" viene utilizzata solitamente sia nel campo dell'edilizia che in occasione di grandi eventi sportivi e non (es. Elezioni politiche americane)."}
{"id": "2559896", "revid": "7", "url": "https://it.wikipedia.org/wiki?curid=2559896", "title": "Davide Copperfield", "text": ""}
{"id": "2559899", "revid": "287204", "url": "https://it.wikipedia.org/wiki?curid=2559899", "title": "Stella Artois Championships 1991", "text": "Il Queen's Club Championships 1991 (conosciuto pure come \"Artois Championships\" per motivi di sponsorizzazione) \u00e8 stato un torneo di tennis giocato sull'erba. \n\u00c8 stata l'89\u00aa edizione del Queen's Club Championships, \nche fa parte della categoria ATP World Series nell'ambito dell'ATP Tour 1991.\nSi \u00e8 giocato al Queen's Club di Londra in Inghilterra, dal 10 al 17 giugno 1991.\nCampioni.\nSingolare.\n Stefan Edberg ha battuto in finale David Wheaton 6\u20132, 6\u20133\nDoppio.\n Todd Woodbridge / Mark Woodforde hanno battuto in finale Grant Connell / Glenn Michibata 7\u20136, 6\u20134"}
{"id": "2559903", "revid": "287204", "url": "https://it.wikipedia.org/wiki?curid=2559903", "title": "Carabiniere (cacciatorpediniere)", "text": ""}
{"id": "2559907", "revid": "203463", "url": "https://it.wikipedia.org/wiki?curid=2559907", "title": "Anno Geofisico Internazionale", "text": ""}
{"id": "2559908", "revid": "1272592", "url": "https://it.wikipedia.org/wiki?curid=2559908", "title": "Norshirakan", "text": ""}
{"id": "2559909", "revid": "80598", "url": "https://it.wikipedia.org/wiki?curid=2559909", "title": "Claudio Baglioni", "text": "Inizialmente conosciuto come cantante melodico, in special modo in Italia, si \u00e8 reso protagonista di una continua evoluzione musicale e letteraria che gli ha permesso di raggiungere la popolarit\u00e0. La sua voce ha un'estensione vocale di tre ottave; fino ai primi anni del 2000 ben tre ottave e mezzo.\nAll'estero \u00e8 conosciuto soprattutto in Spagna, avendo pubblicato buona parte della sua discografia in lingua spagnola per il mercato iberico e sudamericano. Alcuni dischi sono stati tradotti in castigliano e in francese. Esiste anche una versione in portoghese e una in inglese di \"Questo piccolo grande amore\".\nNella sua carriera ha vinto numerosi premi in ambito nazionale, tra cui due Festivalbar, otto Vota la voce, otto Wind Music Awards, un Premio Lunezia e sei Telegatti; inoltre al Festival di Sanremo 1985 il brano \"Questo piccolo grande amore\" venne eletto \"Canzone del secolo\".\nNel 1991 il suo concerto di ritorno, dopo cinque anni di assenza, \"Oltre una bellissima notte\" viene eletto \u201cMiglior concerto dell'anno nel mondo\u201d dalla rivista inglese Billboard grazie all'innovativa concezione del palco, posizionato al centro dello stadio e aperto in ogni direzione.\nNella sua carriera si \u00e8 esibito in oltre concerti; inoltre detiene il record italiano di spettatori paganti in un singolo concerto in uno stadio, in occasione della tappa del 6 giugno 1998 all'Olimpico di Roma.\nHa venduto oltre 60 milioni di dischi e l'album \"La vita \u00e8 adesso\" del 1985 \u00e8 rimasto al primo posto nella Superclassifica italiana di \"TV Sorrisi e Canzoni\" per 27 settimane consecutive, divenendo con oltre 4 milioni di copie l'album pi\u00f9 venduto in Italia.\nNella notte del passaggio di millennio (1999-2000) ha tenuto un grande concerto, l'unico di musica popolare mai avvenuto in piazza San Pietro davanti a oltre persone e a papa Giovanni Paolo II. Nel settembre del 2006, secondo artista al mondo e primo italiano, ha tenuto un concerto nell'emiciclo del Parlamento europeo a Bruxelles.\nNel 2003 ha vinto il Premio Lunezia per il valore musical-letterario dell'album \"Sono io - L'uomo della storia accanto\" e per il brano \"Mille giorni di te e di me\" (menzione antologica).\nNel 2009 \u00e8 stato sceneggiatore del film \"Questo piccolo grande amore\" basato sul suo omonimo album. Inoltre, \u00e8 stato il direttore artistico e conduttore del Festival di Sanremo per le edizioni 2018 e 2019.\nBiografia.\nL'infanzia e gli esordi.\nClaudio Baglioni nasce a Roma il 16 maggio 1951 nella clinica Villa Bianca, figlio unico di Riccardo Baglioni, maresciallo dei Carabinieri, e di Silvia Saleppico, sarta. Trascorre l'infanzia nel quartiere di Centocelle, dove frequenta la scuola elementare \"Fausto Cecconi\", mentre l'adolescenza nel quartiere di Monte Sacro (da qui nasce la sua canzone \"51 Montesacro\") e, frequentando spesso d'estate le campagne dell'Umbria, nel comune di Ficulle, terra natale dei suoi genitori, dove possiede casa e terreni ereditati dai nonni paterni, e nel reatino nel comune di Posta, dove il padre temporaneamente prestava servizio in caserma. La sua carriera artistica inizia nel 1964 quando, appena tredicenne, partecipa a un concorso canoro di voci nuove, organizzato da Ottorino Valentini a Centocelle, nella piazza San Felice da Cantalice, cantando una canzone di Paul Anka, \"Ogni volta\" e vincendo lo stesso concorso l'anno successivo con il brano \"I tuoi anni pi\u00f9 belli\" di Iva Zanicchi e Gene Pitney. Nel 1965 partecipa anche ai \"Ludi Canori\" (in cui vince nella categoria Autori in coppia con Maria Pia Crostella, cantando la canzone \"Siamo due poveri ragazzi\") e due anni dopo \u00e8 al \"Festival degli sconosciuti\" di Ariccia (organizzato da Rita Pavone e Teddy Reno), dove giunge in semifinale.\nNel 1965 riceve in regalo la sua prima chitarra e, dopo breve tempo, inizia a suonare alcune canzoni di Fabrizio De Andr\u00e9 da autodidatta. Il suo \"look\" di quegli anni (maglioni neri a collo alto, occhiali spessi, aria da intellettuale e testi ispirati a Edgar Allan Poe), gli causa, da parte degli amici di quartiere, il soprannome di \"Agonia\". Intanto prende anche lezioni di pianoforte dal maestro Alfredo Avantifiori e, in seguito, con il maestro argentino Nicolas Amato (futuro traduttore in spagnolo di alcune sue canzoni di successo) suona in un complesso amatoriale (\"Les Images\"), tentando alcuni esperimenti di \"teatro cantato\" con una compagnia chiamata \"Studio 10\", mettendo in scena passi scelti di Neruda, Poe, Tagore. Al 1966 risale la sua prima esibizione in pubblico, in un teatro periferico di variet\u00e0, per un compenso di lire; un anno pi\u00f9 tardi scrive una suite musicale su una poesia di Edgar Allan Poe, \"Annabel Lee\". Scrive poi il testo e compone anche \"Signora Lia\".\nDurante gli anni della contestazione, Baglioni si distingue dai suoi colleghi (quali Bennato, De Andr\u00e9, Guccini e Venditti), evitando di subire l'evoluzione dei cambiamenti sociali, e facendosi invece portavoce, con i suoi testi, della \"canzone sentimentale tormentata\".\nNel luglio del 1968 partecipa al concorso \"Fuori la voce\", presentato da Pippo Baudo, nel quale tra i concorrenti c'\u00e8 anche una giovanissima Fiorella Mannoia. Nello stesso anno incontra Antonio Coggio, produttore e pianista, che diventer\u00e0 il suo principale collaboratore negli anni a venire. Coggio raccont\u00f2 che: \u00abMe lo present\u00f2 un collaboratore di Teddy Reno, che l'aveva notato al loro \"Festival degli sconosciuti\"; Claudio cant\u00f2 \"Georgia on My Mind\" di Ray Charles, al pianoforte. Come cantante prometteva molto, aveva modulazioni particolari\u00bb.\nAnni settanta.\nL'anno successivo pubblica il suo primo singolo, \"Una favola blu/Signora Lia\", e prende poi parte a Un disco per l'estate con \"Una favola blu\" e alla sezione giovani del Festivalbar con \"Signora Lia\"; seguito dal suo primo album, \"Claudio Baglioni\". Partecipa alla Mostra Internazionale di Musica Leggera di Venezia, e alla Caravella dei successi presso il Teatro Petruzzelli di Bari. In entrambe le occasioni presenta la canzone \"Notte di Natale\", non apprezzata dal pubblico; di l\u00ec a poco esce l'ultimo singolo legato al primo album \"Notte di Natale/Isolina\". Nel 1971 esce \"Un cantastorie dei giorni nostri\", una ristampa del primo disco effettuato dalla RCA in cui sono inclusi alcuni pezzi gi\u00e0 presenti nel primo album, pi\u00f9 degli inediti. Da questo LP viene estratto il suo terzo singolo \"Io, una ragazza e la gente/E ci sei tu\", che passa inosservato. Sempre nel 1971, in aprile, alla Mostra dell'elettronica di Roma incontra la sua futura moglie e collaboratrice Paola Massari e in settembre viene invitato al Festival internazionale della canzone di Sopot, in Polonia, dove vince il premio della critica; l'anno si conclude con una tourn\u00e9e di dieci giorni in Polonia. Scrive alcuni brani per Mia Martini che la cantante include nell'album \"Oltre la collina\", interpreta tre canzoni (\"Fratello sole sorella luna/Preghiera semplice/Canzone di San Damiano\") per la colonna sonora del film \"Fratello sole, sorella luna\" di Franco Zeffirelli e scrive pezzi per Rita Pavone, tra cui \"La suggestione\".\nNel 1972 esce \"Questo piccolo grande amore\", un concept album che lo consacra al successo contribuendo all'identificazione di Baglioni come cantautore romantico e dei buoni sentimenti per antonomasia. L'album vende copie e rimane primo nelle classifiche italiane per quindici settimane, mentre il brano fu definito \"canzone italiana del secolo\" e premiato al Festival di Sanremo. La versione originale nel 33 giri comprende due frasi che furono cambiate in seguito, ossia \"la voglia di essere nudi\" invece di \"essere soli\", e \"le mani sempre pi\u00f9 ansiose di cose proibite\" invece di \"le scarpe bagnate\". Il 4 agosto del 1973 sposa Paola Massari: subito dopo le nozze, esce il suo quarto LP, \"Gira che ti rigira amore bello\", che non ripete il successo dell'album precedente. L'auto nella copertina \u00e8 \"Camilla\", la Citro\u00ebn 2CV gialla del cantante. L'anno successivo esce \"E tu...\", registrato a Parigi. L'omonimo singolo rimane primo in classifica per quattordici settimane e vince il Festivalbar. Dal 1975 al 1978 Baglioni pubblica altri tre album: \"Sabato pomeriggio\", \"Solo\" (1977) e \"E tu come stai?\": quest'ultimo fu il primo sotto contratto con la CBS, firmato per un miliardo di lire, e ne esce una versione in francese nel 1980. Sempre nel 1975 fonda, insieme a Mogol, Paolo Mengoli e Gianni Morandi, la Nazionale italiana cantanti, squadra di calcio da sempre impegnata in attivit\u00e0 di solidariet\u00e0, con la quale ha collezionato finora otto presenze.\nAnni ottanta.\nNel 1981 esce \"Strada facendo\". L'album, anche grazie all'enorme successo del singolo di lancio, gli consente di vincere il premio come \"Miglior cantante dell'anno\" al concorso \"Vota la voce\" e il premio \"Miglior cantautore\" assegnato dall'Associazione Critici Discografici. L'album vende copie, ed \u00e8 accompagnato da sedici tappe nei palasport. L'anno successivo, invece, il cantante intraprende una tourn\u00e9e negli stadi che raggiunge un totale che supera il milione di spettatori: uno di quei concerti fu incluso nel live \"Al\u00e8-o\u00f2\".\nNel 1985 esce l'album \"La vita \u00e8 adesso\" che vende copie nei primi sei mesi rimanendo al primo posto in classifica per ventisette settimane e risultando il disco pi\u00f9 venduto dell'anno. A giugno parte il tour \"Notti di Note\", con 54 date negli stadi per un totale di spettatori (record ancora imbattuto fino ad oggi), e si conclude a Roma con un doppio concerto allo Stadio Flaminio con oltre spettatori. Viene anche eletto artista dell'anno.\nNel 1986 il cantante intraprende il tour \"Assolo nei grandi stadi italiani\". Durante il tour, non \u00e8 accompagnato da nessun altro musicista: tutti gli strumenti sono infatti collegati con il sistema MIDI. Uno dei concerti diventa l'album live \"Assolo\", in cui \u00e8 incluso l'inedito \"Il sogno \u00e8 sempre\". L'8 settembre 1988, a Torino, partecipa come unico rappresentante italiano alla tappa di Torino del tour Human Rights Now!, organizzato da Amnesty International, con artisti di fama mondiale come Youssou N'Dour, Tracy Chapman, Sting, Peter Gabriel e Bruce Springsteen. La sua esibizione viene contestata da una parte del pubblico. Questo episodio lascia il segno sul cantautore e inizia un periodo d\u2019isolamento dalla scena pubblica per lavorare a un progetto che lo porter\u00e0 a una significativa evoluzione musicale: \"Oltre\".\nAnni novanta.\nIl 16 novembre 1990 viene pubblicato il nuovo album doppio \"Oltre\", la cui uscita era stata rimandata anche a causa di un incidente d'auto subito dal cantautore durante la registrazione dello stesso. Fra gli artisti ospiti dell'album vi sono Paco de Luc\u00eda, Pino Daniele, Mia Martini, Youssou N'Dour, Didier Lockwood, Manu Katch\u00e9, Hossam Ramzy e Oreste Lionello. L'uscita dell'album \u00e8 seguita dal tour \"Oltre il concerto\" che totalizza circa spettatori. Nel settembre del 1992 dopo l'uccisione dei magistrati Giovanni Falcone e Paolo Borsellino, Baglioni partecipa al concerto contro la mafia \"Gi\u00f9 la maschera\" a Palermo, cantando la canzone \"Noi no\". Nel 1994, \u00e8 ospite del 34\u00ba \"Festival Internacional de la Cancion de Vi\u00f1a del Mar\", in Cile. Compone e canta \"Acqua nell'acqua\", canzone ufficiale della VII edizione dei Campionati mondiali di nuoto svoltisi a Roma.\nNel 1995 esce l'album \"Io sono qui\", il cui singolo omonimo viene presentato il 23 settembre con un concerto a sorpresa su un camion giallo a Castelluccio di Norcia, in Umbria. Nello stesso anno fonda ClaB, un'associazione che sostituisce la vecchia fanzine \"Note di Claudio\", il cui primo raduno si tiene al Palazzetto dello Sport di Roma. Il 27 ottobre 1996 viene invitato in qualit\u00e0 di ambasciatore della FAO al \"World Food Day Concert\", che riunisce artisti di calibro internazionale, in un evento musicale tenutosi a Roma davanti al Colosseo; per l'occasione compone la sigla \"Koin\u00e8\". Al Concerto di Natale del 1996 nella Sala Nervi in Vaticano, canta \"Avrai\" davanti a papa Giovanni Paolo II, accompagnato dall'Orchestra Filarmonica di Torino. Durante questo periodo \u00e8 spesso in TV ospite di Fabio Fazio nella trasmissione \"Quelli che il calcio\". E proprio con Fazio l'anno successivo conduce \"Anima mia\", programma di Rai 2 in cui vengono scherzosamente rivisitati gli anni settanta. Qui si esibisce anche in simpatiche e originali interpretazioni di alcune sigle di programmi televisivi di quel periodo. Sulla scia del grande successo della trasmissione, pubblica l'album \"Anime in gioco\".\nNel 1998 la FIGC, in occasione del centenario, gli commissiona un inno, \"Da me a te\", che verr\u00e0 presentato a Parma in occasione dell'amichevole Italia-Paraguay. Compie anche un tour omonimo negli stadi di Roma, Milano, Palermo e Napoli: Su Rai 2 vengono trasmessi in diretta i concerti dell'Olimpico di Roma ( spettatori) e di San Siro a Milano ( spettatori). Il tour \"Da me a te\" termina con numeri trionfali, infatti il totale degli spettatori paganti nei cinque concerti-evento supera .\nNel 1999 esce \"Viaggiatore sulla coda del tempo\", che viene presentato negli hangar degli aeroporti di Firenze, Milano, Napoli e Catania.\nAnni 2000 e 2010.\nIl 3 novembre 2003 il presidente Carlo Azeglio Ciampi lo nomina Commendatore della Repubblica. Nello stesso anno esce un altro disco in studio, \"Sono io, l'uomo della storia accanto\", che ottiene il Premio Lunezia per la qualit\u00e0 dei testi. Per promuovere l'album, il cantautore intraprende un tour negli stadi italiani che prende il nome del brano \"Tutto in un abbraccio\". Il concerto allo Stadio Olimpico di Roma del 1\u00ba luglio 2003 \u00e8 registrato e pubblicato in formato DVD.\nL'anno successivo si laurea in architettura all'Universit\u00e0 degli Studi di Roma \"La Sapienza\" con una tesi sulla riqualificazione del Gazometro di Roma, e successivamente sostiene e supera anche l'esame di Stato divenendo architetto.\nNel 2005 esce il doppio album live \"Crescendo e cercando\" e un cofanetto omonimo con triplo DVD, risultato degli ultimi tour realizzati in giro per l'Italia tra il 2003 e il 2004; quindi, il 25 aprile, in Spagna e il 3 maggio in Italia, esce \"Todo Baglioni (Grandes \u00c9xitos En Espa\u00f1ol\", una raccolta di 14 canzoni in lingua spagnola, pi\u00f9 la traccia \"Sabato pomeriggio\" in versione originale; ancora, edito da Bompiani, esce il libro \"Senza musica\", una raccolta di scritti dal 1974, in cui il cantante racconta s\u00e9 stesso ripercorrendo la sua carriera pluridecennale. Nel luglio 2005 \u00e8 tra gli artisti invitati all'evento del Live 8 di Roma, e si esibisce al Circo Massimo. Pochi mesi dopo esce \"Tutti qui - Collezione dal 1967 al 2005\" che a meno di due mesi dalla pubblicazione \u00e8 gi\u00e0 triplo disco di platino, con i suoi pi\u00f9 grandi successi, e con quattro brani inediti, \"Tutti qui\", \"Annabel Lee\", \"La suggestione\" e \"Ci fosse lei\". Per Einaudi viene pubblicato anche \"Parole e canzoni\" (curato da Vincenzo Mollica), libro che traccia un profilo dell'artista grazie anche ai contributi di Roberto Cotroneo, Ennio Morricone, Giuseppe Tornatore e Walter Veltroni e presenta tutti i testi delle sue canzoni in una pubblicazione.\nPrende parte attiva alle manifestazioni dei XX Giochi olimpici invernali di Torino 2006: l'8 dicembre porta, in veste di tedoforo, la torcia olimpica da Piazza Navona a Campo de' Fiori. Compone anche \"Va\", inno ufficiale della manifestazione. Il 31 marzo esce la seconda compilation \"Gli altri tutti qui\", album contenente l'inno olimpico e tre brani inediti: \"Se la ragazza che avevi\", registrata da Baglioni nel 1967; \"Amore amore un corno\", scritta per Mia Martini nel 1971; \"Una storia normale\", prima versione di un brano inciso da Gigi Proietti nel 1975. Nel mese di settembre 2006 riunisce in un evento musicale organizzato dalla Regione Lazio sull'isola di Ventotene i musicisti Danilo Rea, Nicola Piovani e Luis Bacalov, e tiene un concerto nell'aula plenaria del Parlamento europeo a Bruxelles. Intraprende il tour \"Tutti qui\", che si conclude a Caserta.\nIl 21 giugno presenta, durante un mini-concerto tenuto in un bar dell'isola di Lampedusa, il suo ultimo brano inedito inserito nell'omonima raccolta dal vivo \"Buon viaggio della vita\". Il 1\u00ba settembre \u00e8 uno degli artisti invitati all'Incontro nazionale dei giovani 2007 tenutosi a Loreto e il mese successivo si reca negli Stati Uniti e in Canada per una mini-tourn\u00e9e di otto tappe. Sempre nel 2007 il Corriere della Sera pubblica la raccolta completa di 12 CD del cantautore ripercorrendo con un cofanetto \"a puntate\" la sua storia in musica. \nNel novembre 2008, Baglioni intraprende il tour \"QPGA\", acronimo di \"Questo piccolo grande amore\" in cui ripropone l'intero disco dal vivo con nuovi arrangiamenti, seguito dall'uscita di un CD (contenente anche inediti e brani scartati dal disco) e di un film, che esce nelle sale l'11 febbraio 2009, per la regia di Riccardo Donna, cui Baglioni contribuisce con la colonna sonora. Subito dopo l'uscita del film viene dato alle stampe il libro \"QPGA\", primo romanzo scritto dal cantautore. Seguono altre due tourn\u00e9e, \"Gran Concerto\" e \"ConcertOpera\" (quest'ultimo preceduto dall'inedito \"Niente pi\u00f9\"). Il 21 aprile 2009 partecipa alla registrazione del singolo \"Domani 21/04.2009\" voluto da Jovanotti e dai Negramaro per sostenere la ricostruzione dell'Aquila a seguito del terremoto. Con altri artisti, il 20 giugno \u00e8 sul palco dello stadio Olimpico di Roma nel concerto di beneficenza \"Corale per il popolo d'Abruzzo\", mentre il 3 luglio suona all'Aquila, nella piazza Duomo per la prima volta riaperta al pubblico dopo il sisma.\nSul finire del 2010 viene scelto dall'allora sindaco Gianni Alemanno per il capodanno romano, esibendosi per un suggestivo concerto in via dei Fori Imperiali davanti a oltre spettatori.\nIn contemporanea con lo svolgimento del tour, esce il DVD \"Q.P.G.A. Filmopera\", in cui viene proposto in versione video l'intero album \"Q.P.G.A\". Da esso \u00e8 estratto il singolo \"Per il mondo\", uscito l'8 ottobre. Il 6 luglio 2011 \u00e8 tra i principali firmatari dell'appello promosso dalla SIAE per sostenere la pi\u00f9 stringente stesura della delibera AgCom \"668/2010\", che intende affidare all'Autorit\u00e0 per le Garanzie nelle Comunicazioni, autorit\u00e0 di nomina politica, il potere di bloccare e cancellare qualsiasi sito sospettato di violare un copyright, tramite una semplice azione amministrativa e senza una previa azione dell'autorit\u00e0 giudiziaria. Dal 2 al 4 giugno 2011 organizza, tramite la \"Fondazione O' Sci\u00e0\" e assieme alla \"Nazionale italiana cantanti\", la manifestazione \"Lampedusa S\u00f9siti\", per manifestare sostegno agli abitanti dell'isola colpiti dalla recrudescenza del massiccio fenomeno migratorio clandestino. Il cantautore inoltre \u00e8 l'ideatore della rassegna musicale O' Sci\u00e0, che nell'isola di Lampedusa, sulla spiaggia della Guitgia, giunge nel 2012 alla sua decima edizione, che - in quanto probabilmente ultima a causa di una sensibile riduzione dei fondi a disposizione -, viene rinominata Ciao O' Sci\u00e0. Molte, nell'estate del 2013, le voci critiche, in primis degli isolani, nei confronti del mancato sostegno di una riedizione del festival.\nA trent'anni dalla prima pubblicazione, il 29 novembre esce un cofanetto speciale in 3 CD dal titolo \"\" per celebrare l'omonimo album. La nuova versione si presenta completamente rimasterizzata in digitale. Nello stesso anno, il cantante presenta su Facebook il brano \"L'Italia \u00e8\", composto in ricordo dei 150 anni dell'Unit\u00e0 d'Italia, e il cui testo \u00e8 ispirato alla Costituzione italiana. A novembre pubblica il suo nuovo album in studio, \"Un piccolo Natale in pi\u00f9\", raccolta di cover di canzoni natalizie provenienti da diverse tradizioni, cantate in lingua originale, o con nuove traduzioni redatte dallo stesso cantautore. L'album \u00e8 anticipato dal singolo omonimo, una cover di \"Have Yourself a Merry Little Christmas\".\n\"ConVoi\".\nOriginariamente inteso come un'innovativa modalit\u00e0 di pubblicazione di materiale inedito (una canzone ogni due settimane), il cantante annuncia il progetto \"ConVoi\" il cui omonimo album esce il 22 ottobre 2013, ma il tour viene rinviato a causa di una laringofaringite che rende il cantante temporaneamente afono. In una puntata della trasmissione \"Che tempo che fa\", Baglioni svela le intenzioni del progetto. Il primo singolo, \"Con voi\", viene rilasciato su internet, ma l'alta affluenza di navigatori manda in tilt sia il sito dedicato sia quello ufficiale del cantautore romano. Nel frattempo interviene anche nell'album antologico di Max Pezzali, \"Max 20\" e partecipa al Festival teatro canzone Giorgio Gaber. La modalit\u00e0 di uscita del prodotto discografico inaugurata dal cantautore romano viene seguita da altri cantautori, fra i quali Amedeo Minghi.\nIl 19 febbraio 2014 \u00e8 ospite della 64\u00aa edizione del Festival di Sanremo. Da gioved\u00ec 21 maggio 2015 fino al 27 agosto 2015, il Corriere della Sera in collaborazione con La Gazzetta dello Sport, pubblica \"Claudio Baglioni Live Story\", una raccolta di 15 concerti, alcuni dei quali inediti, come il \"Tour Blu - Il viaggio\" del 2000, il \"Tour Giallo Elettrico\" del 1996 e il tour \"Con tutto l'amore che posso\" del 1977. Ognuno di questi DVD contiene un book fotografico e la locandina del concerto.\n\"Capitani coraggiosi\".\nNel marzo 2015, sulla sua pagina Facebook, il cantautore pubblica una foto con Gianni Morandi. Alcuni giorni dopo, i cantautori annunciano nelle loro pagine una collaborazione dal titolo \"Capitani coraggiosi\", ispirandosi al romanzo di Rudyard Kipling. Vengono fissate all'inizio dieci date al centrale del Foro Italico a Roma, per poi svilupparsi successivamente in uno show televisivo, una tourn\u00e9e per l'Italia, una trasmissione radiofonica e un disco. Il 15 giugno viene presentato il singolo \"Capitani coraggiosi\", scritto da Baglioni, che lancia il tour.\nL'operazione ha coinvolto diversi personaggi del mondo della musica, dello spettacolo, giornalisti e varie personalit\u00e0, che hanno incoraggiato i due cantanti attraverso brevi filmati o scritti pubblicati sulla pagina Facebook ufficiale del progetto (tra gli altri Roberto Vecchioni, Gigi D'Alessio, Silvio Muccino, Paolo Belli, Massimo Ghini, Laura Pausini e Max Pezzali), ed \u00e8 stata promossa anche con un omonimo show televisivo condotto da Baglioni e Morandi andato in onda il 29 giugno 2015 su Rai 1.\nLe ultime due date romane vengono trasmesse in diretta il 6 e il 7 ottobre sempre sulla stessa rete. A queste due serate speciali, adattate a format televisivo, partecipano come ospiti J-Ax, Fedez, Luciana Littizzetto, Fabio Fazio, Geppi Cucciari, Neri Marcor\u00e8, Elisa e Emma Marrone, duettando con i due artisti. Oltre ai due concerti, viene realizzato uno speciale di \"Porta a porta\" e uno speciale intitolato \"Oltre la pioggia\", con immagini tratte dalla serata del primo ottobre, nella quale erano previste le riprese, saltate poi per la pioggia. Baglioni \u00e8 anche direttore musicale e scenografo di tutto il progetto. Dall'8 gennaio 2016, Baglioni e Morandi conducono insieme a Angelo Baiguini \"Radio Capitani Coraggiosi,\" per cinque venerd\u00ec dalle ore 19:00 alle ore 21:00 in diretta su RTL 102.5. Nel corso della conferenza stampa di presentazione del progetto radiofonico viene annunciata la pubblicazione del disco \"Capitani coraggiosi - Il live\", una raccolta delle esibizioni dal vivo tratte dai concerti romani del settembre 2015, uscito il 5 febbraio 2016, in corrispondenza con l'ultima puntata della trasmissione radiofonica. L'album, oltre alla versione tradizionale in due CD, esce in una versione straordinaria con un DVD con clip sulla preparazione dello spettacolo e con un terzo CD che contiene alcuni brani registrati in studio e poi esclusi dalla scaletta definitiva del concerto.\n\"Al centro\".\nNel novembre 2017 Baglioni annuncia \"50 al centro\", una raccolta in quattro dischi per festeggiare i cinquant'anni di carriera. Insieme al disco, in uscita a inizio 2018, il cantautore annuncia anche l'omonima tourn\u00e9e nei palasport e arene indoor, che si svolger\u00e0 tra il mese di ottobre e novembre 2018. Il tour vede il ritorno del palco al centro della scena, secondo una modalit\u00e0 molto amata da Baglioni, e utilizzata pi\u00f9 volte nel corso dei propri live. Visto il successo della prevendita, vengono aggiunte strada facendo una serie di date, e la partenza del tour viene anticipata a settembre da un tre giorni di concerti all'Arena di Verona, che per la prima volta nella storia moderna ha visto un palco al centro del proprio spazio e spettatori intorno a serata. La data di sabato 15 settembre 2018, trasmessa in diretta su Rai 1, ottiene il 24% di share pari a circa telespettatori. Il tour prosegue con le date nei palasport con il concerto del 16 ottobre a Firenze; dopo una pausa per il Festival di Sanremo, i concerti riprendono il 16 marzo a Livorno, per concludersi il 26 aprile a Firenze. La tourn\u00e9e \u00e8 accompagnata da un'omonima \"suite\" strumentale scritta dallo stesso Baglioni come colonna sonora per i festeggiamenti dei 50 anni di carriera, presentata in anteprima mercoled\u00ec 12 settembre su Rai 1.\nIl tour \"Al centro\" termina dopo 50 date nei palasport e arene italiane con oltre spettatori.\nSanremo (2018-2019).\nNel settembre 2017 emerge il suo nome per il ruolo di direttore artistico del Festival di Sanremo 2018 e poi anche per quello di conduttore, venendo affiancato da Michelle Hunziker e Pierfrancesco Favino. Dopo il grande successo ottenuto nell'edizione, il 14 giugno Baglioni \u00e8 stato riconfermato alla direzione artistica e alla conduzione del Festival del 2019, affiancato da Claudio Bisio e Virginia Raffaele.\nDurante le giornate di conferenza stampa del Festival ha annunciato che valuter\u00e0 se ci sar\u00e0 o non ci sar\u00e0 alla guida del prossimo Festival anche per l'edizione 2020. Il 2 agosto 2019 viene smentita la sua partecipazione al Festival di Sanremo 2020, la cui conduzione e direzione artistica viene affidata ad Amadeus.\nCome grande curiosit\u00e0, va notato che Baglioni non ha mai partecipato al Festival di Sanremo come concorrente in gara, essendo forse il cantante italiano pi\u00f9 conosciuto in quella situazione.\n\"Dodici note\" e \"In questa storia che \u00e8 la mia\".\nIl tour \"Dodici note\", con ben dodici date alle Terme di Caracalla a Roma e inizialmente previsto per il 2020, viene rimandato dapprima al 2021 e poi al 2022 a causa dell'emergenza dettata dalla pandemia di COVID-19. Il 4 dicembre 2020, dopo sette anni, esce il nuovo album di inediti dal titolo \"In questa storia che \u00e8 la mia\"; il disco era stato preceduto il 5 novembre dalla pubblicazione del singolo \"Io non sono l\u00ec\".\nIl 2 giugno 2021 esce sulla piattaforma \"ITsArt\" l'opera-concerto \"Claudio Baglioni - In questa storia che \u00e8 la mia\" basata sull'omonimo album di inediti e registrata al Teatro dell'Opera di Roma nel febbraio dello stesso anno; il film approda anche nei cinema il 2, 3 e 4 novembre 2021. Il successivo 20 ottobre viene annunciata la partenza del tour di 50 date nei teatri, \"Dodici Note Solo\" che partir\u00e0 dal Teatro dell\u2019Opera di Roma il 24 gennaio 2022. Sul finire del 2021, il 4, l'11 e il 18 dicembre presenta su Canale 5 \"U\u00e0 - Uomo di varie et\u00e0\", show televisivo che lo vede mattatore al fianco di 60 grandi nomi tra il mondo della musica, dello spettacolo, del cinema e del teatro italiano.\nVita privata.\nDalla sua unione con Paola Massari, il 19 maggio 1982 nasce Giovanni \u2014 una volta adulto, divenuto a sua volta un chitarrista fingerstyle di buona notoriet\u00e0 \u2014 al quale il padre dedic\u00f2 la canzone \"Avrai\", registrata in soli due giorni nello studio di Paul McCartney a Londra; il singolo viene pubblicato il 9 giugno. Della nascita del figlio, Baglioni dir\u00e0 poco dopo: \nNel 1987 Baglioni incontr\u00f2 per la prima volta Rossella Barattolo; ai tempi, il cantautore era ancora sposato con Paola Massari e quindi il loro rapporto inizialmente fu esclusivamente lavorativo. Nel 1994 arriva la convivenza, ma solo nel 2008 la storia viene resa pubblica: proprio in quell'anno Baglioni divorzi\u00f2 ufficialmente dalla moglie.\nRaduni \"ClaB\".\nBand attuale.\nPaolo Gianolio (chitarre, arrangiamenti, direzione musicale); Elio Rivagli (batteria e percussioni); Roberto Pagani (piano, tastiere, fisarmonica); Mario Guarini (basso e contrabasso elettrico); Pio Spiriti (piano, tastiere, violino e fisarmonica); Chicco Gussoni (chitarre); Stefano Pisetta (batteria e percussioni); Aidan Zammit (tastiere e armonica a bocca); Serena Caporale (vocalist); Rossella Ruini (vocalist); Claudia Arvati (vocalist) e Serena Bagozzi (vocalist)."}
{"id": "2559913", "revid": "2065243", "url": "https://it.wikipedia.org/wiki?curid=2559913", "title": "Il colore dei soldi (programma televisivo)", "text": "Il colore dei soldi \u00e8 stato un programma televisivo di genere game show, in onda su Italia 1 nel 2009 e condotto da Enrico Papi insieme ad Omar Monti e Raffaella Fico.\nMeccanismo del gioco.\nIn ogni puntata, un concorrente accompagnato dai suoi genitori o da amici ha di fronte a s\u00e9 20 slot colorate, contenenti ciascuna una somma di denaro da 1000 a 20.000 \u20ac. Di queste ne dovr\u00e0 scegliere 10 cercando di aggiudicarsi il contenuto in denaro.\nAll'inizio, per\u00f2, si deve scegliere un bancomat fra tre contenenti diverse somme di denaro comprese tra 50.000 e 100.000 \u20ac. Per conoscere il montepremi in gioco nella puntata al concorrente basta strisciare la card scelta su uno scanner.\nConosciuta la cifra che potr\u00e0 vincere, il concorrente inizier\u00e0 scegliendo il colore della prima slot; ad un cenno del conduttore il display della slot comincer\u00e0 a scorrere di 1000 \u20ac alla volta e sar\u00e0 il concorrente a decidere quando fermare la macchina, almeno prima della sirena che indica il massimo e non fa addizionare nulla.\nSe il concorrente riuscir\u00e0 a totalizzare al termine delle giocate esattamente la cifra contenuta vince, altrimenti non vincer\u00e0 nulla.\nFine della versione italiana.\nIl 15 ottobre 2009, prima dell'inizio del quiz, alla ripresa del programma dopo la pubblicit\u00e0 e intorno alle 22:20, \u00e8 andato in onda un promo con Enrico Papi che ha annunciato la decisione \"di lasciare\", il che suggeriva, come annunciato nel noto blog di Davide Maggio, che \"Il colore dei soldi\" sarebbe finito il successivo 23 ottobre a causa dei bassi ascolti, cos\u00ec come accaduto nella versione inglese (7 puntate mandate in onda di appena 8 registrate). Dal 26 ottobre di quell'anno \u00e8 tornato il preesistente gioco a premi \"Prendere o lasciare\" sempre condotto da Enrico Papi insieme a Raffaella Fico."}
{"id": "2559917", "revid": "256896", "url": "https://it.wikipedia.org/wiki?curid=2559917", "title": "Arthur Scargill", "text": "Biografia.\nHa guidato l'Unione Nazionale dei Minatori (NUM) dal 1981 al 2000 e fu il leader degli scioperi del 1984-1985, uno degli eventi chiave della storia sindacale e politica del Regno Unito.\nHa abbandonato il Partito Laburista in disaccordo con il percorso di revisione che ha portato al cosiddetto \"New Labour\", ed ha fondato il Partito Laburista Socialista, di cui \u00e8 tuttora alla guida."}
{"id": "2559922", "revid": "287204", "url": "https://it.wikipedia.org/wiki?curid=2559922", "title": "Stella Artois Championships 1991 - Singolare", "text": "Il singolare del Stella Artois Championships 1991 \u00e8 stato un torneo di tennis facente parte dell'ATP Tour.\nIvan Lendl era il detentore del titolo, ma ha perso nel 2\u00ba turno contro Grant Connell.\nStefan Edberg ha battuto in finale 6\u20132, 6\u20133 David Wheaton.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2559941", "revid": "253269", "url": "https://it.wikipedia.org/wiki?curid=2559941", "title": "Barbara Jefford", "text": "\u00c8 nota soprattutto per le sue interpretazioni con la Royal Shakespeare Company, con la compagnia dell'Old Vic e con quella del Royal National Theatre. Al cinema, la si ricorda soprattutto per l'interpretazione del personaggio di Molly nel film \"Ulysses\" (1967), ispirato all'omonimo romanzo di James Joyce.\nInfanzia e giovinezza.\nFiglia di Elizabeth Mary Ellen e Percival Francis Jefford, crebbe nella West Country e frequent\u00f2 la Weirfield School di Taunton, nel Somerset, prima della scuola di recitazione della Royal Academy of Dramatic Art, dove vinse la Bancroft Gold Medal. Nel 1946, mentre era ancora studentessa, inizi\u00f2 a ottenere piccole parti in produzioni radiofoniche, ma il vero debutto sul palcoscenico giunse nel 1949, quando interpret\u00f2 la parte di Viola ne \"La dodicesima notte\" al Dolphin Theatre di Brighton.\nTeatro.\nStratford.\nTrascorso un anno lavorando in una compagnia di repertorio, nel 1950 ottenne la parte di Isabella nell'allestimento di \"Misura per misura\" di Peter Brook per la Shakespeare Memorial Company, (attualmente Royal Shakespeare Company) andato in scena a Stratford upon Avon, in cui recit\u00f2 al fianco di John Gielgud (Angelo) e Harry Andrews (Vincentio).\nPer i quattro anni successivi continu\u00f2 a interpretare personaggi di primo piano delle opere di Shakespeare; Anna Bolena in \"Enrico VIII\" con Tyrone Guthrie e Calpurnia in \"Giulio Cesare\" con Anthony Quayle e Michael Langham nel 1950; Lady Percy in \"Enrico IV, parte I\" con John Kidd, Anthony Quayle e Michael Redgrave, Isabella in \"Enrico V\" con Richard Burton nel 1951; Desdemona in \"Otello\" con Anthony Quayle nel 1952; Rosalinda in \"Come vi piace\" e Lady Percy in \"Enrico IV, parte I\" nella tourn\u00e9e in Nuova Zelanda del 1953; Ippolita in \"Sogno di una notte di mezza estate\", Kate in \"La bisbetica domata\" con Keith Michell ed Elena in \"Troilo e Cressida\" nel 1954.\nL'Old Vic.\nDopo aver lasciato Stratford, insieme a Michael Redgrave interpret\u00f2 \"La guerra di Troia non si far\u00e0\" di Giraudoux nei teatri del West End e a Broadway, prima di fare ritorno all'Old Vic. Qui interpret\u00f2 molti altri ruoli: Porzia in \"Il mercante di Venezia\", Imogene in \"Cimbelino\", Beatrice in \"Molto rumore per nulla\", Giulia in \"I due gentiluomini di Verona\", Tamora in \"Tito Andronico\", Lady Anna in \"Riccardo III\", Viola in \"La dodicesima notte\", la regina Margherita in \"Enrico VI\", Isabella in \"Misura per misura\", Regana in \"Re Lear\", Rosalinda in \"Come vi piace\". Nel 1978 interpret\u00f2 Gertrude nell'allestimento di \"Amleto\" curato da Derek Jacobi.\nInoltre interpret\u00f2 Beatrice in \"I Cenci\" di Shelley e Giovanna in \"Santa Giovanna\" di George Bernard Shaw, ripercorrendo le orme della sua maestra e amica Sybil Thorndike. Molte di queste produzioni furono portate in tourn\u00e9e anche negli Stati Uniti, in Unione Sovietica, in Medio oriente e in Europa continentale.\nAltre produzioni.\nDopo queste esperienze la Jefford inizi\u00f2 un periodo di collaborazione con l'Oxford Playhouse di Frank Hauser interpretando per la prima volta \"Antonio e Cleopatra\", la \"Fedra\" di Racine e il personaggio di Lina in \"I fidanzati impossibili\" di Shaw, spettacolo che venne spostato al Criterion Theatre.\nTra gli altri allestimenti a cui la Jefford partecip\u00f2 nel West End si ricorda una \"Filumena Marturano\" di Eduardo De Filippo. Con la compagnia dell'Albery Theatre interpret\u00f2 per la seconda volta Volumnia in \"Coriolano\" al fianco di Ralph Fiennes, in scena a Londra, New York e Tokyo. Nel 1976 prese parte al primo allestimento dell'Olivier Theatre, interpretando Zabina in \"Tamerlano il grande\" insieme ad Albert Finney.\nNel corso della sua lunga carriera interpret\u00f2 pi\u00f9 volte vari lavori di Shakespeare, affrontandoli di fatto tutti tranne quattro. L'ultimo di questi fu \"Riccardo III\" nell'allestimento di Michael Grandage con Kenneth Branagh del 2002 al Crucible Theatre di Sheffield, nel ruolo della Regina Margherita, per la seconda volta al fianco di Derek Jacobi.\nNel luglio 2007 interpret\u00f2 la Sig.ra Higgins (la madre di Henry Higgins) nell'acclamato allestimento di \"Pigmalione\" di Shaw messo in scena dal regista Peter Hall per il Theatre Royal di Bath, spettacolo spostato all'Old Vic nel maggio dell'anno successivo.\nCinema e televisione.\nLa Jefford prese parte a numerosi sceneggiati televisivi della serie \"Play for Today\", nonch\u00e9 a molte altre celebri serie della televisione britannica.\nPartecip\u00f2 anche ad alcuni film per il grande schermo. Il suo ruolo pi\u00f9 importante fu quello di Molly Bloom in \"Ulysses\" (1967), per il quale fu candidata al premio BAFTA. Nel 1963, non accreditata, prest\u00f2 la voce alla protagonista russa del film \"A 007, dalla Russia con amore\" (1963) della serie di James Bond, lavoro di doppiaggio che prosegu\u00ec anche per altri film della serie come \"\" e \"Agente 007 - La spia che mi amava\".\nDi particolare importanza anche il ruolo avuto nel film \"E la nave va\" (1983) di Federico Fellini, nel quale interpretava il ruolo della cantante lirica Ildebranda Cuffari.\nOnorificenze.\nNel 1965 fu decorata con il titolo di ufficiale dell'Ordine dell'Impero Britannico per i suoi meriti teatrali, diventando la pi\u00f9 giovane ad aver ricevuto tale riconoscimento fino a quel momento."}
{"id": "2559949", "revid": "101777204", "url": "https://it.wikipedia.org/wiki?curid=2559949", "title": "Mardistan", "text": "Il distretto di Mardistan, nell'Armenia storica, corrisponde ad Artaz, a ovest dell'odierna Maku, nell'Azerbaijan iraniano. Il distretto di Mardali (Mardaghi) doveva essere situato a sud di Erzurum, a nord delle sorgenti del Bing\u00f6l. I Mardi di questa parte della regione furono evidentemente immigranti del sud, secondo Adontz."}
{"id": "2559957", "revid": "729019", "url": "https://it.wikipedia.org/wiki?curid=2559957", "title": "U.S. Route 15", "text": "La U.S. Route 15 \u00e8 una strada statunitense lunga 791,71 miglia attraverso gli Stati della Carolina del Sud, Carolina del Nord, Virginia, Maryland, Pennsylvania e New York. Il percorso della Highway 15, in direzione Sud-Nord, parte dalla U.S. Route 17 Alternate a Walterboro nella Carolina del Nord e termina a un incrocio con l'Interstate 86, la NY 15 e la NY 17 in Painted Post nello Stato di New York."}
{"id": "2559961", "revid": "287204", "url": "https://it.wikipedia.org/wiki?curid=2559961", "title": "Sorgschrofen", "text": "Lo Sorgschrofen (1.636 ) \u00e8 una montagna delle Alpi dell'Algovia nelle Alpi Bavaresi. La sua vetta \u00e8 divisa in 4 parti dal confine tra Austria e Germania. La vetta \u00e8 facilmente visibile da Jungholz, paese austriaco unicamente raggiungibile dalla Germania."}
{"id": "2559964", "revid": "729019", "url": "https://it.wikipedia.org/wiki?curid=2559964", "title": "Seconda battaglia del Kosovo", "text": "La Seconda Battaglia del Kosovo (o Cossovo; in ungherese \"m\u00e1sodik rig\u00f3mezei csata\"; in turco \"\u0130kinci Kosova sava\u015f\u0131\") o battaglia di Kosovo Polje, venne combattuta dal 17 ottobre al 20 ottobre 1448 presso Kosovo Polje, tra la coalizione ungaro-valacca capeggiata da J\u00e1nos Hunyadi e le truppe dell'impero ottomano del sultano Murad II.\nSignificativamente pi\u00f9 imponente della prima battaglia del Kosovo, con entrambi gli eserciti del doppio della consistenza della prima battaglia del 1389 (24.000 ungheresi e 40.000, forse 60.000 turchi), ebbe uguale esito del primo scontro: l'esercito ungherese fu sconfitto e messo in fuga. Murad II non riusc\u00ec per\u00f2 a catturare Hunyadi che, scampato alla lotta, prosegu\u00ec nella sua crociata personale contro gli ottomani.\nAntefatto.\nDopo la pesante sconfitta subita nella Battaglia di Varna (1444), dovuto ad un grave errore tattico dell'allora sovrano ungherese Ladislao III di Polonia, Giovanni Hunyadi non aveva mai smesso di complottare e combattere per arrivare allo scontro risoluto con il sultano Murad II.\nGi\u00e0 nel 1445, il Cavaliere Bianco d'Ungheria appoggi\u00f2 la spedizione anfibia dei crociati borgognoni di Waleran de Wavrin \n(zio del cronista Jean de Wavrin). Coadiuvati dalle truppe valacche del voivoda (principe) Vlad II Dracul, i borgognoni strapparono ai turchi la fortezza di Giurgiu, sul Danubio, trucidando gli ottomani catturati, mentre Hunyadi li raggiungeva sotto le mura di Nicopoli. L'assedio di Nicopoli venne per\u00f2 abbandonato e lo sbarco sulla riva turca del Danubio rimandato poich\u00e9 Murad aveva prudentemente fatto terra bruciata dei dintorni.\nNel 1446 Hunyadi diventava reggente d'Ungheria per conto del principe Ladislao il Postumo, prigioniero di Federico III d'Asburgo, mentre Murad si rafforzava in Grecia a discapito dei Bizantini e Vlad Dracul di Valacchia era costretto a rinnovare la sua alleanza con il sultano.\nNel 1447 Hunyadi riprese le operazioni. In novembre marci\u00f2 sulla Valacchia per riportarla definitivamente sotto il dominio dell'Ungheria: Vlad Dracul ed il suo erede, Mircea II di Valacchia, gi\u00e0 crociato a Varna, vennero eliminati ed il trono pass\u00f2 al filo-ungherese Vladislav II di Valacchia.\nNel 1448 Hunyadi era pronto per il colpo. Marci\u00f2 sulla Moldavia e rimise sul trono il voivoda Petru II, occupando poi il porto fortificato di Chilia. In giugno, Murad II sferr\u00f2 un attacco anfibio congiunto contro Costantinopoli e contro Chilia ma venne sconfitto su entrambi i fronti. In settembre, Hunyadi oltrepass\u00f2 il Danubio e mosse verso Smederevo, capitale della Serbia, dove si accamp\u00f2 in attesa dei rinforzi di Scanderbeg dall'Albania, mentre suo fratello Mih\u00e1ly Szil\u00e1gyi sconfiggeva in Valacchia le forze del \"Bey\" turco di Vidin. Il despota di Serbia, \u0110ura\u0111 Brankovi\u0107, rifiut\u00f2 per\u00f2 di unirsi a Hunyadi, con cui era ormai in rottura dopo i fatti di Varna. Gli ungheresi mossero allora attraverso la Serbia trattandola come territorio ostile ed arrivarono al campo di Kosovo Polje, ove aveva avuto luogo la Prima battaglia del Kosovo. Brankovi\u0107 intercettava per\u00f2 nel frattempo le truppe albanesi, impedendo a Scanderbeg di congiungersi con le forze di Hunyadi.\nLa battaglia.\nSchieramenti.\nSi stima che gli effettivi dell'esercito ungherese contassero circa 24.000 uomini, con il supporto di poche altre migliaia di albanesi, mentre le truppe turche potevano contare su un numero maggiore di unit\u00e0, valutabili tra le 40.000 e le 60.000.\nIl sultano Murad II comand\u00f2 personalmente il grosso delle forze turche: sia l'artiglieria che i Giannizzeri. L'erede al trono ottomano, il futuro Maometto II, allora al suo battesimo in battaglia, guid\u00f2 invece le truppe anatoliche posizionate sull'ala destra dello schieramento turco.\nGiovanni Hunyadi si posizion\u00f2 al centro dello schieramento crociato, forte anch'esso di una sua propria artiglieria, mentre l'ala destra era affidata ai valacchi del voivoda Vladslav II, forte di un corpo di 4.000 arcieri.\nLo scontro.\nHunyadi apr\u00ec lo scontro con una carica di cavalleria pesante e cavalleria leggera contro i fianchi ottomani. Le truppe turche, composte da soldati della Rumelia e dell'Anatolia, vennero salvate dalla contro-carica della loro cavalleria leggera.\nQuando i suoi fianchi vennero schiacciati dagli uomini di Murad, Hunyadi ordin\u00f2 la carica della sua fanteria. I giannizzeri turchi vennero respinti, mentre la cavalleria ungherese si portava fino al campo ottomano. I fanti turchi vennero per\u00f2 riorganizzati in un fronte compatto e respinsero la cavalleria nemica.\nGli ungheresi ripiegarono verso il loro campo, massacrati dal contro-attacco dei giannizzeri. Durante la notte i due fronti si scambiarono diverse salve di artiglieria poi, il mattino successivo, i turchi sbaragliarono ci\u00f2 che restava degli ungheresi.\nConseguenze.\nMentre Murad II ordinava che le teste dei nemici sconfitti venissero impilate in una piramide, Hunyadi, travestito da soldato semplice, fuggiva dal campo di battaglia. Il Cavaliere Bianco venne catturato da Brankovi\u0107, che lo rinchiuse nelle segrete di Smederevo. Hunyadi venne poi liberato da una spedizione punitiva ungherese. Vladislav II tornava nel frattempo al suo trono per trovarlo usurpato da Vlad III di Valacchia, figlio di Vlad Dracul, tornato in patria al comando di un corpo di spedizione turco.\nSebbene la sconfitta in battaglia costituisse un passo indietro per quanti resistevano all'invasione ottomana dell'Europa a quel tempo, essa non costitu\u00ec 'un colpo definitivo per la causa'. Giovanni Hunyadi fu infatti in grado di mantenere la resistenza ungherese attiva contro gli Ottomani durante tutto il resto della sua vita, culminata con la schiacciante vittoria \ndell'Assedio di Belgrado (1456), e Scanderbeg (morto nel 1468) fece lo stesso. L'esito della Seconda battaglia del Kosovo fu certamente pi\u00f9 nefasto per i Principati danubiani (Valacchia, Moldavia e Transilvania) e per la Serbia che non furono in grado, dopo tale sconfitta, di resistere alla penetrazione dei turchi prossimi a conquistare Costantinopoli (1453)."}
{"id": "2559966", "revid": "838137", "url": "https://it.wikipedia.org/wiki?curid=2559966", "title": "Stella Artois Championships 1991 - Doppio", "text": "Il doppio del Stella Artois Championships 1991 \u00e8 stato un torneo di tennis facente parte dell'ATP Tour.\nJeremy Bates e Kevin Curren erano i detentori del titolo, ma quest'anno hanno partecipato con partner differenti.\nCurren ha fatto coppia con Neil Broad e ha perso nel 2\u00ba turno contro Bates e Brown.\nBates ha fatto coppia con Nick Brown e hanno perso nei quarti contro Piet Norval e Brad Pearce.\nTodd Woodbridge e Mark Woodforde hanno battuto in finale 6\u20134, 7\u20136 Grant Connell e Glenn Michibata.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2559967", "revid": "400694", "url": "https://it.wikipedia.org/wiki?curid=2559967", "title": "Palle (album)", "text": "Palle \u00e8 il secondo album in studio del gruppo musicale italiano Squallor, pubblicato nel 1974.\nDescrizione.\nFu il loro primo lavoro a trovare qualche riscontro commerciale, e al tempo stesso il primo dove si riscontrano gli elementi distintivi del loro stile, quali il turpiloquio e i riferimenti scatologici e osceni: questi compaiono in \"Marcia longa\", parte del filone delle radiocronache impossibili.\nRispetto ai successivi album, trovano maggiore spazio le parti cantate da Savio, il quale si cimenta in una canzone \"neutra\" da ogni doppio senso, ispirata allo stile dei successi che lo stesso Savio, con Bigazzi, affidavano in quegli anni a Massimo Ranieri. Sul filone delle parodie, invece compare una versione personale di \"Sono una donna, non sono una santa\", scritta da Alberto Testa per Rosanna Fratello, e qui riproposta, per due terzi rispetto all'originale, da una voce maschile effeminata con vago accento francese da Daniele Pace, lo stesso che caratterizza \"Veramon\", sketch che prende di mira le canzoni e la lingua francesi.\n\"Bla bla bla\", evidente parodia delle canzoni sentimentali francesi, ebbe un discreto riscontro in Europa e fu reinterpretata anche dalla cantante Ann Christy, divenendo uno dei suoi maggiori successi.\nUn'altra parodia riguarda \"Angeli negri\": sulla base che ripete la melodia del celebre motivo, si inserisce l'improbabile dialogo, senza capo n\u00e9 coda, tra il \"povero negro\" (Cerruti) e il \"pittore\" (Pace) a cui si rivolge nel testo originario."}
{"id": "2559969", "revid": "57342", "url": "https://it.wikipedia.org/wiki?curid=2559969", "title": "Mauro Santambrogio", "text": "Carriera.\nDopo importanti vittorie nella categoria Juniores con il CC Canturino e un anno tra i dilettanti con il G.S. Maserati Viris, passa professionista nel 2004 tra le file del Team LPR-Piacenza. L'anno dopo ottiene il primo successo da \"pro\", al Giro del Lago Maggiore; rappresenta inoltre la Nazionale italiana Under-23 in occasione dei XV Giochi del Mediterraneo, vincendo la medaglia di bronzo nella prova in linea, e dei campionati del mondo di Madrid.\nNel 2006 si trasferisce alla Lampre-Fondital, mentre nel 2007 corre mezza stagione con la Tenax-Menikini prima di tornare alla Lampre. Con la formazione di Giuseppe Saronni nell'agosto 2009 vince la Tre Valli Varesine, al termine di una lunga fuga, e si classifica secondo nella Coppa Agostoni; si aggiudica anche la classifica del Trittico Lombardo e il diamante messo in palio dalla regione Lombardia. Dopo questi risultati viene convocato in Nazionale dal CT Franco Ballerini come riserva in occasione della prova in linea dei campionati del mondo di Mendrisio.\nNel 2010 si trasferisce al BMC Racing Team, squadra Professional Continental statunitense; in quella stagione giunge nuovamente secondo alla Coppa Agostoni, battuto in volata da Francesco Gavazzi, nonch\u00e9 ottavo al Giro di Lombardia. Nel giugno dell'anno dopo \u00e8 quindi secondo al Giro di Toscana, preceduto da Daniel Martin, e nella prova in linea dei campionati italiani, alle spalle di Giovanni Visconti. Nel 2012 non ottiene vittorie, si piazza per\u00f2 sesto alla Cl\u00e1sica San Sebasti\u00e1n e quarto al Giro di Lombardia.\nNel 2013 lascia il BMC Racing Team e passa alla Vini Fantini-Selle Italia. Inizia la stagione con ottimi piazzamenti, concludendo in settima posizione la Tirreno-Adriatico e in seconda il Giro del Trentino. Il 18 maggio conquista la sua prima tappa al Giro d'Italia, precedendo Vincenzo Nibali sull'arrivo in salita di Bardonecchia. Il 3 giugno successivo, per\u00f2, viene riscontrata la sua positivit\u00e0 all'EPO nei controlli antidoping effettuati dopo la prima tappa del Giro: in attesa delle decisioni della giustizia sportiva, Santambrogio viene licenziato dalla sua squadra. In seguito viene squalificato dalla Federciclismo per due anni, poi ridotti a 18 mesi per la collaborazione con la Commissione di riforma per il ciclismo UCI, fino cio\u00e8 al 2 novembre 2014.\nNell'ottobre 2014 annuncia il rientro all'agonismo con la maglia dell'Amore &amp; Vita di Ivano Fanini. Durante la sospensione, il 22 ottobre 2014 (11 giorni prima della decorrenza), gli viene per\u00f2 riscontrata una nuova positivit\u00e0, questa volta al testosterone, che gli costa un'ulteriore squalifica di tre anni, con scadenza al 21 ottobre 2017. Nell'agosto 2015 annuncia cos\u00ec l'addio alle corse per dedicarsi a una struttura destinata al turismo cicloamatoriale a Scansano."}
{"id": "2559970", "revid": "117123855", "url": "https://it.wikipedia.org/wiki?curid=2559970", "title": "Patrik Ou\u0159edn\u00edk", "text": "Biografia.\nPatrik Ou\u0159edn\u00edk trascorre la giovinezza nella Cecoslovacchia degli anni \u201870, nel pieno della normalizzazione che aveva messo fine alle speranze della Primavera di Praga. Firmatario della Petizione per la liberazione dei prigionieri politici ed editore di \"samizdat\", \u00e8 escluso dall'Universit\u00e0 per \u201cnon-conformit\u00e0 ideologica\u201d. Nel 1984 si esilia in Francia, dove vive da allora.\nTutta l'opera di Patrik Ou\u0159edn\u00edk \u2013 dizionari \u201cnon convenzionali\u201d, saggi, romanzi, poesie, parodie \u2013 \u00e8 segnata dall'interesse per le idee, i pregiudizi e gli stereotipi, esaminati attraverso la lingua, espressione, a suo avviso, de \u201cla verit\u00e0 di un'epoca\u201d: \"\u00abQuanto a me, cerco di applicare un principio un po' diverso, a partire dal presupposto che \u00e8 possibile prendere come sinonimo della \u201cverit\u00e0 di un'epoca\u201d la lingua di quell'epoca, in altre parole, prendere un certo numero di tic linguistici, stereotipi e luoghi comuni e fare in modo che agiscono e si confrontino allo stesso modo dei personaggi di un racconto tradizionale\u00bb\".\nPrincipali opere in prosa.\nAnno ventiquattro (1995) riprende i \u201cgiochi di memoria\u201d di Joe Brainard e Georges Perec. La base di queste \u201cdiscese\u201d nella memoria dell'autore consiste di ricordi frammentari, introdotto dalla formula \u201cmi ricordo\u201d. Da questi sprazzi di memoria, relativi agli anni 1965 - 1989, l'autore fa riemerge delle istantanee o della propria vita o di ci\u00f2 che si conviene di chiamare i \u201cgrandi\u201d avvenimenti della societ\u00e0. Lascia intravedere clich\u00e9 specifici di una situazione particolare, dettagli imperituri, frammenti di discorso, truismi, tic attraverso il prisma del soggetto e del \u201cvissuto\u201d dell'autore. Lo sguardo di Ourednik rimane individualizzato, caratterizzato, senza tuttavia emettere giudizio alcuno sugli eventi. L'epoca si smaschera da s\u00e9, attraverso la sua lingua, che si ritrova improvvisamente sotto il microscopio dell'autore, sottratta al suo contesto di comunicazione collocato nel tempo.\nEuropeana (2001) propone, come dice il suo sottotitolo, una \u201cbreve storia del ventesimo secolo\u201d, raccontata non da un punto di vista oggettivo, ma come \u201cdal basso\u201d. Il racconto non segue la linearit\u00e0 cronologica, non costruisce una gerarchia tra gli eventi dell'epoca, non cerca legami di causa-effetto, e infine personifica la storia. Sulla scorta di \"Bouvard e P\u00e9cuchet\", al cuore di \"Europeana\" si trova la \u201clingua del XX secolo\u201d: discorsi diffusi e indifferenziati, concentrati e sistematizzati, che richiamano, indistintamente, in un inventario assurdo che va dalla Prima Guerra Mondiale al Millennium bug, la morte di Dio e la televisione, Buchenwald e positivismo, l'emancipazione delle donne e l'invenzione della scala mobile.\nIstante propizio, 1855 (2006). Si ritrova lo stesso progetto di scrittura\u00a0\u2013 la resa della \u201cverit\u00e0 di un'epoca\u201d con l'adozione della sua \u201clingua\u201d specifico, la sola che possa renderla udibile \u2013 \"Istante propizio, 1855\", liberamente ispirato a un'esperienza anarchica tentata in Brasile nel 1890, racconto polimorfo di un'utopia libertaria che si perde in chiacchiere. Come gi\u00e0 \"Europeana\", \"Istante propizio\" ripercorre le manifestazioni della stupidit\u00e0 umana ponendosi al loro interno: scorciatoie di pensiero e formule preconfezionate, espressioni ideologiche di un tempo, truismi universali.\nIn Caso irrisolto (2006), definito dal suo postfatore come \u201cfalso giallo ma vero thriller metafisico\u201d, Ourednik ritorna a Praga, la capitale di un \u201cnuovo paese senza nome\u201d. Aprendosi come un testo di Queneau, il romanzo si rivela a poco a poco una trappola per il lettore: frustrando le aspettative del \u201cromanzo\u201d, \"Caso irrisolto\" elude il conformismo romanzesco. Sempre secondo il postfatore, \u00abOurednik \u00e8 stato in grado di portare a compimento [\u2026] il progetto flaubertiano di scrivere un libro su nulla\u00bb. Ourednik stesso aveva indicato una pista in un'intervista concessa nel 2007 alla rivista \u00abLabyrint\u00bb: \"\u00abCome scrivere su nulla? Cos'\u00e8 nulla? Un vuoto riempito della lingua in senso sia proprio che figurato. L'illusione di un'esistenza degna di essere espressa, l'illusione di una storia degna di essere raccontata, l'illusione di una coerenza degna di essere dimostrata. La vita umana nelle sue tre forme: io esisto (esistenza), vado da un punto a un altro (storia), un senso emerge (coerenza). Questo libro ci potrebbe anche intitolarsi\" Se solo\"\u00bb\""}
{"id": "2559973", "revid": "287204", "url": "https://it.wikipedia.org/wiki?curid=2559973", "title": "Ricardo David Paez", "text": ""}
{"id": "2559975", "revid": "1305772", "url": "https://it.wikipedia.org/wiki?curid=2559975", "title": "Freisa", "text": "Il termine Freisa pu\u00f2 riferirsi a diverse tipologie di vini piemontesi di seguito elencati:\nnonch\u00e9 al vitigno omonimo: Freisa"}
{"id": "2559976", "revid": "1305772", "url": "https://it.wikipedia.org/wiki?curid=2559976", "title": "Aviation Traders", "text": "Aviation Traders Limited \u00e8 stata un'azienda di commercio e riutilizzo di aerei militari e parti di ricambio residuati della Seconda guerra mondiale fondata nel 1947. Nel 1949 inizi\u00f2 la manutenzione di aeromobili utilizzati da alcune compagnie indipendenti britanniche nel Ponte aereo di Berlino. Nei primi anni cinquanta si \u00e8 diversificata nella fabbricazione e nella conversione di aeromobili.\nDurante tale periodo, \u00e8 anche diventata subappaltatrice per altri produttori di aeromobili.\nAlla fine del decennio \u00e8 stata rilevata dal gruppo Airwork.\nStoria.\nAviation Traders Ltd (ATL) \u00e8 stata avviata da Freddie Laker con sede in una base della RAF a Bovingdon in Hertfordshire, Inghilterra, nel 1947 per commerciare velivoli militari in eccedenza e parti di ricambio. Due anni pi\u00f9 tardi, Laker spost\u00f2 la sua attivit\u00e0 in una nuova sede nell'aeroporto Rochford (poi London Southend Airport) vicino a Southend-on-Sea, Essex, Inghilterra.\nATL inizialmente \u00e8 specializzata nella trasformazione in cargo dei numerosi aerei militari in eccedenza, bombardieri e da trasporto, tra i quali il bombardiere Handley Page Halifax, sei dei quali vengono venduti alla Bond Air Services, una delle prime compagnie aeree indipendenti del dopoguerra.\nBond Air Services basava questi aerei all'aeroporto di Wunstorf nella Germania occidentale allo scopo di portare generi di prima necessit\u00e0 a Berlino Ovest durante il Blocco di Berlino del 1948-49.\nInoltre la Bond Air Service aveva contrattualizzato con ATL la manutenzione di questi aerei in cambio della met\u00e0 del ricavato del trasporto.\nDopo la fine del ponte aereo di Berlino nel 1949, la maggior parte degli Halifax che Laker aveva fornito alle diverse compagnie indipendenti furono rottamati presso le sue strutture di Southend.\nAviation Traders (Engineering) Ltd, la divisione ingegneria della ATL, \u00e8 stata formalmente istituita nel 1949. Laker mise a capo della sua nuova attivit\u00e0 di ingegneria Jack Wiseman, un ingegnere altamente qualificato in manutenzione aeronautica con il quale aveva lavorato per un breve periodo alla Londra Aero Services Motor (LASM).\nTre Vickers Viking ex British European Airways (BEA), che Laker aveva acquisito nel 1949, vennero revisionati a Southend e rivenduti con profitto alla British Overseas Airways Corporation (BOAC).\nL'anno seguente la divisione d'ingegneria di ATL cannibalizz\u00f2 un certo numero di York e Lancaster ormai rottamati, che Laker aveva acquistato, per costruire, con le parti recuperate, tre York in grado di volare.\nATL \u00e8 stata anche uno dei molti costruttori di aeromobili del dopo guerra che cerc\u00f2 di sviluppare un successore per l'allora onnipresente Douglas DC-3, aereo a pistoni che ha continuato a svolgere un ruolo di primo piano nelle flotte di molte compagnie aeree del mondo negli anni 50. La risposta della Aviation Trades \u00e8 stata l'ATL-90 Accountant, che vol\u00f2 per la prima volta il 9 luglio 1957. L'Accountant era progettato per 28 passeggeri e come altri aerei di maggior successo come l'Avro 748, Handley Page Dart Herald, Fokker Friendship e NAMC YS-11, era dotato di due motori turboelica Rolls-Royce Dart. Nel mercato di sostituzione dei DC-3, ATL si trov\u00f2 quindi in competizione con Avro, Handley Page, Fokker e Nihon Aircraft Manufacturing Corporation (NAMC), che erano costruttori di aeromobili con maggiori possibilit\u00e0 economiche di ATL e con i quali non poteva rivaleggiare sia in termini di volume degli investimenti, sia nella progettazione e sviluppo dei velivoli, nonch\u00e9 nella commercializzazione verso i potenziali clienti. Inoltre, lo sviluppo simultaneo dei quattro aeromobili concorrenti dell'ATL-90 Accountant satur\u00f2 il mercato e l'Accountant non riusc\u00ec ad attrarre ordinativi, portando ATL alla chiusura del programma. Anche il prototipo fu distrutto.\nSuccessivamente il lavoro di conversione degli aeromobili si \u00e8 dimostrato di maggior successo per ATL. Alcuni aerei da trasporto Avro Tudor, dotati di portelloni per il caricamento di merci, vengono trasformati nella versione Supertrader per la Air Charter Ltd, un'azienda consociata di ATL. Ventuno aerei di linea Douglas DC-4 vengono convertiti in traghetto come ATL-98 Carvair, una delle pi\u00f9 importanti conversioni, che comprendeva, tra le principali modifiche, la sostituzione della parte anteriore della fusoliera originale dell'aereo con una versione ampliata in altezza che incorporava il ponte di volo sopra la stiva e un naso che fungeva anche da portellone incernierato da un lato. Attraverso il portellone cinque autovetture potevano essere caricate da terra, una alla volta, per mezzo di un montacarichi mobile a \"forbice\". Nella fusoliera posteriore, la cui sezione era rimasta inalterata, potevano essere ospitati anche venticinque passeggeri. L'impennaggio verticale era stato ampliato per compensare l'effetto destabilizzante della fusoliera allargata davanti. Molti di questi Carvair dotati di motori a pistoni sono stati utilizzati dal Southend Airport su rotte brevi di l\u00e0 della Manica e del Mare del Nord. La nascita di concorrenziali servizi di traghetto veloce per mezzo di hovercraft di grandi dimensioni, come gli SR-N4, ha fatto s\u00ec che l'et\u00e0 dell'aereo di linea carica-automobili, iniziata con il Bristol Freighter, si sia conclusa con il Carvair.\nATL inoltre ha rimotorizzato dei Canadair C-4 Argonaut (Douglas DC-4 di costruzione canadese) della BOAC con dei motori a pistoni Rolls-Royce Merlin inutilizzati, provenienti dagli 88 Merlin di ricambio che Laker aveva acquistato in precedenza con gli Halifax della BOAC e diversi Avro Tudor acquistati dal governo.\nNel 1951 ATL ha vinto un contratto da Bristol Aircraft per la fabbricazione delle sezioni centrali dell'ala per i Bristol Freighter. Tra l'inizio del 1952 e la fine del 1955, ATL costru\u00ec 50 sezioni di ala per la Bristol Aircraft. Durante tale periodo la ATL aveva assunto dimensioni notevoli sia nell'ambito della progettazione che della produzione.\nNel 1956, ATL ha acquistato oltre 250 Percival Prentice, aerei da addestramento dismessi dalla Royal Air Force, dei quali circa 20 sono stati convertiti per clienti civili.\nNel 1958 Laker ha annunciato la sua decisione di vendere sia ATL che Air Charter ad Airwork per \u00a3 600.000 in contanti, pi\u00f9 ulteriori \u00a3 200.000, in funzione della valutazione delle scorte. L'accordo \u00e8 entrato in vigore nel gennaio del 1959, quando entrambe le societ\u00e0 sono confluite nel Gruppo Airwork."}
{"id": "2559977", "revid": "212348", "url": "https://it.wikipedia.org/wiki?curid=2559977", "title": "Jon Bakken", "text": "Serv\u00ec come deputato rappresentativo al Parlamento Norvegese dal S\u00f8r-Tr\u00f8ndelag durante gli anni 1985\u20131989, 1989\u20131993 e 1993\u20131997."}
{"id": "2559979", "revid": "287204", "url": "https://it.wikipedia.org/wiki?curid=2559979", "title": "Associazione Calcio Bellinzona 2008-2009", "text": "Questa voce raccoglie le informazioni riguardanti l'Associazione Calcio Bellinzona nelle competizioni ufficiali della stagione 2008-2009."}
{"id": "2559985", "revid": "287204", "url": "https://it.wikipedia.org/wiki?curid=2559985", "title": "Grasshopper Club Z\u00fcrich 2008-2009", "text": "Questa voce raccoglie le informazioni riguardanti il Grasshopper Club Z\u00fcrich nelle competizioni ufficiali della stagione 2008-2009."}
{"id": "2559986", "revid": "838137", "url": "https://it.wikipedia.org/wiki?curid=2559986", "title": "Navigazione CAD", "text": "Con Navigazione CAD ci si riferisce agli strumenti software che sono utilizzati per la correlazione dei dati di progettazione dei semiconduttori elettronici con un dispositivo concretizzato a semiconduttori. Lo strumento per la navigazione CAD consiste di un software capace di leggere e visualizzare l'impianto concretizzato e lo schema logico del dispositivo. Il progetto logico consiste di una rete o schema. Il progetto concretizzato consiste di un insieme di poligoni che rappresenta esattamente l'ubicazione di tutti i conduttori elettrici, diffusioni e interconnessioni nel dispositivo concretizzato a semiconduttori. Le strumentazioni Navigazione CAD sono usate soventemente per fornire una correlazione trasversale fra il progetto logico e il progetto concretizzato. Le strumentazioni Navigazione CAD sono molto usate con le sonde a fascio di elettroni, i sistemi a fascio di ioni focalizzati e le sonde fotoniche per l'analisi dei guasti dei semiconduttori.\nVoci correlate.\nAnalisi dei guasti"}
{"id": "2559989", "revid": "599013", "url": "https://it.wikipedia.org/wiki?curid=2559989", "title": "Chiesa di San Giovanni Gualberto (Urbe)", "text": "La chiesa di San Giovanni Gualberto \u00e8 un luogo di culto cattolico situato nella frazione di Vara Inferiore nel comune di Urbe, in provincia di Savona.\nStoria e descrizione.\nIl contratto per la costruzione della chiesa fu stipulato il 22 maggio 1827 e l'edificio fu benedetto l'anno seguente. Una piccola canonica fu eretta tra il 1844 e il 1845, mentre nel successivo 1859 fu concessa licenza di celebrare nella chiesa i matrimoni e di edificare il fonte battesimale. Nel 1899 venne rifatto il pavimento e nel 1903 fu innalzato il campanile aggiungendo due campane alle due gi\u00e0 presenti. Nel 1962 il concerto di campane fu ancora ampliato da 4 a 6.\nLa chiesa \u00e8 a navata unica con cupola ovoidale. Lunga metri 22, larga 13 ed alta 10, ospita al suo interno un presepe meccanizzato permanente opera di Maurizio Scarponi."}
{"id": "2559991", "revid": "729019", "url": "https://it.wikipedia.org/wiki?curid=2559991", "title": "Natacha Gachnang", "text": "\u00c8 cugina del pilota di Formula 1 S\u00e9bastien Buemi."}
{"id": "2559992", "revid": "400694", "url": "https://it.wikipedia.org/wiki?curid=2559992", "title": "Vacca (album)", "text": "Vacca \u00e8 un album in studio del gruppo musicale italiano Squallor, pubblicato nel 1977.\nDescrizione.\nLa prima facciata \u00e8 aperta da un'ironica introduzione nella quale Alfredo Cerruti presenta il gruppo come \"fenomeno di successo, fenomeno di cesso\", confrontandolo con i Beatles, i Pink Floyd e Orietta Berti. Segue la \"title track\", nella quale Gianni Boncompagni (che, in questo disco, figura anche come autore del pezzo \"Gentleman\") commenta il concerto dello sfortunato gruppo musicale The Cow, i cui membri si sono suicidati nei modi e nelle maniere pi\u00f9 strampalate nonostante la loro presenza sul palco. \"Abat-jour\" \u00e8 una parodia degli inseguimenti polizieschi, la cui gag delle volanti 1 e 2 verr\u00e0 ripresa da Cerruti all'interno del programma \"Indietro tutta!\". \"L'alluvione\" prosegue la tradizione delle surreali cronache in diretta, cos\u00ec come \"Aia\" e \"Gentleman\" rivisitano in maniera parodistica le canzoni di genere sentimentale del tempo. \"Piazza Sanretro\" \u00e8 un irriverente sermone nel quale vengono trattati i temi del gioco d'azzardo e del consumismo come valori spirituali, mentre in \"Testamento specifico\" assistiamo a uno dei primi duetti di Cerruti e Pace nel quale l'uno si prende gioco dell'altro che detta le sue ultime volont\u00e0 citofonando a uno sconosciuto. Chiude l'album \"Terrestri\", monito apocalittico alla razza umana da parte di un'entit\u00e0 apparentemente aliena, come suggerito dal titolo.\nIl disco \u00e8 stato pubblicato originalmente, nel 1977, in formato LP e musicassetta su etichetta CBS, all'epoca distribuita in Italia dalla CGD e da questa utilizzata come sottoetichetta. Nello stesso anno \u00e8 stato ristampato su etichetta CGD. Nel 1989, sempre su etichetta CGD, l'album viene ristampato in LP, musicassetta e CD."}
{"id": "2559993", "revid": "775372", "url": "https://it.wikipedia.org/wiki?curid=2559993", "title": "Afghan Military Air Arm", "text": "L'Afghan Military Air Arm (AMAA) fu la designazione internazionale in lingua inglese assunta dall'aeronautica militare dell'Emirato dell'Afghanistan dal 1924 al 1929.\nStoria.\nDopo l'indipendenza ottenuta dal Regno Unito con il trattato di Rawalpindi vennero istituite le forze armate del nuovo Emirato dell'Afghanistan.\nUfficialmente fondata il 22 agosto 1924, l'Afghan Military Air Arm gi\u00e0 dal 1921, ricevette alcuni velivoli dal Regno Unito e dall'Unione Sovietica offerti da questi paesi al re Am\u0101null\u0101h Kh\u0101n, che era rimasto molto impressionato, quando l'arma aerea era stata usata dai britannici contro il suo Paese nel 1919 nel corso della terza guerra anglo-afghana. I sovietici iniziarono ad addestrare piloti afghani con i Polikarpov R-1 (copia sovietica dell'Airco DH.9A britannico). La maggior parte dei velivoli venne poi distrutta nel corso della guerra civile del 1928, e solo nel 1937 si inizi\u00f2 a pensare ad una seria ricostruzione dell'Aviazione in Afghanistan."}
{"id": "2559997", "revid": "228587", "url": "https://it.wikipedia.org/wiki?curid=2559997", "title": "Boyko", "text": "I Boyko o Boiko sono un gruppo etnico che abita le montagne e gli altipiani dei Carpazi. Abitano la sezione centrale ed occidentale dei Carpazi, nell'oblast' di Ivano-Frankivs'k. Piccole comunit\u00e0 si trovano anche nelle aree confinanti della Polonia e della Slovacchia.\nI Boiko, al contrario di altre minoranze che vivono nella stessa zona, si identificano pienamente nell'identit\u00e0 ucraina; fino al XIX secolo, chiamavano s\u00e9 stessi con il nome generico di russini.\nLa lingua parlata dai Boiko \u00e8 una variet\u00e0 della lingua rutena, molto influenzato dall'antico slavo ecclesiastico.\nLa maggioranza dei Boiko appartengono alla Chiesa greco-cattolica ucraina, con una piccola minoranza che aderisce alla Chiesa ortodossa ucraina. Tipiche sono le caratteristiche chiese in legno della cultura boiko."}
{"id": "2560001", "revid": "775372", "url": "https://it.wikipedia.org/wiki?curid=2560001", "title": "Afghan Air Force", "text": "L'Afghan Air Force fu la designazione internazionale in lingua inglese assunta dall'aeronautica militare del Regno dell'Afghanistan dal 1937 al 1947.\nStoria.\nDopo le vicende del 1928 che portarono alla scomparsa dell'Emirato dell'Afghanistan in favore della fondazione del Regno, la componente aerea afghana era praticamente inesistente fino al 1937. Dal 1937 inizi\u00f2 una timida ricostituzione dell'apparato aeronautico, che comunque rimase molto limitato nel quantitativo. Cos\u00ec, dalla fine degli anni trenta fino al termine della seconda guerra mondiale, impieg\u00f2 alcuni Hawker Hind britannici (l'ultimo venne definitivamente messo a terra nel 1957) e alcuni IMAM Ro.37 italiani."}
{"id": "2560002", "revid": "39884", "url": "https://it.wikipedia.org/wiki?curid=2560002", "title": "Marie Bedford", "text": "Specializzata nello stile libero ha vinto una medaglia di bronzo nei 4\u00d7100\u00a0m sl alle olimpiadi di Amsterdam 1928. Negli stessi giochi partecip\u00f2 anche ai 400\u00a0m sl, venendo tuttavia eliminata al primo turno."}
{"id": "2560004", "revid": "287204", "url": "https://it.wikipedia.org/wiki?curid=2560004", "title": "Campionato svizzero di hockey su ghiaccio 2009-2010", "text": "La stagione 2009-2010 del campionato svizzero di hockey su ghiaccio, settantaduesima edizione dalla nascita del campionato nazionale unico, ha visto la vittoria in Lega Nazionale A del SC Bern. Nell'altro campionato professionistico, la Lega Nazionale B, si \u00e8 imposto il Lausanne HC, mentre fra i dilettanti della Prima Lega la vittoria \u00e8 andata all'EHC Winterthur."}
{"id": "2560007", "revid": "729019", "url": "https://it.wikipedia.org/wiki?curid=2560007", "title": "Type 93 (siluro)", "text": "Il Type 93, Tipo 93 o Modello 93, \u00e8 stato un siluro pesante, costruito in Giappone negli anni antecedenti la seconda guerra mondiale come mezzo per poter combattere la flotta statunitense controbilanciando la maggior quantit\u00e0 di navi da battaglia avversarie, secondo il rapporto stabilito dal Trattato di Washington.\nStoria.\nIl siluro pass\u00f2 attraverso un lungo processo di sviluppo, che permise di risolvere i problemi tecnici dovuti innanzitutto alla detonazione prematura, ma alla fine divenne un'arma temibile, usata spesso dai cacciatorpediniere giapponesi soprattutto in battaglie notturne come la battaglia dell'isola di Savo e la battaglia di Tassafaronga.\nTecnica.\nIl Tipo 93 era un siluro pesante, ovvero della classe dal diametro da 610 mm, della lunghezza di 9 m per 2\u00a0700 kg di peso. Il suo sistema di propulsione impiegava ossigeno puro al posto della consueta aria compressa. Questo consentiva, rispetto agli altri siluri dell'epoca, di bruciare teoricamente fino a 5 volte pi\u00f9 combustibile aumentando l'autonomia. Come ulteriore effetto, la scia di bolle veniva ridotta a livelli invisibili rendendo virtualmente impossibile la rivelazione dell'arma e la sua direzione di provenienza."}
{"id": "2560008", "revid": "119457759", "url": "https://it.wikipedia.org/wiki?curid=2560008", "title": "Edward Palmer Thompson", "text": "Di idee socialiste, \u00e8 noto per i suoi lavori sui movimenti radicali britannici di fine Settecento e inizio Ottocento, e in particolare per il suo libro \"The Making of the English Working Class\" (1963), una pietra miliare della storia sociale e della storia del lavoro. Ha anche pubblicato influenti biografie di William Morris (1955) e William Blake (postuma, 1993) ed \u00e8 stato un prolifico giornalista e saggista. Inoltre, ha scritto il romanzo \"The Sykaos Papers\" e una raccolta di poesie.\nThompson \u00e8 stato uno dei principali intellettuali del Partito Comunista di Gran Bretagna. Pur avendo lasciato il partito nel 1956 dopo l'invasione sovietica dell'Ungheria, \u00e8 rimasto un convinto marxista, sollecitando alla ribellione contro lo stalinismo come prerequisito per il recupero della fiducia nelle prospettive rivoluzionarie dei Comunisti.\nDopo aver giocato un ruolo chiave all'interno dei primi movimenti New Left nei tardi anni cinquanta, Thompson ha energicamente criticato \"da sinistra\" i governi laburisti (al potere tra il 1964 e il 1970 e tra il 1974 e il 1979). Durante gli anni ottanta fu uno dei leader del movimento contro le armi nucleari."}
{"id": "2560013", "revid": "271907", "url": "https://it.wikipedia.org/wiki?curid=2560013", "title": "E. P. Thompson", "text": ""}
{"id": "2560014", "revid": "39884", "url": "https://it.wikipedia.org/wiki?curid=2560014", "title": "Rhoda Rennie", "text": "Specializzata nello stile libero ha vinto una medaglia di bronzo nei 4\u00d7100m sl alle olimpiadi di Amsterdam 1928. Negli stessi giochi partecip\u00f2 anche ai 100m sl e ai 400m sl, venendo tuttavia eliminata al primo turno in entrambe le competizioni. Si dedic\u00f2 poi al golf con ottimi risultati conseguendo il titolo di \"Transvaal women's golf champion\".\nSi ritir\u00f2 a vita privata, precipitando poi in un profondo stato di depressione e si uccise con un colpo al cuore nella sua casa di Johannesburg."}
{"id": "2560016", "revid": "1793900", "url": "https://it.wikipedia.org/wiki?curid=2560016", "title": "University of Texas Medical Branch", "text": "Lo University of Texas Medical Branch, abbreviato in UTMB, \u00e8 un componente dello University of Texas System situato a Galveston, negli Stati Uniti. Si tratta di un complesso sanitario delle dimensioni di 344.000 m\u00b2, con sette ospedali, 13.000 dipendenti e un ampio assortimento di cliniche specializzate, centri di ricerca e istituti, tra cui una scuola di medicina. Quest'ultima \u00e8 la pi\u00f9 antica uno ad ovest del fiume Mississippi."}
{"id": "2560017", "revid": "116164025", "url": "https://it.wikipedia.org/wiki?curid=2560017", "title": "Cappelle (album)", "text": "Cappelle \u00e8 un album del gruppo musicale degli Squallor, pubblicato nel 1978.\nDescrizione.\nDopo il successo di \"Pompa\" (1977), nel 1978 il gruppo pubblica \"Cappelle\", la cui copertina mostra una donna nell'atto di mordere - in maniera ambigua - un'Amanita muscaria, noto fungo velenoso. Avvolto nell'usuale e dissacrante prosa che ha contraddistinto il gruppo, il disco, presenta ben dieci nuovi pezzi. Le tematiche toccate nell'album sono diverse: dalla derisione dei miracoli e delle credenze popolari (\"Si Loca\") alle provocazioni in chiave omosessuale (\"Radio Cappelle\"), passando per aneddoti erotici e divagazioni colme di \"humor\" e \"nonsense\" (\"D'Annunziata\")\".\" Prosegue inoltre la saga di Pierpaolo, personaggio fittizio introdotto nell'album \"Pompa\" con la canzone \"Famiglia Cristiana\". Concerto all'aperto, traccia che apre l'album come una introduzione, descrive un surreale concerto durante un diluvio e cita il SIFAR servizio segreto dell'epoca. Degna di nota \u00e8 Confucio, in cui, durante un comizio politico nel quale vengono citati fatti e nomi dell'italia di allora, accade di tutto: un bambino si perde e viene ritrovato sotto un giornale e soprattutto insulti diretti all'oratore. In \"Torna Pierpaolo\" il bambino ricattatore continua a tenere sotto scacco il padre miliardario, chiedendogli di inviare cospicue somme di denaro per i propri assurdi vizi."}
{"id": "2560019", "revid": "599013", "url": "https://it.wikipedia.org/wiki?curid=2560019", "title": "Chiesa di Nostra Signora della Visitazione", "text": "La chiesa di Nostra Signora della Visitazione \u00e8 un luogo di culto cattolico situato nella frazione di Vara Superiore, in via Nostra Signora della Visitazione, nel comune di Urbe in provincia di Savona.\nStoria e descrizione.\nUna prima cappella fu benedetta il 13 settembre 1856. Nel 1860 tale cappella fu ampliata destinando l'edificio originario a presbiterio e costruendovi innanzi una nuova navata. Ai primi del Novecento risale invece la costruzione del campanile. Nel 1970 la cappella fu demolita (eccetto il campanile) e riedificata nelle forme moderne attuali.\nCostituita da un unico vano, \u00e8 caratterizzata dalla peculiarit\u00e0 dei materiali utilizzati: vetri policromi, legno per il soffitto e il pavimento, pietra locale in parte della muratura. L'interno \u00e8 luminoso e accogliente e vi si trovano sia opere moderne in terracotta che alcuni antichi arredi della cappella ottocentesca, tra cui un crocifisso processionale."}
{"id": "2560022", "revid": "775372", "url": "https://it.wikipedia.org/wiki?curid=2560022", "title": "Royal Afghan Air Force", "text": "La Royal Afghan Air Force (AMAA) fu la designazione internazionale in lingua inglese assunta dall'aeronautica militare del Regno dell'Afghanistan dal 1948 al 1973.\nStoria.\nDal 1948 al 1973, l'Aeronautica ebbe come dicitura Aeronautica Militare Reale Afghana (in inglese Royal Afghan Air Force).\nNel 1960, l'aeronautica disponeva di circa 100 velivoli, compresi i caccia Mikoyan-Gurevich MiG-15, Ilyushin Il-28 da bombardamento, aerei da trasporto Antonov ed elicotteri. Inoltre molti nuovi piloti, si stavano addestrando negli USA, in URSS, India e in Paesi europei.\nNel 1973 vi fu il colpo di Stato, e l'aviazione militare venne rinominata Aeronautica Militare Repubblicana Afghana (Afghan Republic Air Force)."}
{"id": "2560027", "revid": "1543377", "url": "https://it.wikipedia.org/wiki?curid=2560027", "title": "John George Bartholomew", "text": "Proveniva da una famosa famiglia di cartografi. Il nonno, John Bartholomew Senior (1895-1861) fond\u00f2 nel 1826 la ditta di cartografia \"John Batholomew and Son Ltd\", che esiste tuttora. Nel 1888 assunse la direzione della ditta, succedendo al padre John Bartholomew Junior.\nSotto la sua guida la ditta divent\u00f2 una delle pi\u00f9 importanti produttrici di atlanti e carte geografiche a livello mondiale. Introdusse l'uso delle carte a rilievo colorate e anticip\u00f2 le necessit\u00e0 del XX secolo pubblicando carte stradali delle maggiori citt\u00e0, mappe con tracciati e orari ferroviari e carte automobilistiche.\nCollabor\u00f2 strettamente con molti scienziati ed esploratori del suo tempo realizzando carte appositamente studiate per le loro necessit\u00e0. Due opere di grande impegno, il \"Bartholomew Atlas of Meteorology\" e l\"'Atlas of Zoogeography\", erano previste con cinque volumi ciascuna, ma l'intero progetto non venne mai portato a termine. Poco prima della morte riusc\u00ec a stendere il progetto della prima edizione del \"The Times Survey Atlas of the World\". Con le successive edizioni quest'opera divenne l'atlante di maggiore diffusione del XX secolo.\nGli viene attribuito il primo uso, negli anni 1890, del termine \"Antartide\" riferito ad un nuovo continente.\nNel 1889 si spos\u00f2 con Janet MacDonald, con cui ebbe 2 femmine e 3 maschi, tra cui John Bartholomew, che divenne anch'egli cartografo e geografo.\nNel 1905 ricevette la \"Victoria Research Gold Medal\" dalla Royal Geographical Society. Nel 1810 fu nominato \"Cartografo Reale\" dal re d'Inghilterra Giorgio V. Per questo era a volte chiamato \"il Principe dei Cartografi\"."}
{"id": "2560028", "revid": "253269", "url": "https://it.wikipedia.org/wiki?curid=2560028", "title": "Justus D. Barnes", "text": "La sua notoriet\u00e0 \u00e8 legata al ruolo di capo dei banditi ricoperto nel film \"The Great Train Robbery\", del 1903, uno dei primi film ad ambientazione western. Famosa la scena finale del film, dove puntava la pistola direttamente verso la macchina da presa, fingendo di sparare verso gli spettatori.\nBiografia.\nFiglio di un immigrato scozzese, Justus Barnes aveva alle spalle una lunga carriera teatrale quando nel 1903 apparve in \"The Great Train Robbery\", uno dei primi film americani a enfatizzare la narrazione. In una scena memorabile, Barnes come un fuorilegge puntava la pistola verso la telecamera, sparando tutti e sei i colpi verso gli spettatori. \"The Great Train Robbery\" divent\u00f2 uno dei film commerciali di maggior successo e pi\u00f9 noti dell'era del cinema muto.\nNel luglio 1908 Barnes fu scritturato come attore presso la Edison Manufacturing Company, la societ\u00e0 di produzione cinematografica di propriet\u00e0 di Thomas Edison. Nel 1910 firm\u00f2 un contratto con la Thanhouser Company a New Rochelle, New York, e tra il 1910 e il 1917 apparve in pi\u00f9 di settanta film, di solito nel ruolo di vilain. Inoltre interpret\u00f2 il personaggio di Ham Peggotty in \"David Copperfield\" (1911), il pi\u00f9 remoto adattamento cinematografico del romanzo del 1850 di Charles Dickens. Interpret\u00f2 altri ruoli secondari in \"Nicholas Nickleby\" (1912), \"Aurora Floyd\" (1912) e \"A Dog of Flanders\" (1914).\nNel 1917 fu costretto a lasciare la Thanhouser a causa di problemi finanziari della societ\u00e0 e, nello stesso anno, fece un'apparizione per l'Edison Studio in \"Cy Whittaker's Ward\".\nDopo essersi ritirato dalla recitazione, Barnes si trasfer\u00ec a Weedsport, New York, dove lavor\u00f2 come commerciante e dove mor\u00ec il 6 febbraio 1946, all'et\u00e0 di 83 anni."}
{"id": "2560030", "revid": "203463", "url": "https://it.wikipedia.org/wiki?curid=2560030", "title": "John G. Bartolomew", "text": ""}
{"id": "2560033", "revid": "580", "url": "https://it.wikipedia.org/wiki?curid=2560033", "title": "Stupri", "text": ""}
{"id": "2560034", "revid": "39884", "url": "https://it.wikipedia.org/wiki?curid=2560034", "title": "Frederika van der Goes", "text": "Specializzata nello stile libero, ha vinto una medaglia di bronzo nei 100m sl alle olimpiadi di Amsterdam 1928. Negli stessi giochi partecip\u00f2 anche ai 400m sl, arrivando quinta."}
{"id": "2560038", "revid": "284225", "url": "https://it.wikipedia.org/wiki?curid=2560038", "title": "17\u00ba secolo", "text": ""}
{"id": "2560039", "revid": "284225", "url": "https://it.wikipedia.org/wiki?curid=2560039", "title": "18\u00ba secolo", "text": ""}
{"id": "2560042", "revid": "729019", "url": "https://it.wikipedia.org/wiki?curid=2560042", "title": "PTRD-41", "text": "Il PTRD-41 (, ISO 9: \"ProtivoTankovoe Ru\u017e\u02b9\u00eb Degtjareva\", cio\u00e8 \"fucile anticarro DegtJarev\") era un fucile anticarro progettato, prodotto ed usato a partire dal 1941 dall'Armata Rossa durante la Seconda guerra mondiale. Era un'arma a colpo singolo in grado di sparare munizioni da 14,5 x 114 mm con nucleo al tungsteno. Nonostante le difficolt\u00e0 di penetrare le corazze frontali dei carri armati tedeschi, era tuttavia in grado di sorpassare i punti pi\u00f9 sottili delle corazze, come sui fianchi o il retro, o danneggiare parti critiche come i cingoli. Era inoltre molto efficace contro mezzi corazzati meno protetti, come artiglieria semovente e autoblindo oppure contro veicoli non corazzati come camion.\nStoria.\nSviluppo.\nBench\u00e9 molte nazioni avessero da tempo adottato dei fucili anticarro e questo tipo di arma fosse diventata un importante componente dei loro arsenali, l'Armata Rossa trascur\u00f2 per molto tempo questo concetto, favorendo invece lo sviluppo dei cannoni controcarri.\nQuando nel giugno 1941 la Germania diede il via all'invasione dell'URSS, la fanteria dell'Armata Rossa non disponeva pertanto di armi anticarro: c'erano in servizio dei cannoni (M1937 53-K) assegnati ai plotoni anticarro dei reggimenti di fanteria, ma oltre a non essere efficaci contro i Panzer tedeschi erano anche pochi. La fanteria sovietica scopr\u00ec cos\u00ec di essere indifesa contro i carri e i cannoni d'assalto della Wehrmacht e nell'agosto del 1941 Stalin in persona diede ordine di colmare la lacuna senza ritardo. Le autorit\u00e0 militari sovietiche valutarono correttamente che oltre ai cannoni controcarri, gestiti dall'artiglieria, occorrevano anche delle armi controcarri sotto il diretto controllo della fanteria, che sul campo di battaglia avrebbe agito in modo indipendente; all'epoca, le armi controcarri pi\u00f9 rapide e facili da produrre erano i fucili anticarro e venne cos\u00ec ordinato agli arsenali di Stato di sviluppare dei progetti.\nNel 1939 l'Unione Sovietica aveva catturato diverse centinaia di fucili anticarro polacchi Maroszek wz. 35, che si erano dimostrati efficaci contro i carri armati tedeschi durante l'invasione della Polonia. Il progettista Vasily Degtyaryov copi\u00f2 diverse componenti del fucile polacco e alcune del fucile controcarro tedesco Panzerb\u00fcchse 38 e progett\u00f2 un'arma semplice, economica, robusta ed efficace, basata sulla potente munizione 14,5 x 114mm. Per consentire una produzione pi\u00f9 semplice e rapida possibile, scelse un funzionamento a colpo singolo e a ripetizione manuale. Sotto l'urgenza della situazione, in soli 22 giorni il prototipo di Degtyaryov era gi\u00e0 in corso di valutazioni sul campo da parte dell'Armata Rossa, e per l'inizio di settembre 1941 fu accettato in servizio come \"ProtivoTankovoe Ru\u017e\u02b9\u00eb Degtjareva 41-g\" (Fucile anticarro Degtyariov mod. 41) o PTRD-41. Un altro progetto, pi\u00f9 sofisticato ma dalle prestazioni simili, presentato da Simonov e denominato PTRS-41 fu parimenti accettato: poich\u00e9 per la sua semplicit\u00e0 il progetto di Degtyaryov era molto pi\u00f9 rapido e semplice da produrre si decise di immetterlo in servizio per primo. A met\u00e0 settembre iniziarono le prime consegne ai reparti dell'Armata Rossa e il PTRD-41 venne prodotto in grandi quantit\u00e0 fino al 1945.\nImpiego operativo.\nI PTRD-41 erano usati per cercare di colpire le parti pi\u00f9 deboli dei carri armati avversari come i cingoli, la corazzatura laterale e il motore. Nal 1941, i carri armati usati dalla Wehrmacht erano perlopi\u00f9 il Panzer 38(t), il Panzer II e il Panzer III la cui corazzatura, specie sui lati e sul treno di rotolamento, era in effetti alla portata del PTRD-41 a distanze ragionevoli e l'arma si rivel\u00f2 un potente mezzo anticarro, almeno fino al 1943. Semplice e sicuro, il PTRD-41 poteva sopportare senza inconvenienti anche le pi\u00f9 severe condizioni di impiego e si rivel\u00f2 inoltre una potente arma antimateriale: nei combattimenti nei villaggi e nei centri abitati, i proiettili da 14,5 mm erano molto efficaci nel demolire nidi di mitragliatrici, pareti, tronchi e opere difensive campali. Lungo 2 metri e pesante 17kg, era un'arma imponente e poco maneggevole tuttavia divenne popolarissima fra i militari e i partigiani sovietici che ne ricevettero grandi quantit\u00e0, perch\u00e9 una volta in posizione era facile da usare e di eccellente rendimento. Divenne anche l'armamento di molte autoblindo, treni blindati, e veicoli da esplorazione nei quali fu molto apprezzato perch\u00e9 poteva sconfiggere ogni autoblindo o semicingolato tedesco.\nUno dei principali difetti dell'arma era la notevole vampa di volata prodotta allo sparo del proiettile: questa caratteristica rendeva l'arma facilmente individuabile. D'altra parte, i fucili controcarro erano molto facili da nascondere. I soldati sovietici impararono presto a farne un uso molto sagace, mimetizzandoli con cura.\nIl PTRD-41 e il PTRS-41 furono le sole armi anticarro per la fanteria disponibili nell'Armata Rossa fino all'arrivo dei bazooka statunitensi negli ultimi anni della guerra. I Tedeschi furono molto impressionati dal PTRD-41 e impiegarono a loro volta tutti quelli che riuscirono a catturare con la designazione di \"Panzer-abwehrb\u00fcchse 783 (r)\".\nPer contrastare la minaccia dei fucili controcarro sovietici, a partire dal 1943 i Tedeschi aggiunsero delle \"gonne\" (\"Schurzen\") ai loro carri: queste erano costituite da lamiere relativamente fini (8\u201310\u00a0mm), in grado tuttavia di rallentare sufficientemente il proiettile, e di renderlo innocuo all'impatto con la corazzatura principale. Queste \"gonne\" vennero aggiunte proprio a protezione dei punti pi\u00f9 deboli come la torretta o i cingoli.\nDopo la Seconda guerra mondiale il PTRD fu ampiamente usato dalle forze nordcoreane e dalla Repubblica Popolare Cinese nella Guerra di Corea.\nTecnica.\nMeccanicamente, l'arma di Degtyaryev \u00e8 quanto di pi\u00f9 semplice e rustico: la canna non \u00e8 che un tubo di acciaio su cui \u00e8 avvitata la culatta, all'interno della quale \u00e8 inserito l'otturatore. Il tutto \u00e8 inserito in due guide fresate nel castello, cui sono fissati il calcio a stampella, un poggiaguancia a staffa, e l'impugnatura a pistola con il relativo grilletto. A met\u00e0 lunghezza della canna vi \u00e8 un bipiede per l'appoggio e immediatamente dietro, una maniglia per il trasporto. Al vivo di volata \u00e8 applicato un poderoso spegnifiamma; gli organi di mira sono un mirino a lama anteriore, e un alzo posteriore con due fogliette a L, tarate per i 400 e i 600 metri. Il tutto \u00e8 costruito e rifinito rozzamente, ma in modo estremamente solido. Tuttavia vi sono delle soluzioni interessanti.\nIl meccanismo \u00e8 a ripetizione manuale, che per\u00f2 \u00e8, per cos\u00ec dire, \"assistita\". Per fare fuoco, il tiratore impugna saldamente l'arma mentre il servente, alla sua destra, agisce sul manubrio dell'otturatore ruotandolo ed aprendolo: a questo punto, introduce un colpo nella finestra di alimentazione che presenta un invito svasato per facilitare il caricamento specie con i guanti invernali. Quindi il servente chiude e blocca l'otturatore e d\u00e0 un colpetto sulla spalla del tiratore per avvertirlo che l'arma \u00e8 pronta al fuoco. \nAllo sparo, canna e culatta rinculano violentemente e scorrono all'indietro nelle guide fresate nel calcio, che invece \u00e8 ben saldo contro la spalla del tiratore: il movimento retrogrado di canna e culatta fa s\u00ec che il manubrio dell'otturatore urti una staffa saldata sulla destra del calcio, la quale obbliga l'otturatore a ruotare ed aprirsi scorrendo all'indietro ed estraendo automaticamente il bossolo esploso: una potente molla di recupero inserita nel calcio risospinge canna e culatta in avanti, ma l'otturatore resta aperto e il servente pu\u00f2 cos\u00ec inserire un nuovo colpo, e ripetere il ciclo.\nPer quanto rozzo e brutale (il rinculo \u00e8 piuttosto severo) il sistema consente un'espulsione sicura e rapida, a tutto beneficio della rapidit\u00e0 di ripetizione. Degtyaryev risolse in modo semplice ed efficace il problema, abbastanza frequente con calibri cos\u00ec potenti, per cui durante lo sparo il bossolo si espande violentemente e aderisce alle pareti interne della culatta (\"incollaggio\") impedendone l'estrazione e bloccando di fatto l'arma, con le immaginabili conseguenze in battaglia.\nSull'otturatore \u00e8 presente una sicura, un gancio sporgente all'estremit\u00e0 che, afferrato e ruotato, disconnette il percussore dal grilletto.\nCi\u00f2 che \u00e8 pi\u00f9 notevole, nel PTRD-41 come anche nel PTRS-41, \u00e8 la munizione impiegata, la pi\u00f9 potente ed efficace disponibile all'epoca: il calibro 14,5 x 114 mm, attorno alla quale l'arma \u00e8 progettata. Il proiettile, espulso alla velocit\u00e0 di 1012\u00a0m/s, poteva perforare corazzature spesse fino a 40\u00a0mm da una distanza di 100 metri, 35\u00a0mm a 300 metri e 25\u00a0mm da 500 metri. Soprattutto nelle fasi iniziali dell'invasione, perci\u00f2, risult\u00f2 essere un'arma temibile per i panzer tedeschi che avevano quasi tutti corazze laterali di spessore inferiore (Panzer I &amp; II: 13\u201320\u00a0mm, Panzer III &amp; IV: 30\u00a0mm, Panzer V Panther, entrato in servizo a met\u00e0 del 1943: 40\u201350\u00a0mm)."}
{"id": "2560045", "revid": "474175", "url": "https://it.wikipedia.org/wiki?curid=2560045", "title": "Turf Moor", "text": "Il Turf Moor \u00e8 uno stadio di calcio di Burnley, nel Lancashire. \u00c8 lo stadio del Burnley FC dal 1883. \u00c8 uno degli stadi pi\u00f9 antichi di calcio ancora in uso nel Regno Unito, dietro solo il Deepdale di Preston ed il Bramall Lane di Sheffield. Si trova in Harry Potts Way a Burnley e ha una capienza di 22.702 posti seduti. \u00c8 uno degli ultimi stadi inglesi ad avere il tunnel e gli spogliatoi dietro una delle porte.\nStoria.\nAl Turf Moor si pratica sport sin dal 1843, quando il Burnley Cricket Club s'insedi\u00f2 nella zona. Nel 1840, addirittura, il sito fu anche utilizzato per le corse dei cavalli. Nel 1883, il Cricket Club invit\u00f2 il Burnley FC, che era stato fondato appena un anno prima, a \"traslocare\" dal precedente stadio di Calder Vale ad uno stadio vicino al campo da cricket. La prima partita dei \"Clarets\" al Turf si risolse in una dura sconfitta per 3-6, inflitta dal Rawtenstall il 17 febbraio 1883. La media di frequenza dei tifosi al Turf nei primi anni di vita fu di circa 2.000 tifosi a partita, anche se c'erano ogni tanto picchi incredibili di presenze; il 29 marzo 1884, per esempio, ben 12.000 tifosi assistettero alla partita fra il Burnley ed i rivali del Padiham, conclusasi 2-4 per la squadra ospite. Per i primi due anni, gli spettatori erano costretti a radunarsi attorno al terreno di gioco, perci\u00f2 nel 1885 il club costru\u00ec una tribuna in legno da 800 posti a sedere lungo il lato sud del campo, quello che si affaccia su Brunshaw Road, e costru\u00ec posti a sedere lungo tutto il campo per altre 5.000 persone. L'anno dopo, il Turf fu il primo stadio professionistico ad essere visitato da un membro della \"Royal Family\", il principe Alberto Vittorio, che il 13 ottobre 1886, poich\u00e9 si trovava gi\u00e0 in citt\u00e0 per l'inaugurazione di un nuovo ospedale, assistette alla sconfitta per 3-4 dei padroni di casa contro il Bolton.\nIl Turf Moor ha ospitato il suo primo match di campionato il 6 ottobre 1888, con una vittoria per 4-1 dei padroni di casa ancora contro il Bolton. Dopo soli 5 minuti di partita, l'attaccante centrale del Burnley Fred Poland segn\u00f2 il primo gol ufficiale nello stadio di casa. Nel 1891, il Burnley Union Stars Football Club, altra squadra della citt\u00e0, fall\u00ec ed abbandon\u00f2 il proprio campo, il Daneshouse, che era completo, con la propria tribuna. Il Burnley compr\u00f2 la tribuna e la trasfer\u00ec al Turf. Divenne nota col nome di \"Tribuna delle Stelle\" e fu eretta dove ora sorge la Tribuna James Hargreaves, sul lato nord del campo. Nel marzo dello stesso anno, lo stadio ospit\u00f2 il suo primo match in notturna: furono piazzati, a intervalli regolari, sedici lampioni a legna lungo il bordo del campo. Gli spettatori affermarono che, sebbene i bordi del campo fossero ben illuminati, la parte centrale rimaneva troppo in ombra. Il Burnley, nonostante tutto, vinse la partita, battendo per 4-2 il Nelson sotto lo sguardo di 3.000 persone.\nIl 26 marzo 1898, al Turf si radun\u00f2 una folla di pi\u00f9 di 20.000 persone per la prima apparizione del Burnley in Coppa di Lega, al terzo turno contro l'Everton. La \"Tribuna delle Stelle\" fu demolita nel 1898 e sostituita con una nuova e pi\u00f9 grande, che per\u00f2 fu chiamata ancora \"Tribuna delle Stelle\". 5 anni dopo fu costruita una seconda gradinata sulla tribuna che si affacciava su Brunshaw Road per ospitare gli uffici del club e, nel settembre 1903, il Turf pot\u00e9, per la prima volta, ospitare gli \"Stati Generali\" dei soci del Burnley. Nel marzo 1909 la \"Tribuna delle Stelle\" fu ulteriormente ampliata, con nuovi tornelli e barricate in vista dello scontro ai quarti di finale di FA Cup contro i campioni in carica del campionato del Manchester United. Nella primavera 1911 furono rivelati i piani per la ricostruzione della Brunshaw Road, con Arthur Bell, gi\u00e0 attaccante del Burnley, come architetto del progetto. Uno sciopero dei lavoratori della ferrovia ritard\u00f2 la consegna dell'acciaio necessario per il nuovo tetto, ma gli spettatori poterono comunque utilizzare la nuova tribuna per la gara casalinga inaugurale del Burnley per la stagione 1911-12. Comunque, i lavori per gli spogliatoi non erano completi, e i giocatori di entrambe le squadre erano costretti a cambiarsi negli adiacenti padiglioni per il cricket. La Brunshaw Road di recente costruzione cost\u00f2 al club circa 5.000 \u00a3 (378.000 \u00a3 attuali), e pot\u00e9 accogliere 5.500 spettatori, con 2.200 posti a sedere, portando la capacit\u00e0 del Turf quasi a quota 41.000 posti.\nNel 1913 i dirigenti del Burnley decisero di demolire la \"Tribuna delle Stelle\" una seconda volta, appena 15 anni dopo essere stata ricostruita. Nello stesso anno, la Brunshaw Road fu ulteriormente estesa per permetterle di coprire tutta la lunghezza del campo da gioco, e nel 1914 fu costruito il tetto per coprire le gradinate della Cricket Field, aumentando ancora la capienza fino a 50.000 posti. Nel 1922, il Turf ospit\u00f2 la sua prima ed unica semifinale di FA Cup; una folla di oltre 46.000 tifosi assistette alla vittoria dell'Huddersfield Town contro il Notts County per 3-1. Il 23 febbraio 1924, una folla di pi\u00f9 di 50.000 persone vide il Burnley liquidare con un secco 1-0 l'Huddersfield Town nel terzo turno di FA Cup. Pi\u00f9 tardi fu confermato che allo stadio erano presenti ben 54.755 persone, che tuttora \u00e8 un record per il Burnley. Nel 1927, il Turf ospit\u00f2 la sua prima partita internazionale fra l'Inghilterra e il Galles. L'Inghilterra perse per 2-1, con il capitano del Burnley Jack Hill che segn\u00f2 l'autogol che diede al Galles la vittoria. Nel 1932, il Club di tifosi del Burnley raccolse i fondi necessari alla realizzazione di una postazione al coperto e di un tabellone luminoso sulla Bee Hole. Sei anni pi\u00f9 tardi, si annunci\u00f2 l'intenzione di costruire una nuova gradinata coperta al posto della vecchia \"Tribuna delle Stelle\", ma ogni progetto fu rimandato dallo scoppio della seconda guerra mondiale.\nI progetti furono messi in atto dopo il conflitto, e la Longside fu completata nel 1954. Il club spese 20.000 \u00a3 (408.000 \u00a3 attuali) solo per il tetto, mentre le gradinate furono costruite con l'aiuto dei giocatori della squadra giovanile. Tre anni dopo, il club costru\u00ec anche dei fari notturni permanenti. Le nuove luci furono utilizzate per la prima volta il 16 dicembre 1957, quando il Burnley ospit\u00f2 i rivali del in un'amichevole. Il 16 novembre 1960, lo stadio fu il teatro del primo match europeo del Burnley nella Coppa Europea, antenata della nostra Champions. Jimmy Robson e Jimmy Mcllroy segnarono entrambi all'inizio della prima met\u00e0 di gioco, permettendo al Burnley di vincere per 2-0 contro lo Stade de Reims. Nel 1969, una nuova e pi\u00f9 grande tribuna fu costruita (cost\u00f2 180.000 \u00a3, 2,21 milioni \u00a3 odierni) sulla Cricket Field, che comprendeva anche gli spogliatoi e il tunnel che li univa allo stadio, che prima era parte della Brunshaw Road. Fu installato anche il riscaldamento per i sedili, ma dopo che fu usato per la prima volta, il presidente Bob Lord lo defin\u00ec eccessivamente costoso, e non fu pi\u00f9 acceso.\nPi\u00f9 avanti negli anni sessanta continu\u00f2 lo sviluppo del Turf, e furono costruite le gradinate della Bee Hole. Aveva una capacit\u00e0 di oltre 7.000 posti e, nonostante non avesse la copertura, era molto popolare fra i tifosi. Nel 1974, Bob Lord affid\u00f2 alla Cambridge Oil Services il compito di rinnovare il terreno da gioco del Turf, e il lavoro comprese anche un nuovo sistema di drenaggio per l'acqua piovana ed un riscaldamento sotterraneo. Il terreno fu rialzato e la leggera pendenza, presente gi\u00e0 da quando il club era arrivato al Turf Moor (ormai quasi 100 anni prima), fu eliminata. Il presidente, poi, sostitu\u00ec la Brunshaw Road con una tribuna con soli posti a sedere cui dette il suo nome, che fu inaugurata nel 1974 dall'allora primo ministro Edward Heath. La tribuna, che ospitava 2.800 tifosi, cost\u00f2 480.000 \u00a3 (3,73 milioni \u00a3 attuali) e conteneva la cabina ed un gruppo di sedili pi\u00f9 lussuosi per i dirigenti del Burnley e dei club ospiti. Nel 1975, le luci che erano state installate nel 1957 furono sostituite. Il 13 maggio 1983, il Turf fu scelto per ospitare un match fra Cecoslovacchia e Germania, del Campionato Europeo Under-19.\nDopo l'installazione delle nuove luci, il Turf non sub\u00ec altri cambiamenti fino alla met\u00e0 degli anni novanta. Dopo che il rapporto Taylor stabil\u00ec che tutte le tribune degli stadi avrebbero dovuto essere convertite in tribune con soli posti a sedere, i giorni della Longside e della Bee Hole, prevalentemente con posti in piedi, erano ormai contati. Nel dicembre 1994, il club annunci\u00f2 la decisione di riammodernare anche quelle due aree dello stadio. Nel 1995, la compagnia Linpave, fu incaricata di costruire le due nuove tribune di Turf Moor. Nel giugno 1995, il Turf ospit\u00f2 una partita fra Inghilterra Under-21 e Lettonia Under-21 nel girone di qualificazione per il Campionato Under-21 del 1996. Il 16 settembre 1995, il Burnely gioc\u00f2 la sua ultima partita di fronte alla storica tribuna Longside, vincendo per 2-1 in una partita di Second Division contro l'Hull. La Longside, che in quella partita ospit\u00f2 sia i tifosi di casa che quelli in trasferta, fu demolita e, al suo posto, sorse la tribuna James Hargreaves, utilizzabile dai soli sostenitori dei \"Clarets\". La nuova tribuna fu inaugurata il 23 aprile 1996 per la gara in casa contro i Bristol Rovers. Il giorno dopo cominci\u00f2 la demolizione della Bee Hole End, e, una volta completata, nel settembre 1996, la ristrutturazione di entrambe le tribune, per un costo totale di 5,3 milioni \u00a3 (7,42 milioni \u00a3 attuali), la capacit\u00e0 del Turf era di 22.619 posti. La nuova tribuna fu chiamata \"Jimmy Mcllroy\", in onore dell'ex-attaccante del Burnley e dell'Irlanda del Nord.\nIl Turf Moor ha ospitato il suo primo match internazionale femminile il 4 settembre 2003, quando l'Inghilterra liquid\u00f2 l'Australia con un 1-0. Due anni dopo, l'Inghilterra Under-20 pareggi\u00f2 2-2 con i pari et\u00e0 dei Paesi Bassi, con il centrocampista del Burnley Richard Chaplow capitano dell'Inghilterra. Il 25 maggio 2007, il Turf ospit\u00f2 un'amichevole internazionale fra l'Inghilterra-B e l'Albania. Nonostante la partita non era riconosciuta a livello ufficiale come una partita pienamente internazionale, un gran numero di giocatori appartenenti alla prima squadra della nazionale inglese prese parte al match. Nell'ottobre 2007 uno schermo della Barco, azienda inglese specializzata nella produzione di schermi TV, fu installato sulla Cricket Field, che al tempo ospitava i tifosi ospiti. All'inizio della stagione 2009-10, fu installato un nuovo sistema che permise ai sostenitori di casa di trasferirsi alla Cricket Field per la promozione dei \"Clarets\" in Premier.\nStrutture.\nIl campo da gioco \u00e8 circondato da quattro tribune, note come la Bob Lord, la Cricket Field, la James Hargreaves e la Jimmy Mcllroy. Lo stadio ha una capacit\u00e0 totale di 22.546 posti. Le due tribune pi\u00f9 nuove, la James Hargreaves e la Jimmy Mcllroy hanno due gruppi di gradinate, mentre le altre due ne hanno uno solo, con sedili in legno. Tutte e quattro le tribune sono fatte da posti a sedere, come decretato dal Rapporto Taylor. I tifosi fuori casa possono sedersi in due terzi della Cricket Field, mentre il resto dello stadio \u00e8 dedicato ai tifosi del Burnley.\nJames Hargreaves (Tribuna Nord).\nLa tribuna pi\u00f9 grande del Turf Moor \u00e8 la James Hargreaves, che \u00e8 stata inaugurata nel 1996 all'interno di un progetto che vide la sostituzione delle due storiche tribune della Longside e della Bee Hole con un costo totale di 5,3 milioni di sterline di allora. Quando fu costruita fu chiamata la \"Tribuna Nord\", e ha il nome attuale grazie ad un patto fra 6 sponsor. La tribuna pu\u00f2 ospitare 8.154 spettatori e fu aperta il 23 aprile 1996, al posto della Longside. Si trova lungo il lato lungo del campo, e in essa si trovano le telecamere TV e l'area per la stampa, entrambe situate nella gradinata superiore. La tribuna \u00e8 anche la tradizionale \"casa\" della \"Suicide Squad\" il gruppo di Hooligans del Burnley, che era sempre stata nella Longside sino alla demolizione del '95. Nello spazio fra le due gradinate c'\u00e8 una zona utilizzata per l'ospitalit\u00e0 nelle partite casalinghe e per funzioni, eventi e commemorazioni. Questa zona \u00e8 anche autorizzata a fungere da palcoscenico per matrimoni civili.\nJimmy Mcllroy (Tribuna Est).\nLa Jimmy Mcllroy \u00e8 situata nella parte orientale del campo ed ha una capacit\u00e0 di 6.280 posti a sedere. La gradinata superiore \u00e8 dedicata alle famiglie e, come per la Hargreaves, possiede zone per l'accoglienza.\nBob Lord (Tribuna Sud).\nLa Bob Lord, che ha una capacit\u00e0 di 4.000 tifosi si trova fra il campo e la Harry Potts Way e ospita la zona dirigenziale e anche la stanza dei trofei del Burnley. La tribuna fu costruita nel 1974 e fu in parte pagata dalla cessione di Martin Dobson all'Everton. Chiamata cos\u00ec in onore di Bob Lord, presidente del Burnley, fu inaugurata dall'allora prima ministro del regno, Edward Heath.\nCricket Field (Tribuna Ovest).\nLa Cricket Field, anche conosciuta come David Fishwick per ragioni di sponsor, \u00e8 la tribuna pi\u00f9 vecchia del Turf Moor. Fu costruita nel 1969 e d\u00e0 le spalle al terreno ed al padiglione del Burnley Cricket Club. Contiene gli spogliatoi di entrambe le squadre, cos\u00ec come lo spogliatoio per gli arbitri ed il tunnel che porta al campo da gioco. Turf Moor \u00e8 uno dei pochi stadi inglesi rimasti che hanno l'ingresso per il tunnel che porta agli spogliatoi posto dietro una delle porte. La tribuna \u00e8 stata resa accessibile, anche se solo per un terzo, ai tifosi di casa dalla stagione 2009-10, che segna il ritorno in Premier League, essendo stata precedentemente la sezione dello stadio per i tifosi ospiti.\nAltro.\nNell'angolo dello stadio fra la Hargreaves e la Mcllroy \u00e8 posizionato uno schermo di 36\u00a0m\u00b2, che era stato precedentemente posizionato nella Cricket Field fra il 2007 ed il 2009. Nel parcheggio per auto dietro la Hargreaves c'\u00e8 \"Stadium Fitness\" che comprende una palestra, strutture per il tennis-tavolo e una grande sala per gli sport. Fuori da campo, fra la Jimmy Mcllroy e la Bob Lord c'\u00e8 il Burnley Club Shop, noto anche col nome di \"Clarets Superstore\". Gli uffici del club si trovano sopra il negozio.\nIl futuro.\nIl 27 luglio 2007, il Burnley ha mostrato i piani per uno sviluppo del Turf che coster\u00e0 20 milioni di sterline. I progetti includono anche la creazione di un'accademia giovanile nel centro di allenamento del club Gawthorpe Hall nella vicina Padiham. Il progetto si sviluppa in sei fasi.\nNella prima si \u00e8 pianificato di spostare gli spogliatoi nell'angolo fra la James Hargreaves e la Jimmy Mcllroy.\nNella seconda di \u00e8 intenzionati a demolire la Cricket Field per far posto ad una nuova tribuna capace di ospitare 2.500 tifosi, un hotel, un ristorante e un nuovo padiglione per il cricket.\nI nuovi lavori includono anche la costruzione di un parcheggio a pi\u00f9 livelli accanto allo stadio.\nAltri piani prevedono un nuovo superstore del club ed altri negozi al dettaglio e nuove disponibilit\u00e0 nel sito internet del negozio ufficiale del club.\nNella quinta fase si pensava di trasformare la Bob Lord, che ospiterebbe eventualmente un cinema multisala.\nLo sviluppo di una seconda gradinata sulla Bob Lord \u00e8 stato pi\u00f9 tardi rivelato dal direttore del club Paul Fletcher, portando la capacit\u00e0 del Turf a 28.000 spettatori.\nI lavori sullo stadio sarebbero dovuto cominciare verso la fine del 2007 e finire in tempo per la stagione 2010. Ma i permessi per la realizzazione della prima fase dei lavori furono dati solo il 7 aprile 2008 e i lavori sul centro di allenamento per i nuovi giocatori sarebbero dovuto cominciare ad essere costruiti nell'estate 2008. Fu deciso di non cominciare a costruire finch\u00e9 non fossero stati accordati tutti i permessi per le varie fasi dell'operazione, compresa la ricostruzione della Cricket Field. Nell'ottobre 2008, il progetto fu messo in stand-by dal club a causa della recente crisi economica mondiale, che ha diminuito la quantit\u00e0 di fondi disponibili. I progetti, revisionati, furono ri-esposti al pubblico nel novembre 2009, con la promessa di ulteriori novit\u00e0 riguardanti il rinnovamento del Turf Moor per l'inizio del 2010. A causa della retrocessione del club in Football League Championship, per\u00f2, i lavori potrebbero subire dei rinvii finch\u00e9 la situazione non migliorer\u00e0.\nTrasporti.\nTurf Moor si trova nella zona orientale del centro della citt\u00e0 di Burnley. Lo stadio ha due propri parcheggi per auto, e ci sono comunque molti parcheggi privati nelle vicinanze. La stazione ferroviaria pi\u00f9 vicina allo stadio \u00e8 la Burnley Manchester Road, che \u00e8 poco distante dal campo e raggiungibile direttamente a piedi. Lo stadio \u00e8 anche raggiungibile dalla Burnley Central Station sulla Linea Ferroviaria dell'East Lancashire, anche se in questo caso la distanza da percorrere \u00e8 maggiore rispetto a quella che separa il Turf dalla Burnley Manchester. Ci sono anche servizi di autobus nella zona, e il Turf \u00e8 molto vicino alla stazione centrale dei bus di Burnley."}
{"id": "2560055", "revid": "339392", "url": "https://it.wikipedia.org/wiki?curid=2560055", "title": "Museo giardino di Lady Walton", "text": ""}
{"id": "2560063", "revid": "1543377", "url": "https://it.wikipedia.org/wiki?curid=2560063", "title": "Kathleen Russell", "text": "Specializzata nello stile libero, ha vinto una medaglia di bronzo nella staffetta 4\u00d7100\u00a0m sl alle olimpiadi di Amsterdam 1928. Negli stessi giochi partecip\u00f2 anche ai 400\u00a0m sl, venendo eliminata nella semifinale.\nVinse la medaglia d'argento nella staffetta 4\u00d7100 yarde nei II Giochi del Commonwealth di Londra del 1934."}
{"id": "2560065", "revid": "767487", "url": "https://it.wikipedia.org/wiki?curid=2560065", "title": "Pierluigi Lavagnino", "text": "Biografia.\nPierluigi Lavagnino nasce a Chiavari nel 1933. Frequenta il Liceo Artistico a Genova. Dai primi anni cinquanta inizia a dipingere, studiando incessantemente i grandi artisti del passato, da Paul C\u00e9zanne e i post-impressionisti agli impressionisti, a Courbet, Turner, fino ai paesaggisti olandesi del Seicento. Viaggia all'estero per vedere direttamente le opere e medita sui contemporanei, soprattutto gli informali Jean Fautrier e Nicolas De Sta\u00ebl.\nNel 1956 si trasferisce a Milano, in quegli anni capitale italiana dell'arte; inizia a frequentare la Galleria Il Milione e conosce Renato Birolli ed Ennio Morlotti. Nel 1958, per interessamento di Birolli, riesce ad allestire la prima mostra alla Galleria Montenapoleone, insieme ad altri giovani artisti. Instaura rapporti di amicizia con Della Torre, Chighine, Ossola, Ruggero Savinio, Forgioli, Olivieri, Guenzi.\nNel 1959 tiene la prima mostra personale alla Galleria Senatore di Stoccarda. Nel 1966 viene invitato alla Biennale di Venezia.\nNegli anni seguenti, proseguono in tutta Italia le mostre, personali e collettive. Del 1992 \u00e8 la prima grande mostra antologica, organizzata dalla Provincia di Reggio Emilia. Negli anni novanta partecipa a importanti collettive: \"Paesaggi italiani\" (1991), \"L'opera su carta\" (1994), \"Elogio della Pittura\" (1994), \"Pittura come pittura\" (1995), \"Figure della pittura\" (1995), \"Da Monet a Morandi, paesaggio dello spirito\" (1997), \"Da Fattori a Burri\" (1998), \"Anteprima\" (1998), \"Elogio del pastello\" (1999).\nMuore a Milano nel 1999. Tra le esposizioni postume si segnalano \"Pierluigi Lavagnino. Opere 1952-1998\" (1999 - Reggio Emilia), \"Pierluigi Lavagnino. 1933-1999\" (2001 - Chiavari) e \"Pierluigi Lavagnino nelle collezioni acquesi\" (2001 - Acqui Terme). \"Lavagnino\" Opere scelte 1956-1998 (2007- Brescia), \"Lavagnino. Uno sguardo informale\" (2019- Genova)"}
{"id": "2560066", "revid": "1926649", "url": "https://it.wikipedia.org/wiki?curid=2560066", "title": "Associazione Sportiva Bari 1999-2000", "text": "Questa voce raccoglie le informazioni riguardanti lAssociazione Sportiva Bari nelle competizioni ufficiali della stagione 1999-2000.\nOrganigramma societario.\nArea direttiva\nArea organizzativa\nArea comunicazione\nArea tecnica"}
{"id": "2560067", "revid": "921573", "url": "https://it.wikipedia.org/wiki?curid=2560067", "title": "Alessandro Quarta", "text": "Biografia.\nEntra nel mondo dello spettacolo nel 1976, a sei anni, come attore teatrale e poco dopo come doppiatore, affermandosi nel panorama delle voci pi\u00f9 importanti del doppiaggio italiano. Nel 1988 intraprende lo studio della musica e del canto e da allora concilia le professioni di cantante, direttore di coro, compositore, attore e doppiatore.\nCarriera.\nAttore.\nInizia la carriera di attore teatrale nel 1976 avendo come primi maestri Giusi Raspani Dandolo e Silvio Spaccesi. Attore versatile, sia per ruoli brillanti che drammatici, lavora nel corso degli anni con Luca Ronconi, Elio De Capitani, Lina Sastri, Milena Vukotic, in Italia e all'estero. Recita nel film \"Il carabiniere\" di Silvio Amadio con Enrico Maria Salerno e Massimo Ranieri, e in spot pubblicitari, per lo pi\u00f9 in Spagna.\nDoppiatore.\nRilevante la sua attivit\u00e0 di doppiatore nei cartoni animati: \u00e8 il doppiatore ufficiale del personaggio Disney Topolino dal 1995 in poi, personaggio per cui ha ricevuto il \"Premio speciale Mickey 90 - Voce ufficiale di Topolino\" dalla Walt Disney Company in occasione del 90\u00ba anniversario di Topolino, e il premio \"Voce d'O\" Miglior Voce Cartoon 2018. Attualmente sue sono le voci di Miss Piggy nei Muppet (in seguito alla scomparsa di Roberto Del Giudice) e di Chris McLean (fino al 2014, per poi riprendere il ruolo nel 2022) nel franchise canadese di \"A tutto reality\". \nAl cinema ha dato voce a Ethan Hawke, Jeremy Renner, Ed Helms, Peter Sarsgaard, Mark Wahlberg e Paul Rudd. \nIn TV \u00e8 noto per il doppiaggio di Pedro Alonso in \"La casa di carta\" per cui ha vinto il premio Anello d'oro come Miglior voce maschile 2018 categoria TV al Festival del doppiaggio Voci nell'Ombra, Michael Weatherly in \"NCIS - Unit\u00e0 anticrimine\" e \"Bull\", e di Zach Braff in \"Scrubs - Medici ai primi ferri\".\nCantante, musicista e compositore.\nSpecializzatosi in repertori medioevali, frequentando corsi e seminari di paleografia e filologia musicale a Cremona presso l'Universit\u00e0 degli studi di Pavia, collabora per 15 anni con l'Ensemble Micrologus, gruppo di musica medioevale, con il quale ha svolto attivit\u00e0 concertistica in Italia e all'estero. Collabora anche con Giovanna Marini, realizzando concerti, incisioni discografiche e spettacoli teatrali, e dirige nel corso degli anni diversi gruppi vocali, come Vox Canora, Non-netto, Musica In Canto. Nel 2006 fonda Quarta Dimensione, vocal group per il quale scrive composizioni originali e rielaborazioni musicali (a cappella e strumentali) e con cui si esibisce in concerti e spettacoli teatrali, incide due dischi e l'arrangiamento del brano \"Brennero \u201866\" nel disco \"Voci per Valerio\" dei Pooh inserito nel cofanetto Pooh Box.\nDoppiaggio.\n\"Programmi televisivi\".\nNarratore in \"Com'\u00e8 fatto il cibo\" e \"Com'\u00e8 fatto\""}
{"id": "2560068", "revid": "228587", "url": "https://it.wikipedia.org/wiki?curid=2560068", "title": "San Vigilio (Concesio)", "text": "San Vigilio \u00e8 una frazione di 2172 abitanti del comune di Concesio, in provincia di Brescia.\n\u00c8 situato a circa 225 m s.l.m., e dista circa 2,6\u00a0km dal centro del comune di Concesio.\nGeografia fisica.\nIl centro abitato di San Vigilio sorge nell'insenatura creata dalle colline tra Concesio, e i comuni di Cellatica, Gussago, e la frazione di Cailina del comune di Villa Carcina.\nStoria.\nSan Vigilio era un paese autonomo sin dal 1297, conosciuto come \"Sancto Vezilio\", che fu poi annesso al comune di Concesio nel 1928, ma il ritrovamento, nel territorio di San Vigilio e Cailina dei resti di un'antica necropoli romana, e di altri oggetti di quell'epoca, indica che la zona venne conosciuta ed abitata gi\u00e0 molto tempo prima.\nLa presenza di un comune stabile risulta in molti atti del 1300, oltre che dall'estimo visconteo del 1385, che comprende San Vigilio nella cosiddetta \"quadra\" \"di Nave\", ovvero il l'unit\u00e0 amministrativa formata dai paesi di Nave, Lumezzane, quest'ultima solo a tratti, diventer\u00e0 poi feudo Avogadro e infine legata alla Valsabbia seppur comunque soggetta ad infeudamenti da parte della Serenissima a personalit\u00e0 benemerite, Caino, Concesio e appunto San Vigilio, e da altri documenti di anni successivi che ne attestano ulteriormente l'esistenza.\nDal 1300 al 1800, San Vigilio era una zona abitata pi\u00f9 che altro da contadini, e da nobili concesiani e bresciani che vi stabilivano la propria residenza estiva o invernale, grazie soprattutto ai riconoscimenti elargiti a tali famiglie da parte della diocesi di Brescia e dalle alte cariche ecclesiastiche..\nCol passare degli anni, anche per la presenza del setificio di San Vigilio, con l'ampliamento delle vie di comunicazione, che permisero di collegare la piccola frazione ai paesi limitrofi come Concesio, Brescia, Collebeato, e grazie al ponte sul Mella, costruito tra il 1789 e il 1794, che permise un collegamento pi\u00f9 rapido con Brescia, la piccola comunit\u00e0 di San Vigilio si ingrand\u00ec ospitando via via i flussi di popolazione dei paesi vicini.\nNel 1905 i Carmelitani Scalzi aprono un piccolo seminario a S.Vigilio, trasferito poi nel 1912 presso il santuario della Madonna della Neve di Adro.\nNel 1928 venne poi unificato al comune di Concesio.\nCultura.\nSeppur di piccole dimensioni San Vigilio racchiude al suo interno numerose attrattive culturali, che richiamano un discreto numero di appassionati\nL'antica chiesa di San Velgio (o San Vigilio) sul monte, \u00e8 la pi\u00f9 antica chiesa del comune di Concesio insieme a quella di Pieve, da cui dipendeva, e venne investita ufficialmente nel 1324, con la realizzazione della nuova chiesa di San Gregorio. Molti studiosi pensano per\u00f2 che la struttura originaria possa addirittura risalire ai primi del 500, e che addirittura possa contenere, o aver contenuto, le reliquie del Santo Vescovo di Trento.\nUn altro punto d'attrattivit\u00e0 \u00e8 la chiesa di San Gregorio, costruita nei primi anni del Trecento, e ristrutturata nel 1632, a cui \u00e8 stata poi posta la facciata moderna solo negli anni trenta, dove all'interno troviamo una tela della \"Madonna col Bambino tra Santa Caterina da Siena ed un'altra santa domenicana\", del 1540, opera di Paolo Caylina il Giovane, oltre ad altre tele ed affreschi di epoche comprese tra 1600 ed il 1800."}
{"id": "2560069", "revid": "729019", "url": "https://it.wikipedia.org/wiki?curid=2560069", "title": "Otelo Saraiva de Carvalho", "text": "Dopo la Rivoluzione, Otelo assunse ruoli di leader nei primi governi provvisori portoghesi, insieme a Vasco Gon\u00e7alves e Francisco da Costa Gomes, e come capo della forza di difesa militare COPCON. Nel 1976, Otelo si candid\u00f2 alle prime elezioni presidenziali portoghesi, in cui si piazz\u00f2 secondo con il sostegno dell'estrema sinistra. Negli anni '80 Otelo fu condannato per essere stato un membro di spicco del gruppo terroristico For\u00e7as Populares 25 de Abril, che uccise 17 persone in diversi attacchi. \u00c8 stato graziato negli anni '90.\nBiografia.\nOtelo de Carvalho entr\u00f2 nel 1955 alla Scuola dell'Esercito, da cui usc\u00ec con la qualifica di alfiere (equivalente al grado di sottotenente). Nella Guerra coloniale portoghese prest\u00f2 servizio due volte in Angola, la prima fra il 1961 e il 1963 e la seconda fra il 1965 e il 1967, conseguendo la promozione prima a tenente e poi a capitano. Fra il 1970 e il 1973 fu inviato a combattere in Guinea-Bissau. Rientrato in Portogallo e promosso al grado di maggiore, ader\u00ec al Movimento das For\u00e7as Armadas. \nPartecip\u00f2 attivamente al colpo di Stato conosciuto come Rivoluzione dei Garofani e promosse la costituzione della Giunta di Salvezza Nazionale. Nel luglio del 1974 fu promosso generale, nominato comandante della Regione Militare di Lisbona e messo a capo anche del COPCON (\"Comando Operational do Continente\"), uno speciale corpo militare incaricato di assicurare l'ordine nel paese. Fu poi chiamato a far parte del Consiglio della Rivoluzione, creato nel marzo del 1975.\nAccusato di avere appoggiato il fallito colpo di stato del 25 novembre 1975, promosso da elementi radicali delle Forze armate, fu allontanato dai suoi incarichi, ritornando al grado di maggiore. Dopo la controrivoluzione guidata da settori conservatori dell'esercito, che port\u00f2 al potere Ant\u00f3nio Ramalho Eanes, perse le elezioni a presidente nel 1976 e nel 1980. Collocato nella riserva dell'Esercito nel 1979, fu reintegrato in servizio nel 1982 e promosso al grado di tenente colonnello. Accusato di contatti con la formazione terroristica delle \"Forze Popolari 25 Aprile\", fu arrestato nel 1984. Processato e condannato nel 1987 a 15 anni di carcere, fu messo in libert\u00e0 provvisoria nel 1989 ed amnistiato nel 1996.\nOtelo rimase un attivista politico all'interno del suo partito, For\u00e7a de Unidade Popular, e apparve in numerosi documentari sulla rivoluzione dei garofani.\nNel 2011, durante la crisi finanziaria portoghese, quando stava per terminare il governo di centro-sinistra di Jos\u00e9 Socrates e il paese dovette richiedere l'assistenza finanziaria internazionale, Otelo dichiar\u00f2 che non avrebbe iniziato la rivoluzione se avesse saputo cosa sarebbe poi diventato il suo paese. Ha anche affermato che il Portogallo avrebbe bisogno di un uomo onesto come Salazar per affrontare la crisi, ma secondo una prospettiva non fascista.\nNel marzo 2020, \u00e8 stato ricoverato in ospedale a Lisbona per insufficienza cardiaca. Il 10 luglio 2021, Otelo \u00e8 stato di nuovo ricoverato all'Hospital das For\u00e7as Armadas di Lisbona. Mor\u00ec quindici giorni dopo, il 25 luglio, all'et\u00e0 di 84 anni.\nInfluenza.\nOtelo \u00e8 ancora un'icona per gli attivisti della sinistra in Portogallo, ma \u00e8 odiato da molti di destra che lo considerano un terrorista che ha cercato di prendere il potere per diventare il Fidel Castro portoghese.\nVita privata.\nSi spos\u00f2 a Lisbona, nella chiesa di S\u00e3o Jo\u00e3o de Brito, il 5 novembre 1960, con Maria Dina Afonso Alambre (Louren\u00e7o Marques, 6 giugno 1936), dalla quale ebbe due figlie e un figlio.\nQuando fu imprigionato nella prigione di Caxias negli anni '80, inizi\u00f2 una relazione con Maria Filomena Morais, una dipendente carceraria divorziata."}
{"id": "2560074", "revid": "271907", "url": "https://it.wikipedia.org/wiki?curid=2560074", "title": "Otelo de Carvalho", "text": ""}
{"id": "2560075", "revid": "110157", "url": "https://it.wikipedia.org/wiki?curid=2560075", "title": "Andacollo", "text": "Andacollo \u00e8 un comune del Cile della provincia di Elqui nella Regione di Coquimbo. Al censimento del 2012 possedeva una popolazione di 11.093 abitanti."}
{"id": "2560076", "revid": "599013", "url": "https://it.wikipedia.org/wiki?curid=2560076", "title": "Cappella di Mont\u00e0", "text": "La cappella di Mont\u00e0 - detta anche La Guardia o cappella dell'Oliana o cappella \"der fighe\" (\"dei fichi\") - \u00e8 un luogo di culto cattolico situato nella frazione di San Pietro d'Olba, nella localit\u00e0 di Mont\u00e0, nel comune di Urbe in provincia di Savona.\nStoria e descrizione.\nLa cappella si presenta a navata unica di circa 7 m di lunghezza con piccolo campanile a vela sul lato sinistro. Le origini sono ignote, ma certamente molto antiche.\nLa cappella serviva probabilmente un castello che sorgeva sul colle di localit\u00e0 Mont\u00e0, da dove si gode un bel panorama della vallata di Urbe. Il castello, chiamato \"castello dell'Oliana\" in quanto vi erano i magazzini dell'olio trasportato dalla Liguria al Piemonte, fu distrutto nel 1203 e fino ai primi del Novecento erano ancora visibili i ruderi. La cappella fu restaurata nel 1962 e nel 1986.\nViene anche detta \"cappella dei Fichi\" poich\u00e9 vi crescevano alcuni fichi piantati dai fuggitivi del rastrellamento di Acqui Terme operato dal console romano P. Lenate nel corso della guerra contro i Celti."}
{"id": "2560079", "revid": "1543377", "url": "https://it.wikipedia.org/wiki?curid=2560079", "title": "Petoa", "text": "Petoa \u00e8 un comune dell'Honduras facente parte del dipartimento di Santa B\u00e1rbara.\nIl comune risulta come entit\u00e0 autonoma gi\u00e0 nel censimento del 1791."}
{"id": "2560084", "revid": "110157", "url": "https://it.wikipedia.org/wiki?curid=2560084", "title": "La Higuera (Cile)", "text": "La Higuera \u00e8 un comune del Cile della provincia di Elqui nella Regione di Coquimbo. Al censimento del 2002 possedeva una popolazione di 3.721 abitanti."}
{"id": "2560087", "revid": "110157", "url": "https://it.wikipedia.org/wiki?curid=2560087", "title": "Museo d'arte moderna di Fort Worth", "text": "Il Museo d'arte moderna di Fort Worth (in inglese \"Modern Art Museum of Fort Worth\") sorse nel 1892 come biblioteca pubblica e museo d'arte della citt\u00e0 texana, pertanto \u00e8 considerato il museo pi\u00f9 vecchio dell'intero Stato..\nLa costruzione attuale \u00e8 stata edificata di recente, progettata dall'architetto giapponese Tadao And\u014d. I lavori terminarono nel 2002 e nel dicembre dello stesso anno venne inaugurata la nuova struttura.\nIl museo contiene pi\u00f9 3000 opere distribuite su una superficie di 4900 metri quadrati. Fra i dipinti ce ne sono alcuni attribuiti ad artisti famosi quali: Pablo Picasso, Anselm Kiefer, Robert Motherwell, Susan Rothenberg, Jackson Pollock, Gerhard Richter, Richard Serra, Andres Serrano, Cindy Sherman, e Andy Warhol."}
{"id": "2560088", "revid": "365417", "url": "https://it.wikipedia.org/wiki?curid=2560088", "title": "Giuseppe Sacc\u00e0", "text": "\u00c8 attualmente Partner presso La Sarteria, Start up culturale per la valorizzazione e la promozione del patrimonio artistico, storico, ambientale, letterario e culturale.\nBiografia.\nGiuseppe Sacc\u00e0, figlio di Agostino Sacc\u00e0, dopo aver studiato nel laboratorio teatrale \"P. Baldini\" debutta come attore nel 2003 con le fiction televisive \"Un caso di coscienza\" e \"Salvo D'Acquisto\", a cui, l'anno successivo, fanno seguito \"La omicidi\", diretta da Riccardo Milani, e \"Le cinque giornate di Milano\" di Carlo Lizzani. Nel 2005 produce la sua prima pellicola cinematografica \"Piano 17\" in cui \u00e8 anche attore.\nDal 2006 interpreta il ruolo dell'agente Gargiulo nella serie televisiva \"L'ispettore Coliandro\" dei Manetti Bros., che \u00e8 il ruolo per il quale \u00e8 maggiormente conosciuto presso il grande pubblico, \u00e8 il personaggio che ha fatto pi\u00f9 carriera raggiungendo il grado di ispettore capo diventando un superiore del personaggio che da il titolo alla serie. In seguito Soleri ha anche recitato nella serie televisiva \"Carabinieri 7\" (2008), nel film \"Altromondo\" (2008) e nella miniserie \"Mal'aria\" (2009).\nNel 2010 interpreta il personaggio principale, Alessio Rinaldi, nel film horror \"Ubaldo Terzani Horror Show\". Nel film interpreta un giovane regista di 25 anni che riceve l'incarico di scrivere la sceneggiatura del suo primo film insieme ad Ubaldo Terzani (Paolo Sassanelli), scrittore di romanzi horror.\nNel 2011 \u00e8 sul piccolo schermo con la miniserie in sei puntate \"Il commissario Nardone\", in cui \u00e8 l'antagonista del commissario Mario Nardone, interpretato da Sergio Assisi, in contemporanea con \"La vita che corre\" sempre di Fabrizio Costa dove interpreta Giacomo.\nNel 2019 insieme alla sua compagna Francesca Mezzano fonda La Sarteria, Start up culturale per la valorizzazione e la promozione del patrimonio artistico, storico, ambientale, letterario e culturale. "}
{"id": "2560090", "revid": "1543377", "url": "https://it.wikipedia.org/wiki?curid=2560090", "title": "Dutch Open 1991", "text": "Il Dutch Open 1991 \u00e8 stato un torneo di tennis giocato sulla terra battuta. \u00c8 stata la 33\u00aa edizione del Dutch Open, che fa parte della categoria ATP World Series nell'ambito dell'ATP Tour 1991. Si \u00e8 giocato ad Hilversum nei Paesi Bassi, dal 22 luglio al 28 luglio 1991.\nCampioni.\nSingolare.\n Magnus Gustafsson ha battuto in finale Jordi Arrese, 5\u20137, 7\u20136(2), 2\u20136, 6\u20131, 6\u20130\nDoppio.\n Richard Krajicek / Jan Siemerink hanno battuto in finale Francisco Clavet / Magnus Gustafsson, 7\u20135, 6\u20134"}
{"id": "2560091", "revid": "98418118", "url": "https://it.wikipedia.org/wiki?curid=2560091", "title": "Categoria (Pok\u00e9mon)", "text": ""}
{"id": "2560093", "revid": "1013865", "url": "https://it.wikipedia.org/wiki?curid=2560093", "title": "Paihuano", "text": "Paihuano \u00e8 un comune del Cile della provincia di Elqui nella Regione di Coquimbo. Al censimento del 2012 possedeva una popolazione di 4.256 abitanti."}
{"id": "2560096", "revid": "2216882", "url": "https://it.wikipedia.org/wiki?curid=2560096", "title": "Protecci\u00f3n", "text": "Protecci\u00f3n \u00e8 un comune dell'Honduras facente parte del dipartimento di Santa B\u00e1rbara.\nIl comune venne istituito il 22 gennaio 1927 con parte del territorio del comune di Naranjito.\nNel comune le attivit\u00e0 economiche principali sono la coltivazione del caff\u00e8, l'agricoltura del mais e dei fagioli, il commercio su piccola scala, ed attivit\u00e0 tipiche delle campagne dell'Honduras, come la falegnameria e la sartoria."}
{"id": "2560097", "revid": "287204", "url": "https://it.wikipedia.org/wiki?curid=2560097", "title": "Proteccion", "text": ""}
{"id": "2560100", "revid": "599013", "url": "https://it.wikipedia.org/wiki?curid=2560100", "title": "Cappella della Madonna di Lourdes", "text": "La cappella di Nostra Signora di Lourdes \u00e8 un luogo di culto cattolico situato nella frazione di San Pietro d'Olba nel comune di Urbe, in provincia di Savona.\nStoria e descrizione.\nSi tratta di una piccola cappella costruita dalla famiglia Vassallo lungo l'antico ponte in pietra che scavalca il torrente Orba, sulla sommit\u00e0 di una roccia. Nel pavimento \u00e8 riportato lo stemma della famiglia, mentre sulla destra \u00e8 posta una lapide a memoria del tenente Renzo Vassallo morto nel 1917 per cause di guerra.\nLa cappella ha un piccolo altare in legno sovrastato dalla statuina della \"Madonna di Lourdes\". Sopra il portone di ingresso compare la scritta: \"Flumina plaudent, montes exultant\"."}
{"id": "2560104", "revid": "1543377", "url": "https://it.wikipedia.org/wiki?curid=2560104", "title": "Quimist\u00e1n", "text": "Quimist\u00e1n \u00e8 un comune dell'Honduras facente parte del dipartimento di Santa B\u00e1rbara.\nIl comune risulta come entit\u00e0 autonoma gi\u00e0 nel censimento del 1791."}
{"id": "2560105", "revid": "287204", "url": "https://it.wikipedia.org/wiki?curid=2560105", "title": "Quimistan", "text": ""}
{"id": "2560106", "revid": "767487", "url": "https://it.wikipedia.org/wiki?curid=2560106", "title": "Jos\u00e9 Manuel Ochotorena", "text": ""}
{"id": "2560107", "revid": "1573940", "url": "https://it.wikipedia.org/wiki?curid=2560107", "title": "I\u014dann\u012bs Malokin\u012bs", "text": "Malokin\u012bs partecip\u00f2 alle gare di nuoto delle prime Olimpiadi moderne che si svolsero ad Atene, nei 100 metri stile libero riservato ai marinai della marina militare greca. \nSi piazz\u00f2 primo su tre nuotatori, con un tempo di 2'20\"4. Questo tempo \u00e8 pi\u00f9 lento di circa un minuto rispetto a quello fatto registrare da Alfr\u00e9d Haj\u00f3s, vincitore dei classici 100m stile libero, pari a 1'22\"2."}
{"id": "2560111", "revid": "110157", "url": "https://it.wikipedia.org/wiki?curid=2560111", "title": "Vicu\u00f1a (Cile)", "text": "Vicu\u00f1a \u00e8 un comune del Cile della provincia di Elqui nella Regione di Coquimbo. Al censimento del 2002 possedeva una popolazione di 24.010 abitanti."}
{"id": "2560114", "revid": "1702319", "url": "https://it.wikipedia.org/wiki?curid=2560114", "title": "Facca", "text": "Facca \u00e8 una frazione del comune di Cittadella, in provincia di Padova.\nPosta nella parte sud del territorio comunale, confina a nord con San Donato e a est con Santa Maria (altre frazioni di Cittadella), a sud con San Giorgio in Bosco ed a ovest con San Giorgio in Brenta.\nPer l'abitato transita la SP 47 della Valsugana, anche se il nucleo del paese si \u00e8 sviluppato attorno a via Poppi, nelle vicinanze della chiesa.\nNon si conosce l'origine del nome.\nLa chiesa parrocchiale, dedicata a Santa Maria Assunta, fu edificata tra il 1950 e il 1954."}
{"id": "2560115", "revid": "767487", "url": "https://it.wikipedia.org/wiki?curid=2560115", "title": "San Francisco de Ojuera", "text": "San Francisco de Ojuera \u00e8 un comune dell'Honduras facente parte del dipartimento di Santa B\u00e1rbara.\nIl comune venne istituito nel 1895."}
{"id": "2560117", "revid": "439868", "url": "https://it.wikipedia.org/wiki?curid=2560117", "title": "Ovalle", "text": "Ovalle \u00e8 un comune del Cile capoluogo della provincia di Limar\u00ed nella Regione di Coquimbo. Al censimento del 2002 possedeva una popolazione di 98.089 abitanti."}
{"id": "2560118", "revid": "1442080", "url": "https://it.wikipedia.org/wiki?curid=2560118", "title": "Dutch Open 1991 - Singolare", "text": "Il singolare del Dutch Open 1991 \u00e8 stato un torneo di tennis facente parte dell'ATP Tour 1991.\nFrancisco Clavet era il detentore del titolo, ma ha perso contro Magnus Gustafsson.\nGustafsson ha battuto in finale 5\u20137, 7\u20136 (7\u20132), 2\u20136, 6\u20131, 6\u20130 Jordi Arrese."}
{"id": "2560120", "revid": "300067", "url": "https://it.wikipedia.org/wiki?curid=2560120", "title": "Aaron Doornekamp", "text": "Carriera.\nUscito nel 2009 dalla Carleton University, vive la sua prima esperienza da professionista in Italia, con la maglia della Pepsi Caserta.\n\u00c8 membro della Nazionale canadese dal 2006. Proprio durante un'amichevole contro l'Italia, nell'estate in cui firm\u00f2 il contratto con Caserta, fu protagonista di una rissa con Stefano Mancinelli.\nConclude la sua prima regular season italiana con le medie di 3,9 punti, 2,5 rimbalzi, 0,8 recuperi e 0,5 assist in 15,2 minuti di utilizzo. La sua migliore prestazione la realizza per\u00f2 nei play-off: in gara 1 dei quarti di finale contro la Lottomatica Roma in 23 minuti fa registrare 19 punti con 5/7 da tre, 6 rimbalzi, 2 stoppate e 1 recupero.\nDurante la sua seconda stagione a Caserta viene impiegato solo durante le partite di Eurocup in quanto per il campionato la Pepsi ha gi\u00e0 due comunitari: l'americano con passaporto bulgaro Eric Williams e il play polacco \u0141ukasz Koszarek.\nUnico giocatore riconfermato della squadra, \u00e8 il capitano della Juvecaserta per la stagione 2011-12."}
{"id": "2560123", "revid": "1543377", "url": "https://it.wikipedia.org/wiki?curid=2560123", "title": "San Jos\u00e9 de Colinas", "text": "San Jos\u00e9 de Colinas \u00e8 un comune dell'Honduras facente parte del dipartimento di Santa B\u00e1rbara.\nIl comune venne istituito il 28 gennaio 1812 con la denominazione \"Nueva Florida de San Jos\u00e9\"."}
{"id": "2560128", "revid": "767487", "url": "https://it.wikipedia.org/wiki?curid=2560128", "title": "Antonio Hidalgo", "text": ""}
{"id": "2560129", "revid": "1559000", "url": "https://it.wikipedia.org/wiki?curid=2560129", "title": "Rifugio Gardenacia", "text": "Il rifugio Gardenacia (in tedesco \"Gardenacia-H\u00fctte\") \u00e8 un rifugio privato situato a 2.050 m s.l.m. all'interno del parco naturale Puez-Odle, nel comprensorio dolomitico.\nAccessi.\nIl rifugio \u00e8 facilmente raggiungibile (circa 1,5 ore di camminata) dall'abitato di La Villa (in val Badia)."}
{"id": "2560132", "revid": "1543377", "url": "https://it.wikipedia.org/wiki?curid=2560132", "title": "San Luis (Santa B\u00e1rbara)", "text": "San Luis \u00e8 un comune dell'Honduras facente parte del dipartimento di Santa B\u00e1rbara.\nIl comune venne istituito nel 1896."}
{"id": "2560134", "revid": "149485", "url": "https://it.wikipedia.org/wiki?curid=2560134", "title": "Tommaso Marino (cestista)", "text": "Carriera.\nNella stagione 2003-04 esordisce in Serie A con la maglia della Mens Sana Siena vincendo cos\u00ec, alla sua prima esperienza da professionista, lo scudetto.\nLa stagione 2004-05 passa alla Pallacanestro Trapani in Legadue, con la quale chiude il campionato al 10\u00ba posto.\nSuccessivamente cambia ancora squadra e nella stagione 2005-06 disputa la Serie B d'Eccellenza con la maglia del Silver Basket Porto Torres.\nDalla stagione 2006-07 alla stagione 2008-09 fa parte del roster della Fulgor Omegna con la quale disputa prima la Serie B d'Eccellenza poi la Serie A Dilettanti.\nA questo punto torna a calcare i parquet della Serie A nella stagione 2009-2010 con la maglia del Teramo Basket.\nFirma poi per la Blu Basket Treviglio con la quale gioca la Serie A Dilettanti nella stagione 2010-11. Dopo un buon finale di stagione con i trevigliesi passa alla Assi Basket Ostuni in Legadue ma dopo 8 partite decide di cambiare squadra e firmare per la Fulgor Libertas Forl\u00ec. Torna per una breve parentesi alla Blu Basket Treviglio per poi trasferirsi all'Unione Cestistica Casalpusterlengo.\nA fine stagione torna nuovamente per la terza volta alla Blu Basket Treviglio dove disputa il campionato di Serie A2. L\u20198 giugno 2018 esercita l\u2019opzione di uscita dal contratto con la societ\u00e0 bergamasca, terminando un\u2019avventura durata ben cinque stagioni con la canotta biancoblu.\nIl 9 giugno successivo, firma un contratto biennale con la Mens Sana Siena, facendo cos\u00ec ritorno dopo 14 anni, nella squadra dove \u00e8 cresciuto cestisticamente, diventando ufficialmente anche il nuovo capitano della societ\u00e0 toscana. Dopo le vicende societarie e processi sportivi la squadra toscana viene radiata; Tuttavia nel febbraio 2019, passa al Basket Ravenna sempre in A2 nel girone Est. Nel giugno del 2020 rescinde il proprio contratto con la societ\u00e0 giallorossa.\nIl 24 giugno successivo, viene ingaggiato da Scafati con cui disputa 17 incontri, realizzando 105 punti nella stagione 2020-21.\nNel 2021 passa al Legnano Basket.\nNel dicembre 2021, rende noto di essere rimasto vittima insulti di stampo omotransfobico sui social network."}
{"id": "2560135", "revid": "599013", "url": "https://it.wikipedia.org/wiki?curid=2560135", "title": "Gianni Meanti", "text": "Carriera.\nGianni Meanti inizia la carriera di attaccante nelle file del A.C. Crema nell'anno 1951. Salvo una parentesi nelle file della Unione Sportiva Soresinese nel campionato Promozione 1953-1954, Meanti rimane a Crema fino al 1956.\n\u00c8 proprio la stagione 1955-1956 del campionato di IV Serie a metterlo in luce: Meanti segna ben 26 reti e viene selezionato dal di Gipo Viani.\nL'esperienza in rossonero riserva poche soddisfazioni, nessuna marcatura e 2 sole presenze: una in campionato contro il Lanerossi Vicenza ed una in Coppa Latina allo stadio Santiago Bernab\u00e9u contro il .\nPassato al Cagliari nel 1957, vi rimane per tre stagioni di Serie B nelle quali totalizzer\u00e0 73 presenze e 13 marcature. Nel periodo sardo si inserisce un breve rientro al fra Settembre e Novembre 1959: una presenza in Coppa Italia senza marcature. A novembre 1959 torna a Cagliari per la sua ultima stagione rossoblu.\nNel 1960 si trasferisce a , dove totalizza 29 presenze e 2 goal nelle sue prime due stagioni nel campionato di Serie C.\nLa stagione 1962-1963 \u00e8 per Meanti assai sfortunata: dopo sole 4 presenze col Taranto, si infortuna gravemente alla gamba. L'incidente determina di fatto la fine della carriera professionistica dell'atleta, che torner\u00e0 nel 1965 a Crema dove giocher\u00e0 un'ultima stagione, totalizzando 16 presenze e 6 marcature nel campionato Prima Categoria 1965-1966."}
{"id": "2560138", "revid": "1543377", "url": "https://it.wikipedia.org/wiki?curid=2560138", "title": "San Marcos (Santa B\u00e1rbara)", "text": "San Marcos \u00e8 un comune dell'Honduras facente parte del dipartimento di Santa B\u00e1rbara.\nIl comune risulta come entit\u00e0 autonoma gi\u00e0 nel censimento del 1791."}
{"id": "2560139", "revid": "118708751", "url": "https://it.wikipedia.org/wiki?curid=2560139", "title": "Paciocchini", "text": "Per Paciocchini si intende una linea di giocattoli commercializzata sin dagli anni settanta dalla GIG. Negli anni settanta erano pupazzetti di pezza con la testa di plastica e il cappuccetto a punta con il pompom (uguali ai Fiammiferini ma un po' pi\u00f9 grandi). Solo in seguito sono diventati come adesso. Venivano venduti nelle edicole, in bustine singole o in barattolini, in cui ne erano contenuti 2 o 3. Rappresentavano una alternativa per il pubblico femminile degli Exogini che invece erano rivolti ai bambini.\nCaratteristiche.\nI Paciocchini erano pupazzetti di plastica profumata, in voga fin dalla fine degli anni settanta e durante gli anni ottanta. Il colore della pelle poteva essere rosa chiaro, marrone scuro ma anche fucsia, verde o azzurro. Nelle prime edizioni i paciocchini erano rigorosamente nudi, e soltanto successivamente fu introdotto qualche accessorio di abbigliamento. Spesso avevano pannolini, bandane o vestitini di feltro con colori sgargianti, quasi fluorescenti, come nello stile del periodo. Vennero rilanciati anche nel 1990 con i nuovi colori (marroncini e altri colori inverosimili per la carnagione umana come il blu o il verde).\nDagli anni 2000 ne \u00e8 stata proposta una versione con uno stile pi\u00f9 particolareggiato, commercializzata dalla Preziosi Collection. Ogni confezione, oltre ad un Paciocchino, conteneva una \"Paciocard\". I Paciocchini di questa nuova serie indossano sempre un pannolino rosa, blu, rosso, verde, giallo o bianco.\nNella cultura di massa.\nI giocattoli dei Paciocchini vengono citati da Luciana Littizzetto nel suo romanzo \"Ti amo bastardo\" del 2004. La Littizzetto utilizza il paragone \"moscia come un paciocchino!\""}
{"id": "2560140", "revid": "110157", "url": "https://it.wikipedia.org/wiki?curid=2560140", "title": "TIM-100", "text": "Il TIM-100 \u00e8 un computer sviluppato dal Mihajlo Pupin Institute in Serbia nel 1985 ed era utilizzato negli uffici postali.\nIl \"TIM-100\" \u00e8 dotato di una CPU Intel 80386 e di circuiteria VLSI. Pu\u00f2 supportare fino a 8 MB di memoria RAM, \u00e8 inoltre equipaggiato con un lettore di floppy disk con la funzione di memoria di massa.\nI sistemi operativi adottati erano \"NRT\" ed il \"TRANOS\"."}
{"id": "2560142", "revid": "767487", "url": "https://it.wikipedia.org/wiki?curid=2560142", "title": "Ralph Gilles", "text": "Biografia.\nNato da genitori di origine haitiane, crebbe a Montr\u00e9al in Canada.\nLa passione per le automobili contagi\u00f2 Ralph Gilles all'et\u00e0 di 6 anni. All'et\u00e0 di 8 cominci\u00f2 a disegnarne ed in particolare si dedic\u00f2 al disegno di auto nate dalla sua immaginazione, disegnando gi\u00e0 concept cars. Qualche anno pi\u00f9 tardi, nel 1984, venne notato da una sua zia, la quale comprese l'enorme talento del giovanissimo Ralph e scrisse una lettera alla Chrysler. La casa di Detroit rispose con una lettera inviata dall'allora capo del design K. Walling, il quale consigli\u00f2 caldamente a Gilles di intraprendere studi specifici nel campo del design automobilistico. Gli studi di Gilles culminarono con il bachelor in Belle Arti al \"College of Creative Studies\" di Detroit nel Michigan.\nNel 1992 Gilles approd\u00f2 cos\u00ec alla Chrysler, dove nel 2001 venne promosso direttore del design e dal 2003 al 2005 insegn\u00f2 design dei trasporti proprio in quel \"College of Creative Studies\" dove poco pi\u00f9 di dieci anni prima aveva conseguito la laurea. Nello stesso anno, alla Chrysler, partor\u00ec la linea di una delle vetture della casa americana, la Chrysler 300C.\nNel 2008 \u00e8 stato promosso Vice Presidente del Design Chrysler, andando a sostituire il Vice Presidente uscente Trevor Creed. Nel tempo libero, Gilles \u00e8 solito dedicarsi a corse automobilistiche.\nSerie TV.\nNel 2017, esce su Netflix il Documentario \"Abstract: The Art of Design\" nel quale viene approfondito il lavoro di Ralph nella quinta puntata del documentario: \"Ralph Gilles - Design automobilistico\"."}
{"id": "2560143", "revid": "347132", "url": "https://it.wikipedia.org/wiki?curid=2560143", "title": "Antonio Abete", "text": "Biografia.\nNato a Benevento il 7 maggio 1905 dal beneventano Luigi e Caterina Ricci di San Marco dei Cavoti, apprese i segreti dell'arte tipografica dal padre titolare della tipografia Le Forche Caudine, e poi, trasferitosi a Roma giovanissimo, continu\u00f2 sia nella capitale che a Benevento l'attivit\u00e0 del genitore precocemente scomparso, ponendosi ben presto a capo di una ditta leader del settore la quale - in omaggio alla citt\u00e0 d'origine ed utilizzando contestualmente le lettere del suo cognome - venne denominata A.Be.T.E. ossia Azienda Beneventana Tipografica Editoriale.\nNel corso degli anni la tipografia Abete si afferm\u00f2 anche come casa editrice e fornitrice di stampati per lo Stato, mentre il cavalier Antonio fu chiamato a ricoprire prestigiosi incarichi dapprima come presidente del Consorzio Area Sviluppo Industriale di Benevento Ponte Valentino e poi in seno all'Unione Industriali di Roma di cui fu presidente dal 1975 al 1980 cimentandosi altres\u00ec in investimenti nel settore alberghiero, rilevando nella propria citt\u00e0 il Jolly Hotel (oggi President).\nTra le varie opere compiute dal cavalier Abete a favore della citt\u00e0 natale si ricorda inoltre la stampa di numerosi testi monografici sul Sannio e il suo capoluogo, nonch\u00e9 la donazione a favore della Biblioteca Provinciale di quasi mille volumi, tra cui cataloghi di mostre, libri di storia e cultura locale, collane, pubblicazioni sul territorio e statistiche, che compongono oggi il Fondo Abete e sono simbolo dei successi della stampa e dell'editoria beneventane nate sin dal 1646.\nAntonio Abete mor\u00ec a Roma il 23 febbraio 1987 e riposa nel cimitero di Benevento. Ha avuto tre figli Luigi, Giancarlo e Antonella, attivi nel settore industriale, bancario, cinematografico, calcistico ed alberghiero.\nAd Antonio Abete \u00e8 stata intitolata una strada di Benevento ed una piazza di San Marco dei Cavoti."}
{"id": "2560148", "revid": "226458", "url": "https://it.wikipedia.org/wiki?curid=2560148", "title": "San Nicol\u00e1s (Santa B\u00e1rbara)", "text": "San Nicol\u00e1s \u00e8 una citt\u00e0 dell'Honduras facente parte del dipartimento di Santa B\u00e1rbara.\nIl comune venne istituito il 18 gennaio 1850 ed ottenne lo \"status\" di citt\u00e0 il 6 febbraio 1945."}
{"id": "2560150", "revid": "1855146", "url": "https://it.wikipedia.org/wiki?curid=2560150", "title": "Fiandre francesi", "text": "Le Fiandre francesi (in francese \" Flandre fran\u00e7aise\"; in olandese \"Frans-Vlaanderen\"; in fiammingo occidentale \"Frans-Vloandern\") sono una regione storica della Francia.\nCoincidono alla porzione della Contea delle Fiandre che nel 1795 fu annessa alla Francia e in cui, anche in seguito, si continu\u00f2 a parlare un dialetto fiammingo della lingua olandese. Oggi ricadono nel dipartimento del Nord (nella regione Alta Francia).\nLe Fiandre francesi corrispondono agli \"arrondissement\" di:\nStoria.\nParte della Contea delle Fiandre parte dei Paesi Bassi meridionali (Impero spagnolo), nel 1659 passarono alla Francia in seguito alla Pace dei Pirenei in conclusione della Guerra franco-spagnola e diventarno parte del dipartimento delle Fiandre e Hainaut (\"Flandre et Hainaut\"). \nNel 1914 e nel 1940 vennero occupate dai tedeschi, ma alla fine delle due guerre mondiali tornarono alla Francia.\nLingua.\nL'unica lingua ufficiale \u00e8 il francese, ma gran parte della popolazione parlava, soprattutto fino a poco tempo fa in maggioranza, il dialetto fiammingo occidentale dell'olandese. La minoranza francofona parla il piccardo.\nI parlanti abituali di fiammingo nel 1993 erano solo 10.000; attualmente sono circa 20.000 i parlanti abituali di fiammingo e 40.000 i parlanti occasionali. Molte scuole nella regione insegnano il fiammingo nelle scuole, sforzandosi di far rivivere o quantomeno sopravvivere la lingua storica della regione.\nDi seguito un elenco dei comuni della Francia dove l'olandese (fiammingo occidentale) \u00e8 parlata dalla maggior parte della popolazione:\nNazionalismo.\nIl Partito per la Libert\u00e0 olandese e i partiti fiamminghi belgi Interesse Fiammingo e Nuova Alleanza Fiamminga spingono per un'unione di tutte le Fiandre ai Paesi Bassi."}
{"id": "2560154", "revid": "1347902", "url": "https://it.wikipedia.org/wiki?curid=2560154", "title": "TIM-001", "text": "Il TIM-001 \u00e8 un computer sviluppato dal Mihajlo Pupin Institute in Serbia nell'anno 1985.\nRimasto allo stadio di prototipo, era dotato di un Modem operante a 2400 baud.\nIl \"TIM-001\" fu seguito dal modello TIM-011 utilizzato in ambito scolastico e dal modello TIM-100 utilizzato in ambito postale.\nBibliografia.\nD. Milicevic, D. Hristovic, \"Racunari TIM\" (TIM Computers), Naucna Knjiga, Belgrado 1990."}
{"id": "2560156", "revid": "6923", "url": "https://it.wikipedia.org/wiki?curid=2560156", "title": "Casa Coll i Reg\u00e0s", "text": "La casa Coll i Reg\u00e0s \u00e8 un edificio realizzato nel 1898 dall'architetto modernista Josep Puig i Cadafalch per un'importante famiglia borghese di Matar\u00f3.\nIl passaggio dalla Renaixen\u00e7a al Modernismo significava l'abbandono dello storicismo romantico, nostalgico, che guardava al passato per assecondare una volont\u00e0 rinnovatrice e modernizzatrice. In architettura, il modernismo rappresenta la transizione dalla tradizione costruttrice precedente alle tecniche d'avanguardia e l'opera di Puig i Cadafalch si integra perfettamente in questo movimento, dove si applicano nuovi materiali come il ferro e la ceramica e si recuperano i materiali tradizionali come il mattone.\nLa casa Coll i Reg\u00e0s non \u00e8 molto ampia, a causa del prezzo elevato dei terreni della zona, ma le ampie sale e l'illuminazione fanno s\u00ec che l'edificio sembri molto pi\u00f9 spaziosa.\nL'edificio \u00e8 composto da due piani collegati da una grande scalinata e da una bassa soffitta. L'elemento decorativo, ottenuto attraverso la ceramica, \u00e8 presente in tutte le stanze ma \u00e8 raggiunto soprattutto nella sala centrale, illuminata dalla luce naturale grazie a una grande vetrata.\nLa facciata presenta decorazioni in stucco, ceramiche decorate, sbarre alle finestre in ferro battuto e una scultura rappresentante la Filosofia, opera di Eusebi Arnau posta sopra la porta d'ingresso."}
{"id": "2560157", "revid": "1543377", "url": "https://it.wikipedia.org/wiki?curid=2560157", "title": "San Pedro Zacapa", "text": "San Pedro Zacapa \u00e8 un comune dell'Honduras facente parte del dipartimento di Santa B\u00e1rbara.\nIl comune appare come entit\u00e0 autonoma gi\u00e0 nel censimento del 1801."}
{"id": "2560158", "revid": "287204", "url": "https://it.wikipedia.org/wiki?curid=2560158", "title": "Peter Pacult", "text": "Carriera.\nGiocatore.\nLa carriera da giocatore di Pacult si svolge nella natia Vienna dove, dopo gli esordi al Floridsdorfer AC, approda al Wiener Sport-Club prima e al Rapid Vienna poi. Con i bianco-verdi conquista la coppa d'Austria nel 1984-1985.\nNel 1986 si trasferisce allo Swarovski Tirol, dove vince due campionati e una \u00d6FB-Cup, laureandosi capocannoniere della 1. Division 1988-1989. In seguito \u00e8 stato anche capocannoniere della Coppa dei Campioni (nel 1990-1991), a pari merito con il francese Jean-Pierre Papin.\nSi trasfer\u00ec in Germania nel 1992, per giocare nel Monaco 1860. Gioca la sua ultima stagione nel 1995-1996 con la maglia dell'Austria Vienna.\nAllenatore.\nEsordisce nel 2001 a Monaco di Baviera, dove guida il Monaco 1860 per due anni.\nNel 2004 approda al K\u00e4rnten, appena retrocesso in Erste Liga, tuttavia non riesce a recuperare il posto in Bundesliga e dopo un anno si trasferisce nuovamente in Germania, alla Dynamo Dresda, dove per\u00f2 non riesce a salvare la squadra dalla retrocessione in Regionalliga.\nNel 2006, diventa allenatore del Rapid Vienna, sostituendo Georg Zellhofer. Sorprese la scelta dei dirigenti di affidarsi ad un allenatore con poca esperienza, ma la fiducia in lui riposta fu ben ripagata: infatti al secondo tentativo Pacult ha guidato il Rapid alla vittoria della Bundesliga, nel torneo 2007-2008, precedendo il Salisburgo, a cui inflisse una storica sconfitta per 7-0 al Wals-Siezenheim.\nL'11 aprile 2011, in seguito ai pessimi risultati ottenuti dal Rapid in campionato, viene esonerato e sostituito \"ad interim\" da Zoran Bari\u0161i\u0107.\nPer la stagione 2011-2012 firma un contratto, dalla durata biennale, con i tedeschi del RB Lipsia, in Regionalliga. La squadra, malgrado i proclami d'inizio stagione, non ottiene la promozione in 3. Liga e Pacult viene licenziato a fine campionato. Nel frattempo, l'8 aprile 2012, era avvenuto un episodio increscioso con protagonisti lo stesso Pacult ed un tifoso, al quale aveva rivolto parole offensive di taglio anti-omosessuale. In conseguenza di ci\u00f2, la Federazione tedesca gli ha comminato una multa di 800 euro."}
{"id": "2560160", "revid": "599013", "url": "https://it.wikipedia.org/wiki?curid=2560160", "title": "Yuanta Holland", "text": ""}
{"id": "2560162", "revid": "228587", "url": "https://it.wikipedia.org/wiki?curid=2560162", "title": "Raconteurs", "text": ""}
{"id": "2560174", "revid": "1543377", "url": "https://it.wikipedia.org/wiki?curid=2560174", "title": "John Philip Holland", "text": "Storia.\nI primi anni di vita.\nHolland fu il primo di quattro fratelli nati a Liscannor, Contea di Clare (Irlanda), da M\u00e1ire N\u00ed Scannl\u00e1in e John Holland, entrambi di madrelingua irlandese, ed impar\u00f2 l'inglese solo quando cominci\u00f2 a frequentare prima la scuola irlandese per inglesi e, dal 1858, la congregazione di fratelli cristiani ad Ennistymon. Dopo aver completato gli studi si un\u00ec alla comunit\u00e0 di fratelli cristiani di Limerick, dove insegn\u00f2 dapprima per poi spostarsi in altri centri irlandesi. A causa di problemi di salute abbandon\u00f2 la congregazione nel 1873.\nJohn e suo fratello M\u00edche\u00e1l furono entrambi attivi nella IRB, una sorta di precursore dell'IRA. M\u00edche\u00e1l present\u00f2 il fratello inventore al gruppo rivoluzionario. Holland e i feniani idearono un piano per sviluppare un piccolo sottomarino che potesse essere contenuto in una grande nave mercantile che avrebbe dovuto essere ancorata in una zona vicino ad un'unit\u00e0 militare navale inglese. Il sottomarino avrebbe poi dovuto essere lanciato sul fondale marino dalla nave per poi attaccare l'unit\u00e0 militare.\nSviluppo di progetti sottomarini.\nHolland si trasfer\u00ec negli Stati Uniti nel 1873. Inizialmente lavor\u00f2 per un'azienda di ingegneria, poi ritorn\u00f2 ad insegnare per sei anni nella St. John Catholic school di Paterson, New Jersey. Nel 1875, il primo progetto per un sottomarino fu sottoposto alla considerazione dell'U.S. Navy, ma venne declinato perch\u00e9 considerato irrealizzabile. I feniani, comunque, continuarono a finanziare le ricerche di Holland, tanto che gli consentirono di dimettersi, per la seconda volta, dal suo incarico di insegnante. Nel 1881 venne lanciato il \"Fenian Ram\", ma poco tempo dopo, Holland e i feniani si separarono con rancore, principalmente per questioni riguardanti i pagamenti tra le parti. Il sottomarino \u00e8 oggi conservato al \"Paterson Museum\", New Jersey.\nHolland continu\u00f2 a sviluppare i suoi progetti, lavorando anche su esperimenti riguardanti barche, prima di veder ricompensati i suoi sforzi con un modello privato di sottomarino, completato il 17 maggio 1897. Questo fu il primo sottomarino in grado di percorrere tratte considerevoli sott'acqua e a combinare un motore elettrico (per viaggiare immerso) ed uno a benzina (per viaggiare in superficie). Venne acquistato dalla U.S. Navy l'11 aprile 1900, dopo vari test a cui venne sottoposto il progetto, e fu commissionato il 12 ottobre 1900 con la denominazione di \"USS Holland (SS-1)\". Sei modelli vennero ordinati e costruiti sotto la supervisione di Arthur Leopold Busch, il progettista delle costruzioni al \"Crescent Shipyard\", dove venne sviluppato il sommergibile. La compagnia che lavor\u00f2 allo sviluppo del sottomarino fu chiamata\" The Electric Boat Company\" e venne fondata ufficialmente il 7 febbraio 1899. Isaac Leopold Rice divent\u00f2 il primo presidente della compagnia, mentre Elihu B. Frost venne nominato vicepresidente e direttore finanziario.\nIl design dell'USS \"Holland\" venne adottato come ispirazione anche in altri progetti, tra cui lo sviluppo dei sommergibili della Classe Holland, commissionati dalla Royal Navy. La marina imperiale giapponese utilizz\u00f2 una versione modificata basata sul progetto dell'USS \"Holland\" per i primi 5 modelli di sottomarino, bench\u00e9 questi fossero pi\u00f9 corti rispetto al progetto. I modelli giapponesi furono poi ulteriormente sviluppati al \"Fore River Ship and Engine Company\" di Quincy (Massachusetts) da Arthur L. Busch, che aveva precedentemente collaborato con Holland nella costruzione del primo modello.\nAltri due prototipi progettati da John Philip Holland furono l'\"Holland II\" e l'\"Holland III\".\nDopo aver trascorso 57 dei suoi 74 anni a progettare sommergibili, John Philip Holland mor\u00ec il 2 agosto 1914 a Newark (New Jersey). Si trova tuttora sepolto all\"'Holy Sepulchre Cemetery\" di Totowa. Un dramma basato sulla sua vita fu scritto dal drammaturgo Aidan Harney."}
{"id": "2560180", "revid": "1641659", "url": "https://it.wikipedia.org/wiki?curid=2560180", "title": "Santa Rita (Santa B\u00e1rbara)", "text": "Santa Rita \u00e8 un comune dell'Honduras centro-occidentale facente parte del dipartimento di Santa B\u00e1rbara.\nIl comune \u00e8 stato istituito il 22 ottobre 1900 con parte del territorio del comune di San Francisco de Ojuera."}
{"id": "2560184", "revid": "1543377", "url": "https://it.wikipedia.org/wiki?curid=2560184", "title": "San Vicente Centenario", "text": "San Vicente Centenario \u00e8 un comune dell'Honduras facente parte del dipartimento di Santa B\u00e1rbara.\nIl comune \u00e8 stato istituito il 18 gennaio 1922 con parte del territorio del comune di Santa B\u00e1rbara."}
{"id": "2560191", "revid": "3115", "url": "https://it.wikipedia.org/wiki?curid=2560191", "title": "Giovanni Battista Bilo", "text": "Biografia.\nFigura ibrida di artista, \u00e8 stato un poeta e librettista, occupandosi altres\u00ec di teatro, di turismo e beni culturali, e di tecniche amministrative operate dagli enti artistici. La sua attivit\u00e0 \u00e8 stata particolarmente legata al turismo e ai beni culturali, attraverso conferenze e attivit\u00e0 formative mirate, in special modo, nel sud d'Italia. \u00c8 stato direttore amministrativo del Teatro Mercadante di Napoli. \u00c8 stato docente presso la facolt\u00e0 di lettere dell'Universit\u00e0 degli studi Suor Orsola Benincasa di Napoli, avendo gi\u00e0 ricoperto l'incarico di direttore di biblioteca presso diversi istituti di cultura napoletani. \u00c8 stato direttore del museo \"Antiquarium Civico\" di Caggiano (SA).\nPer il suo libretto d'opera lirica \"Raimondo De Sangro\", dramma in tre atti ispirato al Principe di Sansevero, musicato dal compositore napoletano Vincenzo Palermo, gli viene attribuito a Napoli il premio speciale per la poesia \"Sebetia-Ter\" nel 1998. Premio \"Cava de' Tirreni\" per la poesia negli anni 1989 e 1990. Le sue poesie in musica e i suoi scritti letterari sono stati pubblicati da Sonzogno (Milano), B&amp;W Italia (Roma), FrancoAngeli editore (Milano).\n\u00c8 morto a Napoli, a 53 anni, colpito da un improvviso male incurabile, nella mattina dell'8 luglio 2009.\nPoetica.\nHa operato una sintesi tra poesia e azione scenica attraverso una metrica sciolta, irregolare, ma sempre intrisa di simbolismo e giochi fonetici, alla ricerca di una sonorit\u00e0 che l'avvicinasse alla musica, per cui era il pi\u00f9 delle volte concepita. Gran parte della sua produzione poetica \u00e8 stata musicata da diversi compositori napoletani contemporanei."}
{"id": "2560192", "revid": "1543377", "url": "https://it.wikipedia.org/wiki?curid=2560192", "title": "Trinidad (Honduras)", "text": "Trinidad \u00e8 una citt\u00e0 dell'Honduras facente parte del dipartimento di Santa B\u00e1rbara.\nIl comune \u00e8 stato istituito il 14 maggio 1794 ed ottenne lo \"status\" di citt\u00e0 il 18 marzo 1926."}
{"id": "2560194", "revid": "124683533", "url": "https://it.wikipedia.org/wiki?curid=2560194", "title": "Treno blu", "text": "Treno blu \u00e8 il primo album di Annalisa Minetti, pubblicato dalla Sony Music il 27 febbraio 1998, prodotto da Massimo Luca, contemporaneamente alla vittoria della cantante al Festival di Sanremo con la canzone \"Senza te o con te\", contenuta in \"Treno blu\".\nL'album dopo una sola settimana dalla pubblicazione viene certificato disco d'oro con oltre 50.000 copie vendute.\nL'album viene pubblicato in Sud America con il titolo \"Tren azul\""}
{"id": "2560195", "revid": "1005847", "url": "https://it.wikipedia.org/wiki?curid=2560195", "title": "Consorzio imballaggi alluminio", "text": " \nIl Consorzio imballaggi alluminio (CIAL) \u00e8 il consorzio, con personalit\u00e0 giuridica di diritto privato, previsto dalla legislazione italiana per la gestione degli imballaggi ed i rifiuti di imballaggio in alluminio sul territorio nazionale. Fa parte del sistema Conai.\nDescrizione.\nCIAL \u00e8 il consorzio della filiera alluminio riconosciuto dal decreto legislativo 152/06 in quanto consorzio previgente, costituito nel 1997 ai sensi dell'art. 40 del decreto legislativo 5 febbraio 1997, n. 22, dalle imprese produttrici di alluminio e produttrici di imballaggi in alluminio, cui possono partecipare anche le imprese utilizzatrici i imballaggi.\nLo statuto del Consorzio imballaggi alluminio \u00e8 stato approvato dal Ministero dell'Ambiente e della Tutela del Territorio e del Mare e dal Ministero dello Sviluppo Economico con il Decreto 15 luglio 1998, Supplemento ordinario n. 136 alla Gazzetta ufficiale 12 agosto 1998, n. 187.\nCome previsto dallo statuto:\n\"Il Consorzio non ha fini di lucro ed \u00e8 costituito per il raggiungimento degli obiettivi di riciclaggio e di recupero dei rifiuti di imballaggi in alluminio immessi sul mercato nazionale.\nIn particolare, il Consorzio razionalizza, organizza, garantisce e promuove:\nI mezzi finanziari per il funzionamento di CIAL derivano dal contributo ambientale Conai applicati dalle aziende produttrici di imballaggio consorziate sul peso degli imballaggi ceduti sul territorio nazionale, dai proventi della cessione, nel rispetto dei principi della concorrenza e della corretta gestione ambientale, degli imballaggi e dei rifiuti di imballaggio ripresi, raccolti o ritirati, nonch\u00e9 da altri eventuali proventi e contributi di consorziati o di terzi.\nCIAL deve mettere a punto e trasmettere annualmente al Ministero dell'Ambiente, della tutela del territorio e del mare:\nCIAL ha da tempo adottato un sistema di gestione integrato Qualit\u00e0 ISO 9001, Ambiente ISO 14001 e Sicurezza OHSAS 18001 e ottenuto la Registrazione EMAS (n\u00b0 I-000492) secondo il Regolamento CE 1221/2009.\nCIAL sulla base di un accordo specifico con Nespresso garantisce in Italia la ripresa delle capsule usate nonch\u00e9 il successivo riciclo dell'Alluminio e compostaggio del caff\u00e8."}
{"id": "2560199", "revid": "1926649", "url": "https://it.wikipedia.org/wiki?curid=2560199", "title": "Associazione Sportiva Bisceglie", "text": "lAssociazione Sportiva Bisceglie S.r.l., meglio nota come Bisceglie, \u00e8 una societ\u00e0 calcistica italiana con sede nella citt\u00e0 di Bisceglie, in provincia di Barletta-Andria-Trani. Milita in Serie D. \nFondata nel 1913 col nome di \"Unione Sportiva Biscegliese\", \u00e8 stata successivamente rifondata nel 1931 e nel 1998: vanta quale miglior risultato della propria storia dodici partecipazioni alla terza divisione calcistica italiana. Ha inoltre vinto la Coppa Italia Dilettanti 2011-2012.\nStoria.\nLe origini del calcio a Bisceglie e la nascita dell'U.S. Biscegliese (dal 1913 al 1943).\nLa tradizione calcistica biscegliese che registra oltre un secolo di attivit\u00e0, vide nel 1908 la fondazione della prima squadra di calcio cittadina, quale il \"Circolo Sportivo Ercole\".\nSuccessivamente, nel 1913, sulla scia dell'esperienza dell'\"Ercole\" e poi della \"Velox\", Nino De Martino, Donato Soldani, Peppino Simia, Isidoro Torchetti, Gennaro De Feudis e Giuseppe Maenza diedero vita all\"Unione Sportiva Biscegliese\", dai colori azzurro con stella bianca che per\u00f2 ebbe vita molto breve data la scarsit\u00e0 di fondi economici e dei pochi iscritti, ma che nonostante tutto vide giocare le proprie partite con tanta passione su un campo da gioco non regolamentare, quale la spianata del \"Palazzuolo\", vasto piazzale al di fuori delle antiche mura cittadine scelto per le dispute calcistiche e poi sostituito nel 1925 da un nuovo e regolamentare campo di calcio, quale l'attuale campo vecchio \"Francesco Di Liddo\", costruito su un terreno dell'ospedale.\nNella stagione 1930-1931 la Biscegliese si qualific\u00f2 al campionato di Prima Divisione, e fu inserita nel girone F. Nonostante gli sforzi, i risultati insoddisfacenti ottenuti nel campionato successivo portarono il club alla retrocessione. Un anno dopo, la societ\u00e0 riprese un nuovo ciclo di successi che ne determinarono l'ammissione in Seconda Divisione seguito da un periodo altalenante fra la Prima e la Seconda Divisione, al termine del campionato 1938-1939 dove gli azzurro-stellati ottennero la promozione in Serie C, mantenendo la categoria fino al 1941, anno in cui vennero sospese tutte le attivit\u00e0 sportive per via della seconda guerra mondiale. Solo a partire dal 1943, la Biscegliese ricominci\u00f2 a ricalcare i campi di gioco.\nLa fusione con la S.S. Armando Diaz e la nascita dell'A.S. Bisceglie (dal 1949 al 1984).\nNell'estate del 1949, terminato il conflitto, l'U.S. Biscegliese, condividendo comuni desideri con la concittadina \"Societ\u00e0 Sportiva Armando Diaz\", si fuse con questa dando vita all\"Associazione Sportiva Bisceglie\" dai colori nero e azzurro con stella bianca, unendo i colori sociali dei due precedenti sodalizi. Nei primi anni di vita, il neonato club calcistico raccolse risultati non soddisfacenti, fino al campionato del 1957-1958 che port\u00f2 la squadra a un'inversione di rotta, culminata con la promozione in IV Serie. Nella stagione 1959-1960 il Bisceglie festeggi\u00f2 la promozione in Serie C, chiudendo le tre successive stagioni nella medesima terza serie in posizioni di met\u00e0 classifica, con Marino Monterisi al timone della societ\u00e0; dopo il quarto anno consecutivo in Serie C, i nerazzurrostellati retrocedettero nuovamente in Serie D, e nel campionato del 1969-1970 disput\u00f2 le partite di Prima Categoria.\nNel 1975 il Bisceglie ritorn\u00f2 in Serie D, e nonostante fosse stato ripescato dopo gli spareggi del campionato 1976-1977, non venne ammesso alla Serie C per l'anno calcistico successivo.\nLe conquista della Serie C2 (dal 1984 al 1998).\nNel Campionato Interregionale 1984-1985 il club biscegliese, superato in classifica nelle ultime giornate dall'Angizia Luco, manc\u00f2 la promozione in Serie C2, che raggiunse poi nella stagione successiva. Dopo l'annata turbolenta giocata in Serie C2 nel 1986-1987, segu\u00ec la stagione successiva, conclusa all'8\u00ba posto in classifica, poi nei due anni successivi, i neroazzurri stellati vennero ripescati dopo essere retrocessi sul campo.\nNel campionato 1991-1992, a seguito del cambio di presidenza della societ\u00e0, la squadra concluse il proprio girone di Serie C2 con un quinto posto finale, che corrispose al miglior posizionamento nella storia della formazione nerazzurra fra i semiprofessionisti. La stagione successiva vide una squadra rinnovata che termin\u00f2 il campionato al 13\u00ba posto, poi l'anno dopo l'attivit\u00e0 sportiva del club fu segnata dalla prematura scomparsa di due personaggi ad esso legati: Francesco Pisicchio, giovane attaccante di 23 anni, e Demetrio Ferrante, presidente della societ\u00e0.\nIl campionato 1994-1995 vide fra i ranghi del club calcistico biscegliese alcuni calciatori presi in prestito dai settori giovanili della Serie A, tra cui Giuseppe Perrone, Giovanni Giuseppe Di Meglio e il difensore barese Nicola Diliso che portarono i nerazzurri stellati ad una sofferta salvezza vincendo i play-out. Anche nella stagione successiva, il Bisceglie fatic\u00f2 molto vincendo i play-out, mentre nel campionato del 1996-1997 raggiunse il 9\u00ba posto in classifica. Al termine del campionato 1997-1998, al dodicesimo anno consecutivo per l'A.S. Bisceglie in Serie C2, la squadra nerazzurra nonostante le difficolt\u00e0 economiche e la prematura morte del capitano Giorgio Di Bari, riusc\u00ec a concludere la stagione all'ottavo posto, ma nell'estate 1998 a seguito del perdurare della crisi societaria, l'accordo per il passaggio delle quote ad una cordata emiliana di azionisti non si raggiunse, e il club non riusc\u00ec ad iscriversi al campionato di Serie C2.\nIl fallimento e la fusione con la Polisportiva Don Uva (dal 1998 al 2016).\nA fronte della dissestata situazione finanziaria del club, venne fondato il \"Bisceglie Calcio 1913 O.N.L.U.S.\", per non perdere il titolo sportivo, ma nonostante ci\u00f2, la societ\u00e0 sportiva, dopo la ripartenza dal campionato di Serie D retrocedette immediatamente in Eccellenza, e poi, in Promozione al termine della stagione 2000-2001.\nSuccessivamente, nel mese di luglio del 2001, il club fondendosi con il \"Don Uva\", secondo club calcistico biscegliese, diede vita alla \"Polisportiva Bisceglie Don Uva\" che nel campionato del 2003-2004 inizi\u00f2 la rimonta tornando immediatamente in Eccellenza.\nDopo alcuni campionati piuttosto travagliati, anche sul piano della gestione societaria, la \"Polisportiva Bisceglie Don Uva\" si sciolse e la squadra ritorn\u00f2 alla vecchia denominazione di \"Associazione Sportiva Bisceglie Calcio 1913\", dove nella stagione in Eccellenza Puglia 2007-2008, a seguito del comportamento indisciplinato di una parte della tifoseria biscegliese, il club nero-azzurro stellato gioc\u00f2 le partite a porte chiuse per l'intero campionato.\nNel campionato 2010-2011, dopo aver vinto i play-off regionali, il Bisceglie venne sconfitto ai play-off nazionali dalla formazione siciliana del Due Torri. L'8 dicembre 2011, dopo aver giocato allo Stadio San Nicola di Bari la finale della Coppa Italia Dilettanti Puglia, e aver battuto il Liberty Monopoli, i nerazzurri stellati si qualificarono per la Coppa Italia Dilettanti vincendola il 18 aprile 2012, battendo in finale il Pisa Sporting Club allo Stadio Flaminio di Roma; con questo risultato i biscegliesi ottennero al termine di un'annata strepitosa la promozione in Serie D.\nNel settembre del 2015, con l'arrivo di Ingrosso alla presidenza del club, inizi\u00f2 un periodo turbolento culminato con le dimissioni dello stesso alla fine della stagione 2015-2016 e con il ritorno di Nicola Canonico a distanza di un anno.\nIl ritorno tra i professionisti (dal 2016).\nNel campionato di Serie D 2016-2017 il Bisceglie di Nicola Ragno si propone come squadra di vertice del girone H, duellando lungamente per la testa della classifica col : decisive per la vittoria finale degli stellati si rivelano le ultime sei giornate di stagione regolare, culminate con la vittoria esterna nello scontro diretto per 2-1, che consegna al Bisceglie il primato e la promozione nel professionismo dopo 19 anni d'assenza.\nNel corso della stagione, poi, il cammino in Coppa Italia Serie D, i nerazzurro-stellati arrivano fino alla semifinale, nella quale tuttavia cedono all'.\nNella stagione del ritorno in Serie C il Bisceglie di Nunzio Zavettieri ottiene una tranquilla salvezza, grazie all'undicesimo posto finale. Alla fine della stagione Zavettieri lascia la panchina ed \u00e8 sostituito da Gianfranco Mancini. La stagione successiva vede la squadra terminare al diciassettesimo posto; i nerazzurri devono quindi disputare un doppio play-out: dopo aver sconfitto la nello spareggio di girone, i biscegliesi perdono il play-out intergirone con la Lucchese e retrocedono in Serie D dopo due anni tra i professionisti. Malgrado la retrocessione sul campo, sono riammessi in terza serie a completamento organici. Il campionato di Serie C 2019-2020 si chiude con un'altra retrocessione sul campo, dopo aver perso i play-out con la , ma anche in questo caso il Bisceglie viene riammesso in Serie C al posto dell', declassato a causa di illecito sportivo.. Nella stagione 2020-21 per la terza volta consecutiva il club retrocede (sul campo) in Serie D perdendo il playout con la .\nColori e simboli.\nColori.\nI colori sociali del Bisceglie, sin dalla sua fondazione, sono sempre stati il nero e l'azzurro.\nSimboli ufficiali.\nStemma.\nLo stemma adottato dal club consiste in un ancile a strisce nere ed azzurre verticali, con una stella bianca situata al centro e la quercia simbolo della citt\u00e0 di Bisceglie posta al di sotto della stella.\nStrutture.\nStadio.\nIl Bisceglie gioca le gare interne allo stadio Gustavo Ventura, intitolato ad un presidente del club.\nL'impianto \u00e8 stato costruito nel 1970 ed \u00e8 successivamente stato ristrutturato, portando la capienza attuale a 7000 posti.\nSociet\u00e0.\nOrganigramma societario.\nDi seguito l'organigramma tratto dal sito internet ufficiale della societ\u00e0.\nSponsor.\nDi seguito l'elenco dei fornitori tecnici e degli sponsor ufficiali che hanno accompagnato il Bisceglie nel corso degli anni.\nCalciatori.\nCapitani.\nDi seguito l'elenco parziale dei capitani. Alcuni dati coincidono poich\u00e9 pi\u00f9 calciatori potrebbero aver portato la fascia di capitano nello stesso periodo.\nStatistiche e record.\nStatistiche individuali.\nFra i giocatori che hanno accumulato pi\u00f9 presenze con la maglia del Bisceglie, documentate da dati numerici, vi sono: Carmine Caricola con oltre 100 presenze in maglia nerazzurra stellata, Riccardo Di Bari con oltre 200 incontri giocati, Michele Scaringella (120), Giuseppe Di Bari (99) e Stefano Grilli con oltre 125 match disputati.\nI bomber storici dei nerazzurri sono invece: Giorgio Capoccia, protagonista dei migliori campionati della storia del Bisceglie fra i professionisti (1990-1992), Emanuele Del Zotti, bomber del campionato 1985-1986 che valse ai nerazzurri l'approdo in Serie C2, Massimo Borrelli, capocannoniere del campionato 2003-2004, Sebastian Vicentin, capocannoniere del campionato 2007-2008 con 34 reti, Amedeo Di Pinto, 82 reti tra il 2006 e il 2011, Fabio Moscelli, 38 reti tra il 2011 e il 2013 e Nicolas Di Rito, 40 reti tra il 2011 e il 2013.\nTifoseria.\nStoria.\nIl tifo a Bisceglie \u00e8 nato nei primi anni ottanta, con i tanti gruppi che hanno seguito le sorti della squadra neroazzurra stellata; tra questi vi sono: \"Ultras\", \"Ultra05\", \"Gradinata12Bisceglie\", \"Vecchio Front\", \"Mucchio Selvaggio\", \"Mele Marce\", \"Impero Biscegliese\", \"TAE\", \"CasualBisceglie\" e \"GruppoStoricoBiscegliese\", mentre uno dei pi\u00f9 longevi \u00e8 stato il gruppo ultras \"Ultras Front Bisceglie 1996\". Ad oggi, il tifo neroazzurro ha due gruppi organizzati, attivi uno dal 2012 l\u2019altro dal 2019, rappresentato dagli \"Ultras Bisceglie\" e \"Vecchia Guardia Bisceglie\".\nGemellaggi e rivalit\u00e0.\nLa tifoseria biscegliese ha un unico gemellaggio, instaurato con gli ultras del , nella stagione 1998-1999. Inoltre, esiste un'amicizia con i tifosi del e dell'.\nPer quanto riguarda le rivalit\u00e0, molto sentite sono quelle nei confronti del e del ; contro quest'ultima il Bisceglie disputa il \"derby del Ponte Lama\". Altre rivalit\u00e0 di minor rilievo sono quelle con gli ultras del , del e del .\nOrganico.\nRosa 2020-2021.\n\"Aggiornata al 26 marzo 2021.\""}
{"id": "2560200", "revid": "339392", "url": "https://it.wikipedia.org/wiki?curid=2560200", "title": "Bisceglie Calcio", "text": ""}
{"id": "2560202", "revid": "256896", "url": "https://it.wikipedia.org/wiki?curid=2560202", "title": "CIAL", "text": ""}
{"id": "2560203", "revid": "1652635", "url": "https://it.wikipedia.org/wiki?curid=2560203", "title": "Lombardia", "text": "La Lombardia (: in italiano; , o in lombardo) \u00e8 una regione italiana a statuto ordinario\ndi abitanti dell'Italia nord-occidentale, prefigurata nel 1948 e istituita nel 1970.\nIl suo territorio \u00e8 suddiviso in comuni (regione con il maggior numero di comuni su tutto il territorio nazionale), distribuiti in dodici enti di area vasta (undici province pi\u00f9 la citt\u00e0 metropolitana di Milano). La regione si posiziona prima in Italia per popolazione e numero di enti locali, mentre \u00e8 quarta per superficie, dopo Sicilia, Piemonte e Sardegna. Ha il suo capoluogo nella citt\u00e0 di Milano. Confina a nord con la Svizzera (Canton Ticino e Cantone dei Grigioni), a ovest con il Piemonte, a est con il Veneto e il Trentino-Alto Adige e a sud con l'Emilia-Romagna.\nOrigine del nome.\nIl toponimo deriva dalla parola \"Longobardia\" (lat. \"Langobardia\"), utilizzata nell'Esarcato d'Italia per indicare l'area italiana che si trovava sotto il dominio della popolazione di origine germanica dei Longobardi, ovvero la \"Langobardia Maior\" (Longobardia Maggiore), che comprendeva i ducati longobardi dell'Italia settentrionale e quello di Tuscia, e la \"Langobardia Minor\" (Longobardia Minore), che includeva i due ducati longobardi dell'Italia centro-meridionale, ovvero quello di Spoleto e quello di Benevento. La restante parte della penisola italiana, che era invece sotto il dominio dell'Impero bizantino, era chiamata \"Romania\", termine utilizzato anche per definire genericamente questo impero: l'uso del termine \"bizantino\" \u00e8 infatti relativamente recente.\nDurante l'epoca carolingia il termine \"Longobardia\" venne invece usato per chiamare la marca del Sacro Romano Impero fondato da Carlo Magno e comprendente Milano, che aveva confini molto pi\u00f9 estesi della moderna Lombardia. Anche nei secoli successivi il termine \"Lombardia\" continu\u00f2 a definire un vasto territorio che comprendeva quasi tutta l'Italia settentrionale.\nIl nome \"Lombardia\", che si ritrova nel saggio del 1553 \"Descrittione di tutta Italia\" di F. Leandro Alberti con la suddivisione in \"Lombardia di qua dal Po\" e \"Lombardia di l\u00e0 dal Po\", quindi ancora con un significato che andava oltre agli attuali confini della regione, venne riportato all'uso moderno dopo la Guerra di successione spagnola quando l'Impero austriaco, impossessatosi di questa regione nel 1717, cominci\u00f2 a indicarla come Lombardia austriaca. Da questo punto in poi con il termine \"Lombardia\" si inizi\u00f2 a definire un territorio pi\u00f9 limitato, corrispondente all'incirca alla moderna regione italiana.\nStoria.\nNella Pianura Padana sono stati trovati vari oggetti che testimoniano la diffusione in essa gi\u00e0 nel III millennio a.C. dell'uomo, gi\u00e0 presente almeno dal pleistocene in area prealpina\nLe prime civilt\u00e0 che si svilupparono furono quella Camuna (nel Neolitico) e la cultura di Golasecca (Et\u00e0 del bronzo).\nL'area lombarda centro-orientale fu interessata da un'influenza etrusca attorno al V secolo a.C. In seguito, nel IV secolo a.C., la regione fu invasa da varie genti Galliche, che daranno vita alle confederazioni degli Insubri, nella Lombardia occidentale dove daranno luogo alla fondazione di Milano, e dei Cenomani, nella Lombardia orientale e nell'area del basso Garda e delle rive del Po.\nSul finire del III secolo a.C. gli antichi Romani incominciarono la conquista della Pianura Padana, scontrandosi con i Galli Insubri, mentre i Galli Cenomani furono fin dall'inizio loro alleati. La provincia diede in seguito i natali a celebri esponenti della cultura latina, quali Plinio a Como e Virgilio a Mantova.\nNegli ultimi secoli dell'Impero Romano d'Occidente, Milano (\"Mediolanum\") accrebbe notevolmente la propria importanza di centro politico e religioso (con l'episcopato di sant'Ambrogio), tanto che divenne una delle sedi dei tetrarchi al tempo di Costantino, il quale nel 313 d.C. eman\u00f2 un editto chiamato editto di Milano, tramite cui si concedeva a tutti i sudditi la libert\u00e0 di professare la propria religione, anche ai cristiani, fino ad allora esclusi da tale diritto.\nAlla caduta dell'Impero romano d'Occidente (l'assedio di Pavia e la conseguente morte di Flavio Oreste furono gli episodi principali della caduta dell'Impero Romano d'Occidente) furono i barbari a dominare la regione: prima arrivarono gli Eruli di Odoacre (476-493), poi gli Ostrogoti di Teodorico il Grande (493-553), che fecero di Pavia una delle sedi (insieme a Ravenna e Verona) del loro regno. La Lombardia ritorn\u00f2 poi a far parte dell'Impero romano (questa volta dell'Impero bizantino) dopo la Guerra gotica, che dur\u00f2 circa 20 anni e che flagell\u00f2 l'Italia intera. Dopo pochi anni di dominio imperiale bizantino, nel 568 i Longobardi attaccarono e conquistarono gran parte dell'Italia, e posero la loro capitale a Pavia.\n\u00c8 proprio in questo periodo che si inizi\u00f2 a chiamare con il termine \"Langobardia\" i territori occupati dai Longobardi, ossia gran parte della Pianura Padana e l'attuale Toscana (\"Langobardia Maior\") e i ducati di Spoleto e Benevento nell'Italia centrale e meridionale (\"Langobardia Minor\"). Nel VII secolo il termine \"Lombardia\" prese a designare specificatamente la marca carolingia comprendente Milano e Pavia, detta in precedenza \"Liguria\" o \"Neustria\", anche se continu\u00f2 ancora per alcuni secoli a designare in senso lato l'intera Italia centro-settentrionale (vedi Lombardia (regione storica)).\nNel 774 il re dei Franchi Carlo Magno - disceso in Italia l'anno precedente, su invito del pontefice Adriano I minacciato dai Longobardi - conquist\u00f2 Pavia, port\u00f2 prigioniero in Gallia re Desiderio e si autoproclam\u00f2 re dei Franchi e dei Longobardi, mentre fregiava del titolo di re d'Italia il proprio secondo figlio maschio Pipino. Il dominio franco diede inizio alla struttura politica feudale che caratterizz\u00f2 l'Alto Medioevo.\nNella Pianura Padana del Basso Medioevo cominci\u00f2 a diffondersi un modello politico nuovo: il comune medievale, protagonista di un ripopolamento delle citt\u00e0. Nel 1176 la Lega Lombarda sconfisse le truppe dell'imperatore Federico Barbarossa nella battaglia di Legnano. La pace di Costanza del 1183 sanc\u00ec nel contempo la formale ubbidienza dei comuni all'imperatore e il sostanziale riconoscimento delle autonomie comunali da parte del sovrano. A partire dal XIII secolo il modello comunale entr\u00f2 in crisi e venne presto soppiantato dalle nascenti Signorie: i Gonzaga a Mantova, i Visconti e poi gli Sforza a Milano.\nNella seconda met\u00e0 del Medioevo, in quella che veniva chiamata Lombardia (ovvero l'Italia del nord) cominciarono a differenziarsi la parte meridionale (Toscana) e quella orientale (Marca trevigiana, Marca veronese): il termine \"Lombardia\", da allora in poi, cominci\u00f2 a identificare ormai solo la parte della Pianura padana situata a nordovest del fiume Mincio, soprattutto i territori soggetti al dominio dei Visconti prima e degli Sforza poi. Nel XV secolo la Lombardia divenne nuovamente terra di conquista: prima arrivarono i Veneziani da est, poi i Francesi rivendicarono la restante parte del Ducato di Milano che poi fu ceduto, dopo lunghi anni di guerra, il cui evento culminante fu la battaglia di Pavia del 1525, agli Spagnoli che vi rimasero a lungo, formalmente ancora sotto l'egida del Sacro Romano Impero.\nDurante questa dominazione la regione conobbe, dopo un primo periodo di prosperit\u00e0, una progressiva decadenza, aggravata nel XVII secolo da epidemie di peste. Nel 1714 il Ducato di Milano, in seguito alla guerra di successione spagnola pass\u00f2 per eredit\u00e0 dagli Asburgo di Spagna agli Asburgo d'Austria; infine gli austriaci ottennero anche il ducato di Mantova.\nLa parte orientale della regione, annessa veneziano nel corso del XV secolo, comprendeva i territori di Bergamo, Crema, Brescia e Sal\u00f2, che seguirono dunque una storia in diversa dal resto della regione fino al 1797, quando la Lombardia conobbe nuovamente, dopo secoli di divisione, l'unit\u00e0 politica e amministrativa sotto l'egida di Napoleone Bonaparte.\nDopo l'esperienza della Repubblica Transpadana, della Repubblica Cisalpina, del Regno d'Italia (di cui Milano fu formalmente la capitale con Napoleone Bonaparte re d'Italia), tutti Stati dipendenti dalla Francia napoleonica, la Restaurazione cre\u00f2 il Regno Lombardo-Veneto nuovamente sotto gli Asburgo d'Austria.\nLa Lombardia fu poi un importante centro del Risorgimento, con le Cinque giornate di Milano del marzo 1848 e il successivo plebiscito, le Dieci Giornate di Brescia del 1849, i Martiri di Belfiore a Mantova negli anni tra il 1851 e il 1853. L'annessione della Lombardia al Regno di Sardegna avvenne in seguito alla seconda guerra di indipendenza nel 1859, guerra durante la quale la Lombardia fu il principale teatro di battaglia (battaglie di Montebello, Palestro, Magenta, Solferino e San Martino e San Fermo). Nel 1861, con la proclamazione del Regno d'Italia, la Lombardia entr\u00f2 a far parte del moderno Stato italiano, ad eccezione della parte centro-orientale della provincia di Mantova che verr\u00e0 annessa nel 1866 dopo la terza guerra di indipendenza. Per quanto riguarda la battaglia di Solferino, fu durante questo conflitto che Henry Dunant ha preso l'iniziativa di creare la Croce Rossa.\nIl fronte alpino della prima guerra mondiale attravers\u00f2 il versante alpino lombardo orientale, e nel primo dopoguerra Milano fu il centro dei Fasci italiani di combattimento. Milano divenne poi Medaglia d'Oro al Valor Militare per la Resistenza dopo la sua liberazione dal fascismo durante la seconda guerra mondiale, mentre la resistenza partigiana si spargeva nelle valli e nelle province.\nNegli anni del boom economico, Milano fu uno dei poli del \"triangolo industriale\" dell'Italia del nord. Gli anni di piombo ebbero ampia rilevanza in Lombardia, con la strage di piazza Fontana a Milano nel 1969 e la strage di Piazza della Loggia a Brescia nel 1974.\nNegli anni ottanta del XX secolo Milano divenne simbolo della crescita economica del Paese, e simbolo del rampantismo economico-finanziario della \"Milano da bere\", mentre il gruppo socialista milanese di Bettino Craxi era al governo nazionale. La citt\u00e0 di Milano, nei primi anni 1990, fu l'origine della serie di scandali noti come Tangentopoli emersi dalle indagini giudiziarie della procura milanese note come Mani pulite, che poi si propagheranno nel resto del Paese.\nGeografia fisica.\nGeneralit\u00e0.\nLa superficie della Lombardia si divide quasi equamente tra pianura (che rappresenta circa il 47% del territorio) e le zone montuose (che ne rappresentano il 41%). Il restante 12% della regione \u00e8 collinare.\nSotto l'aspetto morfologico la regione viene divisa in cinque aree: alpina (Alpi Lepontine e Retiche), prealpina (Alpi Orobie e Prealpi Lombarde), alta pianura (Varesotto, Brianza, Monzese, Milanese, Cremasco, Bassa Bergamasca, Franciacorta, Bassa Bresciana, Alto Mantovano), bassa pianura (Lomellina, Pianura Padana, Oltrep\u00f2 Mantovano), appenninica (Oltrep\u00f2 Pavese).\nLa regione \u00e8 attraversata da decine di fiumi (tra cui il Po, fiume pi\u00f9 grande e lungo d'Italia) ed \u00e8 bagnata da centinaia di laghi di origine naturale e artificiale.\nI massicci principali sono il Bernina (4049 m), il Disgrazia (3678 m), l'Ortles (3905 m) e l'Adamello (3555 m), nelle Alpi Retiche; il Pizzo Coca (3053 m), nelle Alpi Orobie, il Pizzo del Diavolo di Tenda (2915 m), nelle Prealpi e il Monte Lesima (1724), nell'Oltrep\u00f2 Pavese. Raggiunge il punto pi\u00f9 elevato con la Punta Perrucchetti (4020 m), appartenente al massiccio del Bernina.\nLe principali valli sono la Val Camonica, la Val Trompia, la Val Sabbia, la Valtellina, la Val Seriana, la Val Brembana, la Valsassina, e la Valassina.\nOrografia.\nIn termini geografici, la Lombardia non si pu\u00f2 considerare un territorio unitario, nel senso di territorio delimitato da precise conformazioni fisiche, sia per la variet\u00e0 di paesaggi che l'attraversano senza racchiuderla, sia perch\u00e9 i confini amministrativi, molto spesso, sono il frutto di complesse vicende storiche. Tuttavia \u00e8 possibile delineare a grandi linee il suo territorio amministrativo attraverso rilievi, laghi e fiumi.\nA delimitare la Lombardia a nord si pu\u00f2 utilizzare lo spartiacque alpino tra la Valtellina e le valli del Reno e dell'Inn anche se, a volte, questo confine oltrepassa il versante valtellinese. A est sono il lago di Garda e il fiume Mincio a separare la Lombardia dalle altre regioni italiane; cos\u00ec come a sud il Po (eccezion fatta per l'Oltrep\u00f2 Pavese e l'Oltrep\u00f2 mantovano che si estendono pi\u00f9 a sud), e a ovest il Lago Maggiore e il Ticino (con l'eccezione della Lomellina che sconfina verso il Piemonte) possono servire per distinguere la Lombardia dalle altre regioni. Questi confini racchiudono un territorio di circa , rendendola la quarta regione italiana per estensione superficiale.\nAttraversando la regione, da nord verso sud, s'incontrano lungo il cammino per primi i rilievi delle Alpi e poi, poco pi\u00f9 a sud, le Prealpi seguite da dolci colline che smussano il passaggio dalla montagna alla Pianura Padana. Proprio lungo la fascia prealpina si trovano alcuni dei pi\u00f9 grandi laghi d'Italia (come il lago di Garda, il Lago Maggiore e il lago di Como), mentre numerosi fiumi (come il Po, l'Adda, l'Oglio, il Mincio e il Ticino) e torrenti solcano le montagne, formando profonde valli, attraversano la pianura rendendola rigogliosa di vegetazione. In una piccola area a sud dell'Oltrep\u00f2 Pavese nella zona della val Trebbia, si ergono colline e montagne dell'Appennino ligure; qui il fiume Trebbia, per una piccola porzione, segna il confine pi\u00f9 meridionale della regione.\nI nomi delle Alpi della Lombardia derivano tutti dalle popolazioni che, al tempo degli antichi Romani, vivevano tra queste montagne. Le Alpi Lepontine prendono il nome dalla popolazione ligure dei Leponzi stanziata in questa zona e poi sottomessa dall'imperatore romano Augusto. Le Alpi Retiche dai Reti, popolazione di origine etrusca rifugiatasi nelle Alpi Centrali durante l'invasione celtica. Le Alpi Orobie dalla popolazione di origine ligure, o forse celtica, degli Orobi.\nLe catene montuose corrispondono al 40,5% del territorio regionale e sono costituite dalle Alpi, dalle Prealpi e dagli Appennini. Appartengono alle Alpi lombarde una piccola porzione delle Alpi Lepontine e gran parte delle Alpi Retiche. Sul territorio montano della Lombardia spiccano quattro massicci orografici di rilievo: il Badile-Disgrazia, il Bernina, l'Ortles-Cevedale e l'Adamello. I primi tre sorgono sullo spartiacque tra i bacini del Reno e dell'Inn a nord e dell'Adda e dell'Oglio a sud e solo in parte si ergono sul territorio nazionale. L'Adamello, invece, sorge tra i bacini dell'Adda e dell'Adige e si trova completamente in territorio italiano. Le Alpi lombarde raggiungono la massima quota alla Punta Perrucchetti (), nel massiccio del Bernina cima pi\u00f9 alta della regione; al massiccio del Bernina appartengono sei tra le dieci cime pi\u00f9 elevate della Lombardia. Al di fuori di questo, altre importanti vette sono il celebre Gran Zebr\u00f9 3857 m. nel Gruppo Ortles-Cevedale e il Monte Cevedale che arriva a 3764 m. Il massiccio dell'Ortles-Cevedale ospita il ghiacciaio dei Forni che ha un'estensione di circa ed \u00e8 il secondo ghiacciaio d'Italia dopo quello dell'Adamello, pure in Lombardia nell'omonimo gruppo montuoso ed esteso per . A sud della Valtellina si stagliano le Alpi Orobie che superano i 3000 metri, delimitate a est dalla Valcamonica e a ovest dal bacino del lago di Como.\nConfinate a ovest dal Lago Maggiore e a est dal Lago di Garda si trovano le Prealpi lombarde le cui vette superano di poco i 2500 m di quota. Le Prealpi sono in prevalenza costituite da sedimenti calcarei e sono geologicamente pi\u00f9 giovani delle Alpi. La loro origine sedimentaria ha permesso la formazione di solchi profondi nelle montagne, principalmente per opera dei ghiacciai, che hanno portato alla formazione di strette e profonde valli solcate da fiumi e occupate in parte dai laghi prealpini, sbarrati verso la pianura da rilievi morenici. I rilievi morenici a sud delle prealpi, assieme alle prime sporgenze orografiche, formano quella fascia collinare (12,4% del territorio) che collega le prealpi alla pianura e che contiene numerosi laghi piccoli e poco profondi.\nLa pianura lombarda occupa il 47,1% della superficie totale della regione ed \u00e8 parte della Pianura Padana che si estende dal Piemonte alla Romagna, dalle Alpi agli Appennini. La pianura lombarda pu\u00f2 essere suddivisa geologicamente in due parti: l'alta e la bassa. L'alta pianura \u00e8 caratterizzata da materiali grossolani, molto permeabili, di origine alluvionale e presenta grossi solchi originati dai fiumi che scendono dalle montagne. La bassa pianura invece \u00e8 formata da materiale argilloso, poco permeabile e declina dolcemente verso il Po. Il passaggio dall'alta alla bassa pianura lombarda \u00e8 segnalato dalla presenza di riaffioramenti naturali d'acqua detti risorgive o fontanili, causati dall'incontro della falda freatica proveniente dall'alta pianura con i terreni impermeabile della bassa. Questa linea ha un andamento parallelo a quello prealpino e passa per le citt\u00e0 di Magenta, Monza, Treviglio, Trenzano, Chiari e Goito.\nPassi alpini.\nLe vallate alpine lombarde sono pi\u00f9 ampie e larghe rispetto a quelle che si trovano, sempre sull'arco alpino, in Piemonte e in Valle d'Aosta. La maggior parte di esse sono attraversate da torrenti che scendono verso la Pianura Padana formando fiumi che poi si immettono alla sinistra idrografica nel Po. Grazie all'ampiezza delle loro valli i passi alpini lombardi, sebbene si trovino a un'altitudine elevata, sono facilmente accessibili.\nI passi internazionali pi\u00f9 importanti che si trovano sulle Alpi lombarde e che mettono in comunicazione la regione con la Svizzera sono il passo dello Spluga (2118 m), il passo del Maloja (1.815 m) e il passo del Bernina (2.323 m), con quest'ultimi due che sono situati in territorio elvetico. I passi nazionali pi\u00f9 importanti sono invece il passo dello Stelvio (2759 m) e il passo del Tonale (1883 m), che mettono in comunicazione la Lombardia con il Trentino-Alto Adige. Questi passi alpini rivestono una grande rilevanza anche da un punto di vista storico, visto che da sempre permettono una facile comunicazione tra la Lombardia e i suoi territori confinanti. Da essa sono poi conseguiti costanti traffici commerciali, che hanno contribuito allo sviluppo della regione.\nIdrografia.\nI laghi.\nLa regione \u00e8 costellata da molti laghi di grandi e piccole dimensioni, i principali dei quali sono:\nI fiumi.\nPer il territorio lombardo passano centinaia di fiumi e torrenti, il pi\u00f9 rilevante dei quali \u00e8 il Po che con i suoi \u00e8 il pi\u00f9 lungo d'Italia. Per un lungo tratto costituisce il confine meridionale della regione e scorre interamente in Lombardia solo nelle province di Pavia e Mantova.\nGli altri principali fiumi provengono dal versante alpino della Pianura Padana e sono tutti affluenti del Po: infatti il territorio lombardo \u00e8 quasi interamente compreso nel bacino idrografico del principale fiume italiano. Data la scarsa estensione del territorio regionale a sud del Po, la Lombardia \u00e8 praticamente priva di fiumi appenninici: nell'Oltrep\u00f2 pavese non si trovano corsi d'acqua significativi, mentre l'unica eccezione \u00e8 costituita dal Secchia che nell'ultimo tratto del suo corso, prima di confluire nel Po, scorre nell'Oltrep\u00f2 mantovano.\nOltre al Po, i fiumi principali sono:\nClima.\nIl clima della Lombardia, per quanto definibile di tipo temperato umido, si presenta molto variegato a causa delle diverse conformazioni naturali presenti sul territorio: montagne, colline, laghi e pianure.\nIn genere le stagioni estive in pianura sono afose (a causa della molta umidit\u00e0) e calde. La continentalit\u00e0 fa s\u00ec che la media delle temperature massime nel mese di luglio sia di . Ma in questi mesi dell'anno sono anche frequenti forti temporali e improvvisi rovesci accompagnati anche da grandine. In base alle medie degli ultimi 30 anni, le temperature invernali sono generalmente comprese fra un minimo di -2\u00a0\u00b0C in gennaio e un massimo di 13\u00a0\u00b0C in marzo, con precipitazioni contenute. L'escursione termica nel corso dell'anno \u00e8 elevata e la nebbia \u00e8 intensa, seppur in costante diminuzione da met\u00e0 anni '90 (circa del 50% rispetto ai decenni precedenti).\nIn montagna il clima \u00e8 tipicamente alpino con estati fresche, abbondanti precipitazioni e inverni lunghi, rigidi e poco piovosi. La Pianura Padana, a causa dello sbarramento alpino a nord e dell'Appennino a sud \u00e8 una delle zone meno ventilate d'Italia; ci\u00f2 \u00e8 causa del ristagno delle sostanze inquinanti ma anche della percezione pi\u00f9 alta delle temperature invernali. La neve, abbondante sui rilievi, cade - ma non sistematicamente - anche in pianura, essendo la temperatura media minima in gennaio di .\nIl grandi bacini lacustri lombardi contribuiscono a regolare la temperatura delle zone circostanti, creando un microclima \"mediterraneo\" che rende possibile la coltivazione dell'olivo e la produzione dell'olio di oliva; anche in altre zone lacustri viene prodotto il cosiddetto \"olio lombardo\".\nLa fascia prealpina e l'alto Oltrep\u00f2 hanno un clima di tipo temperato fresco, la media montagna alpina un clima temperato freddo e le vette un clima di tipo glaciale.\nCome in tutte le zone urbanizzate del pianeta le citt\u00e0 lombarde, a causa delle loro grandi dimensioni e della produzione di calore dovuta all'attivit\u00e0 umana, hanno dato origine a un innalzamento medio della temperatura locale rispetto alle campagne circostanti, la cosiddetta \"isola di calore\".\nLe principali stazione meteorologiche che permettono di monitorare il clima della Lombardia e che fanno capo al Servizio Meteorologico dell'Aeronautica Militare Italiana sono quelle di Milano Centro, di Milano Linate, di Brescia-Ghedi, di Brescia-Montichiari, di Milano Malpensa e di Bergamo-Orio al Serio.\nGeologia.\nLa struttura geologica della Lombardia deriva dall'orogenesi delle Alpi dovuta alla collisione tra la placca africana e quella europea che ha generato la catena alpina a partire dal Cretaceo superiore fino al Miocene.\nDal punto di vista geologico, oltre che geografico, la Lombardia pu\u00f2 essere divisa in tre \"zone\". La Pianura Padana delimitata a sud dall'Oltrep\u00f2 Pavese e a nord dalle Alpi, a loro volta suddivise in Alpi Centrali e le Alpi Meridionali (anche dette Sudalpine) dalla Linea Insubrica, che attraversa la Valtellina in direzione est-ovest.\nLa formazione delle Alpi Orobie ha avuto inizio nel Miocene circa 20 milioni di anni fa; le rocce che formano la catena montuosa sono per lo pi\u00f9 di origine metamorfica: gneiss, micascisti e filladi. Affiorano rocce di tipo sedimentario lungo lo spartiacque, principalmente conglomerati e arenarie, tra cui il Verrucano lombardo, caratteristico della zona del Pizzo dei Tre Signori.\nIn Val Trompia affiora la Formazione di Collio costituita da termini vulcanoclastici: tufi conglomeratici e porfiriti. Questi depositi terrigeni derivano dallo smantellamento di edifici vulcanici situati a sud, nell'attuale area padana. Sono stati riconosciuti da studi petrografici termini vulcanici dacitici e andesitici, tipici degli archi magmatici di tipo Pacifico (come l'attuale Indonesia), che indicano un contesto geodinamico collisionale.\nIl Calcare di Domaro \u00e8 presente estesamente in tutta la regione: in Lombardia orientale, affiora in concordanza stratigrafica sopra il Calcare di Gardone Val Trompia (una formazione composta da calcareniti di origine torbiditica), mentre nel resto della Lombardia, questa formazione poggia sopra il Calcare di Moltrasio (Hettangiano-Carixiano superiore), con una transizione abbastanza rapida (generalmente pochi metri). Nella Lombardia orientale la formazione passa superiormente al Rosso ammonitico lombardo (Toarciano-Batoniano), composto da marne varicolori (verdi-rossastre e violacee) e calcari nodulari rossastri - biancastri.\nIl territorio di Lecco si \u00e8 formato nel periodo che va da 250 a 26 milioni di anni fa. Esso \u00e8 frutto prima dell'azione orogenetica e poi del modellamento da parte dei ghiacciai e dei fiumi che hanno definito l'attuale orografia. La parte settentrionale della provincia di Lecco appartiene al sistema alpino, il Monte Legnone (2610 m) rappresenta la vetta pi\u00f9 elevata ed \u00e8 caratterizzato dal processo orogenetico. Il resto del territorio montano della provincia \u00e8 di tipo prealpino ed \u00e8 diviso da quello alpino dalla Linea Insubrica.\nLa Pianura Padana invece \u00e8 di origine pi\u00f9 recente; formatasi dal deposito di materiale detritico sulla piattaforma continentale, proveniente dall'erosione per opera delle acque superficiali, che ha accompagnato il sollevamento della catena alpina, innalzatasi a ovest e a nord della pianura, e di quella appenninica a sud, che hanno colmato il golfo marino esistente nel pliocene creato dal sollevamento delle due catene montuose.\nCollocata al centro della Pianura Padana centro settentrionale, l'area in cui si trova Milano e la sua provincia \u00e8 costituita in superficie da terreni alluvionali quaternari. Questi vengono genericamente indicati come \"Diluvium recente\" sono costituiti da terreni fluvioglaciali del Riss (fiume) e depositi fluvio glaciali del Wurm; si possono trovare anche terreni alluvionali ghiaioso-sabbiosi nel territorio di Rho terrazzati e classificati come \"Alluvium Antico\" attribuiti al periodo della glaciazione di Mindel.\nL'area dell'Oltrep\u00f2 Pavese appartiene geologicamente alle unit\u00e0 liguri dell'appenino settentrionale, ricoperte dai sedimenti semi alloctoni autoctoni della serie plio-pleistocenica padana.\nSociet\u00e0.\nEvoluzione demografica.\nCon i suoi dieci milioni di residenti ( al 1\u00ba gennaio 2020) la Lombardia \u00e8 la regione pi\u00f9 popolosa d'Italia, e tra le prime in Europa; superiore alla popolazione dell'Austria e della Svizzera, doppia rispetto alla Norvegia e pari a quella del Portogallo, \u00e8 molto vicina a quella delle grandi regioni europee della Baviera, \u00cele de France e Baden-W\u00fcrttemberg, che superano di poco i 12 milioni di abitanti.\nAl 1\u00ba gennaio 2020 i lombardi costituiscono il 16,77% della popolazione nazionale e vivono sul 7,9% del territorio italiano, dando origine a una densit\u00e0 demografica di (rispetto ai della media italiana), al 1\u00ba posto in Italia. L'ente di area vasta pi\u00f9 popolato \u00e8 la Citt\u00e0 metropolitana di Milano (secondo in assoluto in Italia), seguita dalle province di Brescia e Bergamo (rispettivamente al 6\u00ba e 9\u00ba posto in ambito nazionale), mentre il meno abitato \u00e8 la provincia di Sondrio. La popolazione maschile ( abitanti) costituisce il 48,9% della popolazione regionale mentre quella femminile () il 51,1%.\nNel 2014 il tasso di crescita naturale in Lombardia \u00e8 stato dello 0,3% ab.; il tasso migratorio interno dell'1,4\u2030 e quello estero del 4,4\u2030. La speranza di vita alla nascita nel 2015 era di 80,5 anni per i maschi e 85,2 per le femmine.\nLa popolazione straniera presente in Lombardia \u00e8 di abitanti (al 1\u00ba gennaio 2020) pari al 11,9% della popolazione lombarda, costituendo quasi un quarto (22,9%) di quella presente nell'intera Italia. Verso la fine dello scorso secolo, in Lombardia cos\u00ec come in Italia, \u00e8 cominciato un flusso migratorio proveniente da paesi extraeuropei e in particolare dall'Africa, dall'Asia, dal Sud America e dall'Europa dell'Est. La popolazione della sola citt\u00e0 di Milano, tra il 31 dicembre 2003 e il 31 dicembre 2019, \u00e8 incrementata di abitanti. Nello stesso periodo la popolazione straniera a Milano \u00e8 cresciuta di abitanti: ci\u00f2 significa che gli abitanti con cittadinanza italiana sono diminuiti di unit\u00e0.\nLa presenza umana sul territorio \u00e8 caratterizzata da una grande disomogeneit\u00e0 in quanto \u00e8 fortemente concentrata nella fascia pedemontana tra le province di Varese, Como, Lecco, Monza e Brianza e soprattutto Brescia e Bergamo e nella Citt\u00e0 metropolitana di Milano. Questo territorio comprende pi\u00f9 di 6,5 milioni di abitanti ed \u00e8 caratterizzato da una fitta urbanizzazione che viene chiamata in modo metaforico la \"Citt\u00e0 Infinita\". La popolazione, invece, cala lentamente in densit\u00e0 andando verso la bassa pianura e, pi\u00f9 bruscamente, verso la montagna ma non nelle maggiori vallate alpine.\nComuni pi\u00f9 popolosi.\nDi seguito la tabella riporta la popolazione residente nei comuni della Lombardia con pi\u00f9 di abitanti: e la foto di quelle con pi\u00f9 di .\nIn grassetto sono segnati i capoluoghi di provincia.\nEtnie e minoranze straniere.\nAl 1\u00ba gennaio 2021, secondo i dati Istat, i cittadini stranieri residenti nella regione sono 1.190.889 (11,9% della popolazione lombarda).\nI gruppi pi\u00f9 numerosi censiti al 1\u00ba gennaio 2021 sono quindi:\nLingue locali.\nIn Lombardia \u00e8 diffuso l'uso della lingua lombarda, in diverse variet\u00e0 che vivono in diglossia con l'italiano. La lingua lombarda appartiene al gruppo linguistico gallo-italico e viene parlata in gran parte della regione, oltre che nella porzione orientale del Piemonte, nella Svizzera italiana e in parte del Trentino occidentale.\nLe principali variet\u00e0 della lingua lombarda sono il lombardo occidentale (parlato nelle province di Varese, Como, Lecco, Sondrio, Monza e della Brianza, Milano, Lodi e Pavia), il lombardo orientale (nelle province di Bergamo e Brescia, nel Cremasco, nell'alto Mantovano e nei comuni lecchesi della Val San Martino), il lombardo alpino (nel Canton Ticino e nel sud del Cantone dei Grigioni, nel nord Lombardia e Piemonte e in alcune zone del Trentino) e il lombardo meridionale, di transizione con l'emiliano (nelle province di Cremona e Mantova); nella parte meridionale della provincia di Mantova e nel Casalasco (zona sud-est della Provincia di Cremona) si parlano invece dialetti emiliani.\nReligione.\nLa nel corso dei secoli le diocesi lombarde hanno dato i natali a 10 papi: Giovanni XIV, Alessandro II, Urbano III, Celestino IV, Pio IV, Gregorio XIV, Innocenzo XI, Pio XI, Giovanni XXIII e Paolo VI.\nLe diocesi sono organizzate in un'unica regione ecclesiastica Lombarda.\nLe sue parrocchie sono 3065 e la superficie \u00e8 di . Le diocesi sono dieci:\nLa zona di Voghera dipende dalla diocesi di Tortona (Regione ecclesiastica Liguria). Parte del comune di Menconico (Pavia) dipende dalla diocesi di Piacenza-Bobbio (Regione ecclesiastica Emilia-Romagna), la zona di Robbio (Pavia) dipende dall'arcidiocesi di Vercelli (Regione ecclesiastica Piemonte), la parrocchia di Gravellona Lomellina (Pavia) dipende dalla diocesi di Novara (Regione ecclesiastica Piemonte). I comuni del basso Lago di Garda fanno parte della diocesi di Verona (Regione ecclesiastica Triveneto).\nIn Lombardia sono due i riti liturgici principali: il rito ambrosiano (utilizzato nell'arcidiocesi meneghina, ma usato anche nelle parrocchie della val Taleggio in provincia di Bergamo) e il rito romano. La diocesi milanese, comprendente all'incirca met\u00e0 dei fedeli della regione, \u00e8 la sede metropolitana, mentre le altre sono di essa suffraganee.\nEditoria.\nIn Lombardia, nel 2009, sono stati venduti quotidiani (96 copie ogni mille abitanti). Di seguito un elenco dei principali quotidiani e giornali pubblicati nella Regione Lombardia.\nCase editrici.\nLa Regione Lombardia vanta sul proprio territorio la presenza di diverse case editrici nelle seguenti citt\u00e0 e province:\nPolitica.\nCome le altre regioni d'Italia a statuto ordinario, la regione \u00e8 stata prevista sin dal 1948 dagli articoli 114 e 115 della Costituzione della Repubblica Italiana, ma solo con la legge n. 281 del 16 maggio 1970 avente per oggetto \"Provvedimenti finanziari per l'attuazione delle Regioni a statuto ordinario\", con cui si \u00e8 dato avvio al processo di decentramento amministrativo previsto dall'articolo 5 e dall'articolo 118 della Costituzione, attu\u00f2 le proprie funzioni. L'ente \u00e8 composto da giunta e consiglio regionali.\nIl 22 ottobre del 2017 si \u00e8 tenuto un referendum consultivo riguardante la possibilit\u00e0 per la regione di richiedere allo Stato l'attribuzione di ulteriori forme e condizioni particolari di autonomia, con le relative risorse, ai sensi e per gli effetti di cui all'articolo 116, terzo comma, della Costituzione e con riferimento a ogni materia legislativa per cui tale procedimento sia ammesso in base all'articolo richiamato: questo voto, il primo in Italia con modalit\u00e0 digitale, ha visto la partecipazione al voto di 3.017.707 elettori (pari al 38,34% degli aventi diritto) e il S\u00cc ha vinto con una percentuale del 95,29%.\nSuddivisione amministrativa.\nLa regione \u00e8 suddivisa in dodici enti di area vasta (11 province e 1 citt\u00e0 metropolitana) e 1506 comuni, essendo quindi quella con pi\u00f9 enti locali in Italia. La provincia pi\u00f9 estesa \u00e8 quella di Brescia, la pi\u00f9 piccola quella di Monza e della Brianza.\nAppartiene alla regione anche l'exclave di Campione d'Italia, comune interamente circondato dal territorio svizzero facente parte della provincia di Como.\nIstruzione.\nNell'anno scolastico 2017/2019, i dati diffusi dal MIUR relativi alla scuola statale indicano che gli alunni lombardi frequentanti la Scuola dell'infanzia sono , quelli frequentanti la Scuola Primaria sono , quelli frequentanti la Scuola Secondaria di I Grado sono e quelli frequentanti la Scuola Secondaria di II Grado sono .\nNel 2013, il 2,4% del PIL regionale \u00e8 stato utilizzato per la formazione e l'istruzione (-1,2 punti percentuali rispetto all'incidenza di questa spesa sul PIL italiano). Nel 2014, il 12,9% dei giovani in et\u00e0 18-24 anni ha abbandonato prematuramente gli studi, senza aver concluso almeno due anni di scuola secondaria di II grado. La percentuale \u00e8 inferiore di 2,1 punti percentuali rispetto al dato italiano\nIn Lombardia, nel 2019, il 33% della popolazione in et\u00e0 30-34 anni \u00e8 laureata (5,4 punti percentuali in pi\u00f9 rispetto alla percentuale italiana).\nSanit\u00e0.\nNel 2014, la spesa sanitaria pubblica in Lombardia \u00e8 stata di (1842 euro pro capite). Nella regione si contano 205 strutture ospedaliere pubbliche e private e 37.263 posti letto dell'attivit\u00e0 ospedaliera. Nel 2010 in Lombardia lavoravano medici e ausiliari.\nSimboli.\nI simboli della Lombardia sono, ai sensi dello statuto d'autonomia della regione, la bandiera, lo stemma, il gonfalone e la festa del 29 maggio.\nLo stemma ufficiale della Lombardia \u00e8 costituito da una rosa camuna, antico simbolo solare comune ad alcuni popoli protoceltici, presente in 94 delle circa incisioni rupestri della Val Camonica, in provincia di Brescia. Queste incisioni sono state realizzate dal Mesolitico (VIII-VI millennio a.C. circa) all'Et\u00e0 del ferro (I millennio a.C.) da diversi antichi popoli, tra cui i Camuni. Le incisioni realizzate da questi ultimi, tra cui figura l'omonima rosa, sono state eseguite durante l'Et\u00e0 del ferro.\nLa rosa camuna sullo stemma della regione \u00e8 in argento, a simboleggiare la luce. Sullo sfondo, il colore verde rappresenta la Pianura Padana. Adottato ufficialmente insieme con il gonfalone con la legge regionale n. 85 del 12 giugno 1975, lo stemma \u00e8 stato introdotto su proposta dell'allora assessore alla cultura Sandro Fontana ed \u00e8 stato disegnato nello stesso anno da Pino Tovaglia, Bob Noorda, Roberto Sambonet e Bruno Munari\nIl gonfalone \u00e8 costituito da una riproduzione del Carroccio, grande carro a quattro ruote recante le insegne cittadine attorno al quale si raccoglievano e combattevano le milizie dei comuni medievali dell'Italia settentrionale, di cui rappresentava l'autonomia, e dallo stemma della regione. Le dimensioni della gonfalone della Lombardia sono di 3x2\u00a0m e i nastri e la cravatta sono nei colori nazionali.\nLa Regione Lombardia dal 29 gennaio 2019 ha adottato lo stemma con la rosa camuna quale bandiera ufficiale, attestando in tal modo la prassi invalsa negli uffici pubblici e nelle manifestazioni.\nLa festa regionale della Lombardia, che \u00e8 stata istituita con la legge regionale n. 15 del 26 novembre 2013, si celebra il 29 maggio in ricordo della vittoria della Lega Lombarda sulle truppe imperiali di Federico Barbarossa nella battaglia di Legnano, scontro armato avvenuto il 29 maggio del 1176 nei dintorni della citt\u00e0 omonima con cui venne posta la fine al disegno egemonico dell'imperatore germanico sui comuni medievali del Nord Italia. Dopo la decisiva sconfitta di Legnano, l'imperatore accett\u00f2 un armistizio di sei anni (la cosiddetta \"tregua di Venezia\"), fino alla pace di Costanza, in seguito alla quale i comuni medievali dell'Italia settentrionale accettarono di restare fedeli all'Impero in cambio della piena giurisdizione locale sui loro territori.\nEconomia.\nLa Lombardia \u00e8 la prima regione d'Italia per importanza economica, contribuendo a circa un quinto (21,69% nel 2014) del prodotto interno lordo nazionale. Inoltre ospita molte delle maggiori attivit\u00e0 industriali, commerciali e finanziarie del Paese, e il suo reddito pro capite supera del 27,9% il corrispondente valore calcolato a parit\u00e0 di potere d'acquisto standard per l'Unione europea.\nLa Lombardia, insieme al Baden-W\u00fcrttemberg (Germania), alla Catalogna (Spagna) e all'Alvernia-Rodano-Alpi (Francia), compone il gruppo definitosi \"quattro motori dell'Europa\". Inoltre \u00e8 parte del cuore economico d'Europa e della cosiddetta Banana blu. Milano \u00e8, unitamente a Londra, Amburgo, Francoforte, Monaco di Baviera e Parigi, una delle sei capitali economiche europee.\nMacro-economia.\nIl PIL ai prezzi correnti (2014) della Lombardia ammonta a 350.024,68 milioni di euro, circa il 21,7% del PIL italiano che corrisponde a milioni. \u00c8 la seconda regione d'Europa per PIL e la 61\u00aa per PIL pro-capite.\nIl PIL pro-capite della regione nel 2014 \u00e8 stato di contro i della media italiana. L'andamento del Pil regionale negli ultimi anni ha seguito la dinamica innescata dalla grande recessione, che \u00e8 incominciata nel 2007: in crescita fino al 2008, nel 2009 ha registrato una forte caduta, parzialmente recuperata tra 2010 e 2011 per poi diminuire nuovamente dal 2012.\nGli occupati effettivi in Lombardia, nel 2018, sono il 67% della forza lavoro: il 65,8% impiegato nei servizi, il 32,4% nell'industria (comprese le costruzioni) e il rimanente 1,9% nell'agricoltura; il tasso di disoccupazione, nel 2018, si attesta al 6% ed \u00e8 uno tra i pi\u00f9 bassi d'Italia.\nIn Lombardia, nel 2015, l'importo annuo pensionistico totale \u00e8 stato di milioni di euro.\nIn Lombardia l'entit\u00e0 dei depositi in banca al 31 dicembre 2016 \u00e8 di milioni e si contano 5881 sportelli bancari. Infine, nel 2013, sono state autorizzate ore di CIG ordinaria, 113.102.850 ore di CIG straordinaria e ore di CIG in deroga.\nMacro-settori economici.\nL'economia della Lombardia \u00e8 caratterizzata da una grande variet\u00e0 di settori in cui essa \u00e8 sviluppata. Si va dai settori tradizionali, come l'agricoltura e l'allevamento, all'industria pesante e leggera, ma anche il terziario ha avuto un forte sviluppo negli ultimi decenni.\nL'agricoltura lombarda \u00e8 stata la base dello sviluppo economico della regione. Per prima \u00e8 stata investita dal processo di meccanizzazione e ristrutturazione. La meccanizzazione, grazie all'utilizzo di macchinari sempre pi\u00f9 complessi, ha portato a un incremento della produzione agricola mentre la ristrutturazione del territorio, attraverso la costruzione e ammodernamento di canali e la bonifica delle zone paludose ha permesso di migliorare la qualit\u00e0 della produzione agricola. Tuttavia la produzione agricola copre solo il 60% del fabbisogno della regione.\nL'agricoltura della regione verte principalmente sulla produzione di cereali (mais, riso, frumento), ortaggi, frutta (pere e meloni) e vino. Molto sviluppata \u00e8 la produzione di foraggio, usato per l'allevamento di bovini e suini.\nIn Lombardia, come in altre regioni d'Italia, a cavallo della fine del XIX e inizi del XX secolo ebbe impulso la meccanizzazione dell'attivit\u00e0 molitoria.\nL'allevamento \u00e8 una voce economica rilevante in Lombardia. Nel 2015 si contavano infatti bovini e bufalini, caprini, equini, suini e ovini. Nei laghi e nei bacini artificiali lombardi, infine, sono state pescate, nel 2009, 980,3 tonnellate di pesce.\nL'industria \u00e8 dominata da imprese di piccole e medie dimensioni, perlopi\u00f9 a conduzione familiare, ma anche da grandi aziende. \u00c8 fiorente in molti settori, particolarmente in quelli meccanico, elettronico, metallurgico, tessile, chimico e petrolchimico, farmaceutico, alimentare, editoriale, calzaturiero e del mobile. A Milano e provincia sono concentrate circa il 26% delle imprese dell'industria lombarda.\nNel terziario, rilevante \u00e8 il peso del commercio e della finanza. A Milano hanno sede anche la Borsa Italiana, tra le principali piazze finanziarie europee, e la Fiera di Milano, che a oggi \u00e8 il pi\u00f9 grande spazio espositivo d'Europa. Importanti sono anche le attivit\u00e0 bancarie, dei trasporti, della comunicazione e dei servizi alle imprese. Il turismo (delle citt\u00e0 d'arte, delle montagne e dei laghi) ha un peso significativo.\nPer quanto riguarda il commercio e la distribuzione di beni di consumo alla popolazione, la Lombardia conta 1656 supermercati, pi\u00f9 di qualunque altra regione italiana, a cui vanno aggiunti 398 grandi magazzini, 164 ipermercati e 613 minimercati.\nEnergia.\nIn Lombardia, nel 2015, il consumo di energia elettrica per abitante \u00e8 ammontato a . Nello stesso anno, la produzione lorda di energia ha raggiunto i 41 GWh ogni abitanti e il 26% dei consumi di elettricit\u00e0 \u00e8 stato coperto da energia proveniente da fonti rinnovabili. Gli impianti idroelettrici sono 488, quelli termoelettrici 1056, quelli eolici 7 e quelli fotovoltaici . La lunghezza delle linee elettriche nella regione nel 2014 \u00e8 di , di cui a e a .\nTurismo.\nNella pi\u00f9 dinamica e trafficata delle regioni italiane non \u00e8 possibile, sulla base delle cifre, distinguere il turista in senso stretto da quello che viaggia per affari. Nel 2014 si sono registrati arrivi e presenze. I non residenti hanno contribuito al 51,8% degli arrivi e al 57,4% delle presenze.\nTra le bellezze naturali vanno annoverati al primo posto i laghi prealpini sulle cui sponde ville patrizie, orti, giardini, terrazze e borghi antichi si alternano a fitti nuclei di seconde case. Le localit\u00e0 rivierasche sono collegate da rotte di navigazione di linea. Villa d'Este a Cernobbio e altre ville del comasco ospitano personaggi di fama mondiale: magnati della finanza, star del cinema, scrittori, capi di Stato, cantanti e stilisti.\nAltri importanti flussi turistici interessano le vallate alpine (in particolare la Valtellina) e le numerose citt\u00e0 storico-artistiche, ricche di monumenti e di testimonianze del Medioevo e del Rinascimento.\nTra i luoghi maggiormente visitati bisogna ricordare la Pinacoteca di Brera ( visitatori), l\"'Ultima Cena\" di Leonardo da Vinci (330.071), il Museo Archeologico di Sirmione con le Grotte di Catullo (), il Castello Scaligero (), Certosa di Pavia (200 000 circa) e Villa Carlotta ().\nRilevanti dal punto di vista turistico sono anche i dieci patrimoni mondiali dell'umanit\u00e0 riconosciuti dall'UNESCO presenti in Lombardia, che la portano a essere la regione italiana con il maggiore numero di siti di questo tipo:\nInfrastrutture e trasporti.\nAeroporti.\nIl sistema aeroportuale regionale si sviluppa principalmente lungo la fascia pedemontana e si compone dei quattro aeroporti Milano-Malpensa, Milano-Linate, Bergamo-Orio al Serio e Brescia-Montichiari. L'aeroporto intercontinentale di Malpensa ha un ruolo preminente e gestisce la maggior parte del traffico merci e passeggeri della regione. L'aeroporto di Linate svolge invece il compito di aeroporto cittadino del capoluogo, mentre quello di Orio al Serio \u00e8 la base dei collegamenti \"low-cost\" nazionali e internazionali e di diversi corrieri merci. L'aeroporto di Montichiari ha invece il maggiore movimento di voli cargo e charter ed \u00e8 posizionato nei pressi dell'aeroporto di Brescia-Ghedi adibito a uso militare e sede del 6\u00ba Stormo dell'Aeronautica Militare.\nStrade.\nLa rete autostradale della Lombardia si estende per a cui si aggiungono circa di strade statali. L'autostrada A4 attraversa tutto il territorio regionale per da est a ovest collegando tra loro le citt\u00e0 di Brescia, Bergamo, Monza e Milano, caratterizzata da un traffico particolarmente intenso durante tutto il corso dell'anno \u00e8 affiancata dalla BreBeMi, che collega Brescia alla tangenziale Est Esterna di Milano passando per Treviglio, anzich\u00e9 per Bergamo. Il sistema tangenziale di Milano \u00e8 il pi\u00f9 esteso d'Italia, lungo complessivamente si compone di tre tangenziali: Ovest, Est e Nord, da Milano inoltre si diramano la A1, la A7, la A35 e l'autostrada dei Laghi (A8 e A9) che collega la Lombardia con la Svizzera. Nella regione sono anche presenti le autostrade A21, A21 racc, A22, A36, le tangenziali di Pavia A53 e A54, il sistema tangenziale di Bergamo, la tangenziale Sud di Brescia, la tangenziale ovest di Brescia, il sistema tangenziale di Varese e la tangenziale di Como.\nFerrovie.\nLa rete ferroviaria lombarda dispone di 428 stazioni e si estende per circa . La rete \u00e8 gestita prevalentemente da RFI; di linee ferroviarie sono in concessione a Ferrovienord, mentre le linee Parma-Suzzara e Suzzara-Ferrara, pur ricadendo parzialmente in territorio lombardo ( e 11 stazioni), sono in concessione a Ferrovie Emilia Romagna.\nIl servizio ferroviario di carattere nazionale e internazionale \u00e8 assicurato prevalentemente da Trenitalia e in misura minore da Italo, TGV e Deutsche Bahn. Il territorio regionale dispone di tre linee ad alta velocit\u00e0: la Torino-Milano, la Milano-Bologna e la Milano-Brescia.\nIl servizio regionale \u00e8 di competenza di Trenord, una societ\u00e0 nata il 3 maggio 2011 e partecipata pariteticamente dal Gruppo FNM e da Trenitalia, che opera sia sulla rete RFI sia su quella Ferrovienord, che hanno come principale nodo di interconnessione il passante ferroviario di Milano. Sulla rete FER opera la societ\u00e0 Trenitalia Tper.\nTrasporto pubblico locale.\nArea milanese.\nLa societ\u00e0 che gestisce il trasporto pubblico a Milano e nei comuni vicini \u00e8 l'ATM.\nAll'interno dell'area metropolitana milanese \u00e8 presente una rete di trasporti su ferro basata su due sistemi interconnessi tra loro:\nArea bresciana.\nLa societ\u00e0 che gestisce il trasporto pubblico nella citt\u00e0 e nell'Hinterland di Brescia \u00e8 Brescia Trasporti; la medesima societ\u00e0 si occupa anche del trasposto pubblico urbano nel comune di Desenzano del Garda.\n\u00c8 attiva la metropolitana di Brescia, che attraversa la citt\u00e0 da sud-est a nord.\nArea bergamasca.\nLa societ\u00e0 che gestisce il trasporto pubblico locale su gomma \u00e8 l'ATB, mentre quello su ferro, relativo alla metrotranvia Bergamo \u2013 Albino, \u00e8 esercitato da Tramvie Elettriche Bergamasche.\nNella citt\u00e0 sono inoltre attive le funicolari di Bergamo Alta, Bergamo-San Vigilio e San Pellegrino-Vetta.\nArea varesina.\nLa societ\u00e0 che gestisce il trasporto pubblico locale su gomma \u00e8 CTPI (Consorzio Trasporti Pubblici Insubria), mentre la funicolare Vellone-Sacro Monte \u00e8 gestita da AVT.\nArea comasca.\nLa societ\u00e0 che gestisce il trasporto pubblico locale su gomma si chiama ASF. La funicolare Como-Brunate \u00e8 gestita da ATM.\nMetropolitane.\nLe citt\u00e0 di Milano e Brescia dispongono di una metropolitana. A Milano \u00e8 presente la pi\u00f9 estesa rete di metropolitane in Italia, con 4 linee in esercizio (M1, M2, M3 e M5).\nNavigazione.\nLa regione possiede un sistema navale che si sviluppa sui laghi, lungo i fiumi e i navigli. Il sistema idroviario pi\u00f9 importante della Lombardia si inserisce in quello padano-veneto che permette la navigazione da Casale Monferrato fino a Venezia lungo il fiume Po. In questo sistema idroviario i porti pi\u00f9 importanti della Lombardia sono quelli di Cremona e Mantova.\nLa navigazione sui laghi ha funzione prevalentemente turistica, e si svolge regolarmente su rotte di linea. Le rotte di navigazione di linea contano e vengono frequentate da oltre 10 milioni di viaggiatori annui. I collegamenti sono gestiti dalla Gestione governativa navigazione laghi.\nAmbiente.\nLa Lombardia \u00e8 stata la prima regione italiana a legiferare sulle aree protette di livello regionale (1983) introducendo concetti innovativi nella tutela del territorio, istituendo parchi fluviali (il primo in Europa fu il Parco naturale lombardo della Valle del Ticino nel 1974), parchi agricoli e parchi locali; tutte idee e approcci usati anche nella legislazione nazionale (legge n. 394 del 6 dicembre 1991). Il sistema delle aree protette lombardo consta di 24 parchi regionali (su 26 parchi individuati dalla legge n. 86/83), 65 riserve e 30 monumenti naturali, oltre alla presenza del Parco nazionale dello Stelvio. In totale le aree protette ricoprono pi\u00f9 del 29% del territorio regionale.\nLa flora e la fauna vivono principalmente nelle zone di montagna dove, a differenza della pianura, la presenza dell'uomo \u00e8 meno evidente. Basta una passeggiata lungo i sentieri delle montagne della Lombardia per vedere liberi lupi, stambecchi, cervi, caprioli, camosci, lepri, volpi, tassi, galli forcelli, francolini di monte, ermellini e marmotte.\nInoltre la Lombardia condivide con la Svizzera il sito del Monte San Giorgio, inserito nel patrimonio mondiale dell'umanit\u00e0 per l'eccezionale valore paleontologico dei depositi fossiliferi che si trovano nelle rocce della montagna.\nCultura.\nLetteratura.\nI primi testi scritti in lingua lombarda volgare risalgono al XIII secolo. Si tratta principalmente di opere di tipo didascalico-religioso; un esempio \u00e8 il \"Sermon Divin\" di Pietro da Barsegap\u00e8, che narra la passione di Cristo. Molto importante \u00e8 il contributo alla letteratura lombarda di Bonvesin de la Riva, che scrisse, tra le altre opere, il \"Libro delle Tre Scritture\", il \"De magnalibus urbis Mediolani\" (\"Le meraviglie di Milano\"), e un galateo, il \"De quinquaginta curialitatibus ad mensam\" (\"Cinquanta cortesie da tavola\").\nDal XV secolo il prestigio del toscano letterario incominci\u00f2 a soppiantare l'uso dei volgari settentrionali che erano stati usati, pur influenzati dal volgare fiorentino, anche in ambito cancelleresco e amministrativo. Nonostante ci\u00f2, a partire da questo secolo, cominciarono a esserci le prime avvisaglie di una letteratura lombarda vera e propria, con componimenti letterari in lingua lombarda sia nella parte occidentale della regione sia in quella orientale.\nIl XVII secolo vide affermarsi anche la figura del drammaturgo Carlo Maria Maggi, che cre\u00f2, tra l'altro, la maschera milanese di Meneghino. Sempre nel XVII secolo nacquero le prime bosinade, poesie popolari d'occasione scritte su fogli volanti e affisse nelle piazze oppure lette (o anche cantate) in pubblico; ebbero un gran successo e una diffusione capillare fino ai primi decenni del XX secolo. La letteratura milanese nel XVIII secolo ebbe un forte sviluppo: emersero alcuni nomi di rilievo, tra cui il celebre poeta Giuseppe Parini, che scrisse alcuni componimenti in lingua lombarda.\nL'inizio del XIX secolo fu dominato dalla figura di Carlo Porta, riconosciuto da molti come il pi\u00f9 importante autore della letteratura lombarda, anche inserito tra i pi\u00f9 grandi poeti della letteratura nazionale italiana. Con lui si raggiunsero alcune delle pi\u00f9 alte vette dell'espressivit\u00e0 letteraria in lingua lombarda, che emersero chiaramente in opere come \"La Ninetta del Verzee\", \"Desgrazzi de Giovannin Bongee\", \"La guerra di pret\" e \"Lament del Marchionn de gamb avert\". La produzione poetica milanese assunse dimensioni cos\u00ec importanti che nel 1815 lo studioso Francesco Cherubini diede alle stampe un'antologia della letteratura lombarda in quattro volumi, che comprendeva testi scritti dal XVII secolo ai suoi giorni.\nArte.\nDalla Preistoria all'epoca classica.\nLe prime testimonianze artistiche in Lombardia risalgono al periodo Mesolitico quando, alla conclusione della glaciazione W\u00fcrmiana, ha inizio il ciclo istoriativo delle incisioni rupestri della Val Camonica, che prosegu\u00ec e si ampli\u00f2 successivamente nel Neolitico e nell'Et\u00e0 del rame per concludersi solo in epoca romana e medievale. Il ciclo camuno \u00e8 considerato una delle pi\u00f9 importanti testimonianze della preistoria a livello mondiale ed \u00e8 per questo inserito nella lista dei patrimoni mondiali dell'umanit\u00e0.\nSono inoltre stati ritrovati ulteriori reperti della presenza di popolazioni preistoriche sul territorio lombardo, anch'essi inseriti nel patrimonio mondiale dell'umanit\u00e0 con il sito seriale degli \"Antichi insediamenti sulle Alpi\", con diverse localit\u00e0 che si trovano in Lombardia.\nI Celti hanno lasciato testimonianze sparse per i musei archeologici della regione, mentre la presenza Etrusca \u00e8 attestata nella zona di Mantova. In seguito alla conquista romana l'evoluzione artistica della regione vir\u00f2 verso gli stilemi dei conquistatori dal periodo tardo repubblicano all'epoca imperiale romana: resti monumentali di quest'epoca storica si possono vedere a Brescia (\"Brixia\") e Milano (\"Mediolanum\").\nDalla tarda antichit\u00e0 all'epoca moderna.\nNel periodo tardo antico il territorio lombardo acquis\u00ec importanza, con Milano capitale dell'Impero d'Occidente, e di conseguenza aument\u00f2 anche la produzione artistica di cui restano testimonianze soprattutto nell'architettura sacra con la costruzione di chiese paleocristiane, in particolare a Milano.\nIl successivo periodo altomedievale, coevo e successivo alle invasioni barbariche, sar\u00e0 di capitale importanza per lo sviluppo dell'arte regionale: gli stilemi dell'arte barbarica introdotti dalle nuove popolazioni portarono infatti un apporto decisivo, fondendosi con modelli tardo antichi (che vengono mantenuti con continuit\u00e0) nonch\u00e9 grazie a influenze bizantine, per la creazione di un'arte propriamente lombarda. All'uscita dal periodo altomedievale si inizier\u00e0 infatti a parlare di stili artistici propri della Lombardia come ad esempio per il Romanico lombardo.\nNotevoli esempi dello stile romanico lombardo sono opera dei Maestri comacini, in particolare nelle basiliche di Sant'Ambrogio e di San Michele Maggiore e nelle chiese di Sant'Abbondio e di Santa Maria del Tiglio, nel comasco. L'apporto pi\u00f9 importante tra il VI e l'VIII secolo venne dai Longobardi che, occupando buona parte dell'Italia, stabilirono la loro capitale a Pavia e fecero della Lombardia il fulcro del loro regno portando con loro la propria arte, di cui restano sia testimonianze significative (in particolare a Brescia, a Monza, a Pavia e a Castelseprio) sia una sostanziale influenza per gli sviluppi artistici successivi.\nNell'area lombarda il periodo carolingio vede una sostanziale continuit\u00e0 artistica con il precedente periodo longobardo. Alla minore produzione di edifici monumentali propria di questi secoli fanno da contraltare numerosi manufatti minori di grande valore, quali la Croce di Agilulfo, la Croce di Desiderio e l'Evangeliario di Teodolinda. Sempre in Lombardia si conservano anche alcune delle massime espressioni della scultura longobarda, come la Lastra con pavone nel Museo di Santa Giulia a Brescia o il Pluteo di Teodote nei Musei Civici di Pavia. I secoli successivi, come gi\u00e0 accennato, furono caratterizzati da stili artistici propri della Lombardia come il Romanico lombardo, il Gotico lombardo, il Rinascimento lombardo e il Seicento lombardo. Non vanno infine dimenticati, soprattutto durante il rinascimento, gli apporti e gli stimoli lasciati nell'arte locale da alcuni grandi maestri del rinascimento che operarono a Milano presso la corte sfrozesca, come il Filarete, Donato Bramante e Leonardo da Vinci e a Mantova presso i Gonzaga, come Andrea Mantegna e Giulio Romano.\nEt\u00e0 contemporanea.\nNel febbraio 1910 i pittori Umberto Boccioni, Carlo Carr\u00e0, Giacomo Balla, Gino Severini e Luigi Russolo firmarono a Milano il \"Manifesto dei pittori futuristi\" e nell'aprile dello stesso anno il \"Manifesto tecnico della pittura futurista,\" che contribuirono, insieme con altri \"manifesti\" firmati in altre citt\u00e0 italiane, a fondare il movimento artistico del Futurismo. Alla morte di Umberto Boccioni nel 1916, Carr\u00e0 e Severini si ritrovarono in una fase di evoluzione verso la pittura cubista, di conseguenza il gruppo milanese si sciolse spostando la sede del movimento da Milano a Roma, con la conseguente nascita del \"secondo Futurismo\".\nLa Lombardia ha dato i natali a un altro importante movimento artistico del XX secolo, il Novecento, che nacque a Milano alla fine del 1922. Venne incominciato da un gruppo di artisti composto da Mario Sironi, Achille Funi, Leonardo Dudreville, Anselmo Bucci, Emilio Malerba, Pietro Marussig e Ubaldo Oppi che, alla Galleria Pesaro di Milano, si unirono nel nuovo movimento battezzato \"Novecento\" dal Bucci. Questi artisti, che si sentivano traduttori dello \"spirito del Novecento\", provenivano da esperienze e correnti artistiche differenti, ma legate da un senso comune di \"ritorno all'ordine\" nell'arte dopo le sperimentazioni avanguardistiche soprattutto del Futurismo: in tale senso questo movimento artistico adott\u00f2 anche la denominazione di \"Neoclassicismo semplificato\". Il movimento Novecento si manifest\u00f2 anche in letteratura con Massimo Bontempelli e soprattutto in architettura con i celebri architetti Giovanni Muzio, Gi\u00f2 Ponti, Paolo Mezzanotte e altri. Alcune delle opere dei maggiori artisti lombardi del XX secolo sono esposte al Museo del Novecento a Milano. \nTradizioni.\nTradizioni e folclore.\nLe feste e gli incontri tradizionali in Lombardia sono molto numerosi: citt\u00e0 e paesi propongono infatti calendari ricchi di manifestazioni, alcune delle quali di origine antichissima.\nLa fiera degli \"Oh Bej! Oh Bej!\" si tiene a Milano il 7 e l'8 dicembre di ogni anno e ricorda la nomina di Sant'Ambrogio a vescovo della citt\u00e0.\nIl carnevale ambrosiano si celebra a Milano, nell'intera arcidiocesi di Milano e nei territori di alcune delle diocesi vicine. Dura fino al primo sabato di quaresima.\nIl carnevale di Bagolino, molto particolare e di antichissima tradizione, si celebra a Bagolino, antico e pittoresco borgo che conserva le caratteristiche architettoniche medievali e che \u00e8 situato nella Valle del Caffaro, in provincia di Brescia.\nIl palio di Legnano si tiene nell'omonima citt\u00e0, nella citt\u00e0 metropolitana di Milano, l'ultima domenica di maggio. Il palio di Legnano \u00e8 la rievocazione storica con cui si celebra la vittoria del Lega Lombarda sull'imperatore Federico Barbarossa nella battaglia di Legnano (29 maggio 1176). L'evento prevede un corteo storico tra le vie della citt\u00e0 e una corsa ippica tra le otto contrade in cui \u00e8 divisa Legnano che chiude la manifestazione.\nLa rievocazione storica del giuramento di Pontida si tiene a Pontida, in provincia di Bergamo, il 7 marzo e si ricorda il leggendario giuramento della Lega Lombarda che avrebbe dovuto essere il preludio della vittoriosa guerra dei comuni lombardi contro il Barbarossa.\nCucina.\nPer via delle diverse vicende storiche delle sue province e della variet\u00e0 del suo territorio, la cucina lombarda presenta una tradizione culinaria molto variegata: se per i primi piatti la cucina lombarda spazia da risotti, a zuppe e pasta ripiena, in brodo o meno, a una variegata scelta di secondi piatti di carne si aggiungono piatti di pesce della tradizione dei numerosi laghi e fiumi lombardi.\nIn linea generale, la cucina delle varie provincie lombarde pu\u00f2 essere accomunata dai seguenti tratti: prevalenza del riso e della pasta ripiena sulla pasta secca, del burro a posto dell'olio di oliva per la cottura, pietanze a cottura prolungata, cos\u00ec come il diffuso utilizzo di carne di maiale, latte e derivati, e di preparazioni a base di uova; a cui viene aggiunto il consumo di polenta, comune per\u00f2 a tutto il Nord Italia.\nI prodotti enogastronomici dell'area lombarda spaziano dai pi\u00f9 classici e noti in tutta Italia come la bresaola della Valtellina, il salame Milano, il salame di Varzi, i formaggi Grana Padano, gorgonzola e la crescenza, fino ad arrivare ai noti vini tra cui il Franciacorta, quelli dell'Oltrep\u00f2 Pavese e i rossi della Valtellina, passando per le decine di prodotti sconosciuti al di fuori dei confini non solo della regione ma dell'area o del comune di produzione. Legate all'antica tradizione contadina lombarda sono la \"Cass\u0153ula\" (uno stufato di maiale e verze) e la \"busecca\" (trippa alla milanese).\nPiatto simbolo della Lombardia, nelle sue innumerevoli declinazioni, \u00e8 il risotto, conosciuto e apprezzato in tutto il mondo e annoverato fra i simboli della cucina italiana. Da non dimenticare la classica cotoletta alla milanese, le varie versioni della polenta, la selvaggina, i salumi, i brodi e le zuppe, cos\u00ec come il panettone, la mostarda, la colomba pasquale e il torrone. La grande diffusione di molti di questi prodotti li ha resi tipici della cultura enogastronomica italiana oltre che di quella lombarda.\nOgni paese lombardo ha sviluppato, nel corso del tempo, piatti tradizionali, legati soprattutto alla vita contadina e al frutto dei campi. Prodotti tipici e ricette tradizionali vengono oggi riscoperti e valorizzati sia dai singoli paesi sia dai pi\u00f9 noti cuochi contemporanei.\nLe specialit\u00e0 pi\u00f9 note della citt\u00e0 sono il risotto allo zafferano (che spesso funge da accompagnamento all'ossobuco alla milanese), la cotoletta alla milanese e il salame Milano. Dolce tipici di Milano sono il panettone e la colomba.\nTra i primi piatti bergamaschi ricordiamo i casoncelli, gli scarpinocc di Parre e le foiade, pasta simile a lasagnette condite in vari modi. I secondi piatti sono spesso associati alla polenta, di volta in volta accompagnata da altri prodotti come la salsiccia, gli uccelli, il formaggio e le verdure. Ottimi i vini prodotti tra Almenno San Salvatore e Sarnico.\nTipiche della provincia di Brescia sono la polenta e osei (polenta con uccelli), lo spiedo bresciano, il Manzo all'Olio di Rovato, la Tinca al forno e le minestre, come la zuppa di mariconde, preparate con farina e mollica di pane, la zuppa con i brofadei, cubetti di farina di frumento e granoturco e la minestra con i casoncelli. Per quanto riguarda i vini, sono noti soprattutto gli spumanti della Franciacorta e i vini della zona del lago di Garda (in primis Lugana e Chiaretto della Valtenesi). Non si pu\u00f2 non ricordare, come aperitivo, il pirlo ed il tipico dolce natalizio, il Bossol\u00e0.\nLa gastronomia delle zone lacustri \u00e8 basata essenzialmente sui pesci d'acqua dolce come gli agoni essiccati (\"missoltini\"), anche se non mancano piatti di origine montanara preparati utilizzando selvaggina e polenta. Tipica del comasco \u00e8 la polenta uncia (polenta con formaggio fuso e burro). In queste zone sono prodotti i vini IGT delle Terre Lariane.\n\u00c8 la patria del torrone e della mostarda, ma nella sua tradizione gastronomica compare anche della pasta ripiena, i marubini, che possono essere serviti in brodo o asciutti.\nNel lodigiano si produce il vino San Colombano. Frittate, zuppe, risotti e insaccati di maiale rappresentano le specialit\u00e0 della gastronomia lodigiana, che \u00e8 caratterizzata da numerose ricette tipiche che si basano sull'impiego dei formaggi locali e soprattutto del burro.\nA met\u00e0 strada tra quella lombarda e quella emiliana, la cucina mantovana \u00e8 famosa per i tortelli di zucca, il risotto alla pilota (con la salamella di maiale) e la torta sbrisolona. Da non dimenticare, per i vini, il Lambrusco Mantovano.\nSimile alla cucina milanese, la cucina monzese-brianzola \u00e8 legata alla tradizione contadina della Brianza. La luganega (salsiccia monzese) viene utilizzata soprattutto nel risotto alla monzese (risotto allo zafferano con salsiccia e vino rosso), e la torta paesana o torta di latte (al cioccolato con uvette e pinoli).\nIl piatto pi\u00f9 famoso di questa citt\u00e0 \u00e8 la zuppa alla pavese, che \u00e8 preparata con brodo, uova, carne e formaggio. Sono molto apprezzate anche le rane, che vengono preparate nel risotto (la provincia di Pavia con i suoi oltre 85.000 ettari di risaia \u00e8 la prima in Italia e in Europa per la produzione di riso), in umido o fritte. Tipico della zona \u00e8 anche il risotto alla Certosina, legato ai monaci della Certosa di Pavia. La provincia \u00e8 nota anche per gli insaccati, ricordiamo il salame di Varzi e per i vini dell'Oltrep\u00f2 Pavese. Altri piatti tipici sono lo stufato alla pavese e gli agnolotti pavesi. Un dolce tipico di Pavia \u00e8 la torta Paradiso.\n\u00c8 famosa soprattutto per i pizzoccheri, che sono paste simili a grosse tagliatelle di grano saraceno servite con burro, aglio, formaggio fuso, patate e verdure varie e per la bresaola della Valtellina. Ricorre con frequenza l'uso della polenta, con la particolare variante della \"polenta in fiur\", una polenta a base di grano saraceno cotta con la panna e insaporita con formaggio magro. Di notevole fattura sono poi i vini rossi coltivati con uva chiavennasca (imparentata col ben pi\u00f9 famoso vitigno Nebbiolo).\nIn questa zona, grazie alla vicinanza dei laghi, in particolar modo il Lago Maggiore, che \u00e8 molto pescoso, sono diffusi soprattutto piatti a base di pesce, come il risotto con il pesce persico o con l'anguilla di lago. Un altro piatto tipico sono i \"bruscitti\", a base di carne di manzo, con semi di finocchio e vino rosso, che sono diffusi anche nell'Altomilanese e nel Piemonte orientale (Verbano-Cusio-Ossola).\nSport.\nLa Lombardia \u00e8 una regione molto attiva dal punto di vista sportivo. Alla numerosa e capillare presenza di impianti sportivi sul suo territorio, si accompagna anche la rilevanza a livello nazionale e internazionale delle sue societ\u00e0 sportive.\nGrande lustro allo sport italiano \u00e8 stato (e viene ancora) dato da alcune delle squadre pi\u00f9 titolate al mondo nel calcio e nella pallacanestro (Inter, Milan, Atalanta, Olimpia Milano, Pallacanestro Varese, Pallacanestro Cant\u00f9).\nImportantissimo il contributo della Lombardia in altri sport come il ciclismo (la regione ha ospitato i campionati del mondo di ciclismo su strada 2008 a Varese), il Campionato mondiale di Formula 1 (il Gran Premio d'Italia, che si disputa all'autodromo nazionale di Monza dal 1950, eccetto il 1980, quando si \u00e8 corso a Imola), il rugby, l'hockey su ghiaccio, la pallavolo e la pallanuoto, seppur con alterne fortune. Inoltre in Lombardia viene anche disputato il Torneo di Milano di tennis. Anche la ginnastica artistica \u00e8 molto praticata, soprattutto dagli ultimi anni (in Lombardia \u00e8 presente una palestra federale, che ha partecipato alle Olimpiadi). Nel 2007 la regione ha ospitato i campionati mondiali di handbike a Parabiago (MI).\nDiffuso e praticato \u00e8 lo sci alpino nelle sue numerose e importanti stazioni sciistiche quali Bormio, Livigno, Foppolo, Madesimo, Ponte di Legno, Aprica, Colere, Selvino, Chiesa Valmalenco, Santa Caterina Valfurva, ecc.\nOgni anno a Bormio si tiene abitualmente la discesa libera sulla pista Stelvio valida come prova di Coppa del Mondo di Sci alpino.\nDa punto di vista ciclistico vi si tiene annualmente il Giro di Lombardia e il Trittico Lombardo e vengono ospitate spesso tappe del Giro d'Italia che tradizionalmente (salvo eccezioni) si chiude con una passerella milanese.\nGrattacieli della Lombardia.\nLa Lombardia \u00e8 storicamente la regione italiana che pi\u00f9 si \u00e8 sviluppata in verticale e pu\u00f2 vantare alcuni primati. Il primo grattacielo d'Italia, il Torrione INA, \u00e8 stato inaugurato a Brescia nel 1932 e all'epoca della sua costruzione era il grattacielo in cemento armato pi\u00f9 alto d'Europa. Nel 1960 fu completato a Milano il Grattacielo Pirelli, divenuto ben presto uno dei simboli dell'architettura italiana del XX secolo e detentore per 35 anni del primato di grattacielo pi\u00f9 alto d'Italia."}
{"id": "2560204", "revid": "120100472", "url": "https://it.wikipedia.org/wiki?curid=2560204", "title": "Qualcosa di pi\u00f9", "text": "Qualcosa di pi\u00f9 \u00e8 il secondo album di Annalisa Minetti, pubblicato dalla Sony Music nel 1999.\nIl primo singolo estratto dall'album \u00e8 \"Due mondi\". Vengono estratti rispettivamente come secondo, terzo e quarto singolo \"La luce in me\" nel 1999, e \"Inequivocabilmente tu\" e \"La prima notte\" nel 2000.\nIl disco oltre che come CD viene pubblicato anche nel formato LP in vinile."}
{"id": "2560205", "revid": "767487", "url": "https://it.wikipedia.org/wiki?curid=2560205", "title": "Nacaome", "text": "Nacaome \u00e8 un comune dell'Honduras, capoluogo del dipartimento di Valle.\nIl comune figurava come entit\u00e0 autonoma gi\u00e0 nel censimento del 1791."}
{"id": "2560214", "revid": "228587", "url": "https://it.wikipedia.org/wiki?curid=2560214", "title": "Giunzione mioneurale", "text": ""}
{"id": "2560222", "revid": "1573940", "url": "https://it.wikipedia.org/wiki?curid=2560222", "title": "Efstathios Ch\u014drafas", "text": "Partecip\u00f2 alle gare di nuoto delle prime Olimpiadi moderne ad Atene, gareggiando in tutte le competizioni dell'evento a cui poteva partecipare; i tempi delle sue prestazioni sono sconosciuti, cos\u00ec come il suo risultato nei 100m stile libero.\nTuttavia \u00e8 noto che vinse le medaglie di bronzo nelle due rimanenti gare. Nel caso dei 500m stile libero, Choraphas fu ultimo di tre nuotatori, mentre nei 1200m stile libero si piazz\u00f2 prima di altri sei nuotatori, nonostante avesse nuotato, nelle precedenti gare, 600m."}
{"id": "2560225", "revid": "290948", "url": "https://it.wikipedia.org/wiki?curid=2560225", "title": "Esplosivi plastici", "text": ""}
{"id": "2560226", "revid": "1987129", "url": "https://it.wikipedia.org/wiki?curid=2560226", "title": "Pietra de' Giorgi", "text": "Pietra de' Giorgi (\"La Preda\" in dialetto oltrepadano derivato da \"La preda dei Giorgi\") \u00e8 un comune italiano di 827 abitanti della provincia di Pavia in Lombardia. Si trova nell'Oltrep\u00f2 Pavese, su un colle dominante la Pianura Padana. Il comune si estende nella valle del torrente Scuropasso.\nStoria.\nPietra \u00e8 citata nel diploma del 1164 con cui Federico I sottopose al dominio pavese gran parte dell'Oltrep\u00f2. Sotto i Pavesi, Pietra fu sede di podesteria o squadra, soggetta ben presto alla signoria della casata dei Sannazzaro, un ramo della quale fu detto appunto \"de Petra\". I Sannazzaro, di fede guelfa, vi sostennero nel 1277 un duro assedio da parte dei ghibellini. Nel 1405 fu assegnata a Galvagno Beccaria, figlio di Messer Fiorello e di Filippina Sannazzaro, dopo l'esautorazione degli altri Sannazzaro. Rimase dunque a quella casata, per cui fu detta \"Preda Beccaria\"; pass\u00f2 poi, per eredit\u00e0, ai \"Giorgi di Soriasco\", detti anche \"Giorgi Beccaria\". Estinta questa casata all'inizio del XVII secolo, il feudo fu acquistato dai \"Giorgi di Vistarino\", da cui prese il nome attuale.\nNell'ambito del feudo di Pietra, oltre al comune del capoluogo esisteva anche il comune di Predalino, soppresso nel XVIII secolo. \"Predalino\" era un castello situato nella parte settentrionale del paese attuale, e il suo territorio comunale era costituito da una serie di terreni diffusi a \"macchia di leopardo\" nel territorio di Pietra.\nNel 1818 fu aggregato a Pietra de' Giorgi il comune di Pecorara, luogo noto fin dal XII secolo, in cui si trova la parrocchia di Castagnara estesa su tutto il territorio di Pietra. A Pecorara nel secolo precedente era stato unito il minuscolo comune di Montevico. Tanto Pecorara quanto Montevico non avevano fatto parte del feudo di Pietra ma di quello di Broni."}
{"id": "2560227", "revid": "767487", "url": "https://it.wikipedia.org/wiki?curid=2560227", "title": "T\u014dy\u014d kanji", "text": "I , noti anche come \"t\u014dy\u014d kanjihy\u014d\", sono i kanji per la stampa dichiarati ufficiali dal Ministero dell'Educazione giapponese il 16 novembre 1946, e derivati dal lungo processo di semplificazione di quelli tradizionali di origine cinese (ky\u016bjitai) utilizzati per secoli nella lingua giapponese scritta. Nel 1981 essi sono stati sostituiti dai j\u014dy\u014d kanji.\nStoria.\nPer secoli in Giappone sono stati utilizzati migliaia di kanji, in gran parte mutuati dagli ideogrammi cinesi, con grandi difficolt\u00e0 per l'apprendimento della lingua scritta. Inoltre, spesso venivano usati ideogrammi diversi dall'identico significato, con inutile duplicazione dei kanji.\nPrima della seconda guerra mondiale alcuni linguisti, dati i grandi problemi derivanti dall'uso di una tale mole di caratteri, arrivarono quindi a proporre l'abolizione dell'uso di tutti gli ideogrammi di derivazione cinese in favore dell'adozione esclusiva dei kana fonetici. Quando il Ministero dell'Educazione prov\u00f2 a realizzare una simile riforma, tuttavia, incontr\u00f2 una forte resistenza da parte di molti scrittori, scienziati e dell'opinione pubblica, cosicch\u00e9 il progetto fu messo da parte.\nFinita la guerra, il generale clima di rifiuto di alcuni valori tradizionali, generato dalla sconfitta dell'imperialismo, rese possibile una parziale riforma che condusse quindi all'ufficializzazione per la stampa dei soli 1850 t\u014dy\u014d kanji presenti nella lista approvata dal Ministero il 16 novembre 1946, in gran parte frutto di un secolare processo di semplificazione dei kanji tradizionali ed ormai di uso comune. Si tratt\u00f2 di una soluzione di compromesso tra chi voleva abolire del tutto la scrittura ideografica e chi voleva conservare l'uso di tutti i kanji tradizionali. Da allora nulla \u00e8 cambiato circa il tipo di scrittura, mentre i t\u014dy\u014d kanji sono stati integrati e sostituiti nel 1981, con l'approvazione della nuova lista dei j\u014dy\u014d kanji."}
{"id": "2560233", "revid": "923674", "url": "https://it.wikipedia.org/wiki?curid=2560233", "title": "Giuseppina Cirulli", "text": "Biografia.\nIl suo miglior risultato in carriera \u00e8 senz'altro la medaglia d'argento conquistata ai Giochi del Mediterraneo di Casablanca 1983. Sesta in semifinale alle Olimpiadi di Los Angeles 1984 realizzando il nuovo record nazionale della specialit\u00e0, \u00e8 stata eliminata in semifinale anche ai mondiali di Helsinki 1983.\nIl suo 56\"44 sui 400 hs, stabilito a Catania il 7 settembre 1984, che fu record italiano, \u00e8 ancora oggi la sesta prestazione italiana di tutti i tempi. 47 volte maglia azzurra. Vanta una presenza ai Giochi olimpici, una ai mondiali, due agli europei e 13 nella Coppa Europa di atletica leggera, tre nella \"Finale A\" (un 5\u00ba, un 7\u00ba ed un 8\u00ba posto).\nSuperati i 50 anni, la Cirulli non ha abbandonato l'atletica, partecipa alle competizioni riservate ai master, sui 100 m e 200 m"}
{"id": "2560234", "revid": "339392", "url": "https://it.wikipedia.org/wiki?curid=2560234", "title": "ESRO", "text": ""}
{"id": "2560236", "revid": "256896", "url": "https://it.wikipedia.org/wiki?curid=2560236", "title": "AIDAA", "text": ""}
{"id": "2560237", "revid": "287204", "url": "https://it.wikipedia.org/wiki?curid=2560237", "title": "Storia dei popoli roman\u00ed", "text": "La storia dei popoli roman\u00ec riguarda la storia delle popolazioni parlanti la lingua romanes/roman\u00ec, o varianti dialettali della stessa, e che si riconoscono nella diaspora dei rom.\nOrigini.\nL'assenza di antichi documenti scritti ha comportato che per lungo tempo le origini e la storia dei rom fossero un enigma, fino a che, due secoli fa, alcuni filologi ipotizzarono un'origine indiana sulla base di prove legate alla lingua parlata dai rom.\nSecondo una cronaca viennese del 1776 (la \"Anzeigen aus s\u00e4mmtlich-kaiserlich-k\u00f6niglichen Erbl\u00e4ndern\"), attribuita a un illuminista slovacco Samuel Augustin ab Hortis, il primo ad accostare le parlate dei rom alle lingue indiane, fu un pastore protestante ungherese, Etienne Vali da Alm\u00e1\u0161 (distretto di Kom\u00e1rno), che si trovava a Leida, nei Paesi Bassi, per motivi di studio. Etienne Vali, ascoltando per caso le conversazioni di un gruppo di studenti indiani del Malabar, si rese conto che molti vocaboli da loro utilizzati erano simili a quelli usati dagli \"czigany\" del suo paese. Secondo molti studiosi, gli studenti conosciuti da Etienne Vali, probabilmente appartenenti a una casta nobile, dovevano in realt\u00e0 aver usato delle frasi in sanscrito, l'antica lingua dei testi religiosi induisti, in quanto l'idioma del Malabar \u00e8 il Malayalam, una lingua dravidica che non ha nulla a che vedere con le lingue indoeuropee.\nQuesta intuizione venne poi ripresa e approfondita da alcuni filologi e, nel 1777, il tedesco R\u00fcdiger espose pubblicamente la nuova teoria col suo \"Von der Sprache und Herkunft der Zigeuner\" (\"Della lingua e dell'origine degli Zingari\"), che venne poi pubblicato nel 1782.\nNei secoli successivi lo studio della storia del popolo rom, attraverso i contributi della linguistica e della filologia, \u00e8 diventato una vera e propria scienza, spesso per\u00f2 ammantata di orientalismo, scadendo a volte nel mito e prestandosi, a seconda delle epoche, anche a pericolose teorie eugenetiche e razziste. I maggiori contributi vanno dagli studi del tedesco August Friedrich Pott (nel 1844), allo sloveno Franc Miklo\u0161i\u010d, al greco Alexandr Paspati, all'italiano Graziadio Isaia Ascoli, agli importanti studi di Angus Fraser, Ian Hancock, John Sampson, Ralph L. Turner, Yaron Matras, Peter Bakker e Marcel Courthiade.\nLe tracce storiche della presenza dei rom fino all'epoca moderna.\nUno dei misteri pi\u00f9 complessi che avvolge l'intera vicenda dell'esodo dei rom, aspetto a cui gli studiosi delle varie discipline hanno tentato vanamente di dare una risposta, riguarda la domanda su come sia stato possibile che, nel corso di pochi secoli, essi abbiano dimenticato la loro origine, dando cos\u00ec luogo ai vari eteronimi che ancora contraddistinguono le popolazioni di lingua e cultura roman\u00ec.\nTra le tante spiegazioni, una delle pi\u00f9 plausibili potrebbe trovare riscontro nella non conoscenza effettiva dell'India da parte dei contemporanei dell'esodo dei rom, basti pensare a questo proposito al termine \"indiani\" attribuito dagli scopritori delle Americhe ai nativi delle Antille, nel XV secolo.\nLa confusione rispetto alle loro origini potrebbe quindi essere stata causata dall'incrociarsi di alcune drammatiche circostanze: la conoscenza etnocentrica del mondo da parte dei bizantini, dei greci, dei veneziani, e via dicendo fino agli spagnoli, inglesi, italiani, tedeschi, etc.; l'assenza di comunicazione da parte dei rom con gli autoctoni e, non ultimo, la perdita della memoria del racconto orale, nell'arco di alcune generazioni, a causa delle persecuzioni subite nel corso dei secoli.\nDall'India alla Persia.\nSecondo la maggior parte degli storiografi, i Rom, come le altre etnie di lingua romanes/romani, avrebbero lasciato l'India all'inizio dell'XI secolo per giungere in Asia Minore, passando per la Persia e l'Armenia, nel corso dei secoli successivi. Ricerche genetiche pi\u00f9 recenti, basandosi su alcuni marcatori del DNA, hanno retrodatato l'origine dell'esodo a circa 1500 anni fa. Il cosiddetto \"gruppo fondatore\" sarebbe partito dall'India nord occidentale, corrispondente pressappoco all'odierno Pakistan, per spingersi gradualmente a occidente, attraversando il Medio Oriente e l'Anatolia, per giungere infine in Europa. Nei successivi 500 anni i popoli nomadi si sarebbero quindi ibridati con popolazioni mediorientali, anatoliche e, infine, in seguito al loro ingresso nell'Europa orientale, con popolazioni balcaniche. Da qui, nel 1100, si sarebbero diffusi in tutta Europa.\nLe ragioni della diaspora non sono state ancora chiarite dagli storici, tuttavia sono state formulate diverse ipotesi, alcune delle quali daterebbero a un periodo precedente l'XI secolo l'inizio dell'esodo dei rom.\nQuasi tutti i testi di storia sulle popolazioni rom riportano una leggenda trascritta dal poeta persiano Firdowsi (soprannome di \"Abu l-Qasim Mansur\", Tus, Khorasan 940 ca. - 1020 ca.), lo \"Shahnameh\" (\"Il libro dei Re\", 1011). Secondo questa leggenda lo Sci\u00e0 Bahram V (420-438) chiese a un sovrano indiano 10.000 Luri (suonatori di liuto), uomini e donne, per divertire il suo popolo. Al loro arrivo lo Sci\u00e0 diede ai musicisti buoi, asini e semi di grano da piantare, perch\u00e9 voleva insediarli nelle terre incolte del suo regno. Ma i \"Luri\", che non avevano mai fatto i contadini, mangiarono i semi e ritornarono dallo Sci\u00e0 un anno dopo per averne altri. Il sovrano si adir\u00f2 molto e ordin\u00f2 loro di caricare gli asini dei loro beni e strumenti musicali e di andare via per il mondo e di non ritornare finch\u00e9 non avessero voglia di lavorare la terra.\nL'appellativo \"Luri\" (in persiano \"Lori \u0644\u0631\u06cc\", in arabo \"L\u00fal\u00ed\",\"L\u00far\u00ed\"), deriverebbe da Alor o Aror, il nome medievale di Rohri, antica capitale della Ror, nel Sindh, distrutta dal conquistatore arabo omayyade Muhammad ibn al-Qasim al-Thaqafi (695\u2013715) nel 714, il quale, al termine della conquista della citt\u00e0, fece mettere a morte tutti gli appartenenti della casta dei militari e i loro parenti.\nNelle cronache degli storiografi arabi la citt\u00e0 \u00e8 menzionata anche con le parole \"Alor\", \"al-rur\", \"al-ruhr\" e \"al-Ror\". I \"l\u00far\u00ed\" sono spesso menzionati dai poeti persiani che ne decantavano l'eleganza nel vestire, l'abilit\u00e0 nel suonare il flauto e il loro colore \u201cnero come la notte\u201d.\nI \"l\u00far\u00ed\" quindi andrebbero distinti dal gruppo etnico (con lo stesso nome) che vive nel sud-ovest dell'Iran, le cui caratteristiche etniche sono completamente diverse, parlano il farsi e sono di carnagione chiara.\nUna leggenda analoga a quella di Ferdowsi \u00e8 riportata dal geografo e storiografo musulmano Abu al-Faraj al-Isfahani (m. 967) negli \"Annali\" e da un cronista arabo Ibn al-Thahabi (m. 1020). In queste cronache il numero dei musicisti varia considerevolmente, in confronto al racconto di Firdawsi, e invece dell'appellativo \"Luri\" vengono chiamati \"Zott\", che potrebbe essere il termine arabo equivalente alla parola sanscrita \"Jat\".\nI Jat sono un'antica etnia, tuttora presente nell'India nord-occidentale, con una forte concentrazione nello stato di Haryana, nel Punjab, Rajasthan, Uttar Pradesh, in 400 villaggi dello stato di Delhi e nel Pakistan. Tradizionalmente i \"jat\" erano allevatori di bufale, contadini e militari e durante la dinastia sasanide migrarono nelle regioni di confine di India e Persia.\nGli Arabi, che probabilmente incontrarono i Jat durante le invasioni in oriente, usarono in seguito l'eteronimo \"zott\" per definire tutte le popolazioni di origine indiana.\nDurante il regno di Bahram V i \"jat\" appartenevano alle popolazioni Sindhi, dedite all'allevamento dei bufali e alla pesca, servendo la corte dello Sci\u00e0 di Persia fino al VII secolo d.C.\nDurante l'espansione araba in Oriente si convertirono all'Islam e s'insediarono a Bassora.\nIn seguito alla conquista della regione dell'Indo, da parte di Muhammad ibn al-Qasim al-Thaqafi, gli Arabi deportarono migliaia di Zott nella regione della foce del Tigri, con l'intento di proteggere il confine. In seguito per\u00f2 gli \"Zott\", divennero cos\u00ec potenti che incominciarono a imporre pedaggi ai mercanti, ribellandosi apertamente al califfato di Baghdad. La conseguenza fu che nell'820 il califfo al-Mu\u02bftasim invi\u00f2 dei soldati nella regione per sedare i ribelli. L'opposizione degli Zott fu sconfitta 14 anni dopo.\nLo storico persiano \u1e6cabar\u012b riporta nelle sue cronache (\"Storia dei Profeti e dei Re\", 915) che circa 27.000 Zott furono portati a Baghdad in seguito alla loro resa, dove furono mostrati alla popolazione nei loro vestiti tradizionali e con i loro strumenti musicali. In seguito un piccolo numero fu deportato a Khanikin, a Nord di Baghdad, mentre la gran parte fu deportata ad \u02bfAyn Zarba, al confine con l'Impero bizantino.\nDalla Persia all'Armenia.\nL'evidenza di parole di origine armena nella lingua lingua roman\u00ed, costituisce a oggi l'unico elemento che proverebbe il passaggio dei rom in Armenia durante il loro esodo. Pertanto, in assenza di prove documentali, gli studi filologici e linguistici costituiscono al momento l'unica fonte per questa ipotesi.\nLe principali ricerche sull'origine armena di alcune espressioni di lingua roman\u00ec sono state condotte da John Sampson e Ralph Turner.\nLa ricerca di John Sampson si basa sullo studio delle differenze di pronuncia, tra i vari dialetti roman\u00ec, della parola \"sorella\" (in sanscrito \"bhen\"), distinguendo due gruppi fondamentali, in base alle principali differenze fonetiche: il gruppo \"ben\" e il gruppo \"phen\". L'assunto su cui si basa Sampson \u00e8 che popolazioni proto-rom siano migrate dal Nord Ovest dell'India e siano arrivati in Persia simultaneamente, formando cos\u00ec un gruppo linguistico omogeneo. In seguito al contatto con la lingua armena e con l'arabo la parola di origine sanscrita \"ben\" avrebbe preso le caratteristiche fonetiche dell'armeno e sarebbe in seguito diventata \"phen\".\nI gruppi \"ben\" e \"phen\" successivamente si sarebbero divisi proseguendo la loro migrazione in due direzioni diverse, dando luogo cos\u00ec a distinte caratteristiche in base ai diversi prestiti linguistici dalle lingue con cui entrarono in contatto nel corso dei secoli successivi. Un gruppo dalla Persia and\u00f2 in Siria e verso il Mediterraneo, i Dom/Nawar (ancora presenti in Medio Oriente, in Palestina, Siria e Giordania), i Kurbat (che vivono nel Nord della Siria), gli Halebi (in Egitto e in Libia) e i Karachi (in Asia Minore e Giordania), sarebbero loro discendenti.\nLo studio di Ralph Turner propone una simile distinzione tra i gruppi linguistici, fondando la sua ricerca sulle differenti variet\u00e0 della parola \"domba\". Turner chiam\u00f2 \"Dombari\" la lingua degli antichi gruppi rom, i dialetti dei gruppi \"Domari\" (i gruppi \"ben\" di Sampson), che vivono in Medio Oriente. Nelle sue ricerche inoltre differenzia tra i gruppi Lomavren, che sarebbero stati in Armenia, e i Rom, che invece migrarono pi\u00f9 tardi in Europa, passando per l'impero bizantino.\nRecenti ricerche hanno per\u00f2 messo in discussione la teoria secondo la quale i due o tre dialetti menzionati da Turner abbiano mai formato una unit\u00e0 linguistica in passato.\nI gruppi linguistici \"ben\" (i \"Domari\") mostrerebbero tracce di un perduto terzo genere grammaticale (il neutro) che i gruppi \"phen\" non hanno.\nCi\u00f2 vorrebbe dire che i predecessori dei Lomavren/Romani abbiano lasciato l'India pi\u00f9 tardi, quando questo genere era gi\u00e0 scomparso interamente. Sembrerebbe inoltre che nel gruppo \"ben\" di Sampson siano assenti prestiti linguistici proveniente dal persiano.\nLa stratificazione linguistica dei gruppi lascerebbe quindi supporre una migrazione graduale dei rom dall'Armenia, che non aveva confini con l'impero romano d'oriente, il che spiegherebbe anche l'assenza di cronache che documentino l'immigrazione dei rom presso i bizantini.\nIl devastante conflitto tra greci e arabi e, pi\u00f9 tardi, l'attacco dei Selgiuchidi sull'Armenia, potrebbe aver costretto le popolazioni rom a seguire il massiccio esodo degli armeni verso occidente, all'interno dell'impero bizantino.\nCon la sconfitta dei bizantini nella battaglia di Mazikert, nel 1071, con la conseguente perdita dell'Anatolia, la nascita del sultanato di Rum e la conseguente instabilit\u00e0 della regione a causa del conflitto con il sultanato di Damasco e infine, non ultime cause, le guerre crociate e le invasioni dei mongoli, i rom si sarebbero quindi rifugiati a Cipro e nelle isole dell'Egeo, in Tracia e nel Peloponneso, da dove avrebbero poi preso la via per i Balcani e l'Europa Centrale in seguito all'espansione ottomana in queste regioni.\nI rom nelle cronache bizantine.\nLe tracce della presenza dei rom nelle terre dell'Impero Romano d'Oriente, prima del Trecento, sono sporadiche e tuttora di difficile interpretazione.\nLa prima testimonianza scritta che viene ricondotta alla presenza delle popolazioni rom risale all'XI secolo ed \u00e8 un manoscritto agiografico, scritto nel 1068 (\"\"La Vita di San Giorgio di Athos\" 1009-1065), da un monaco georgiano, George Hucesmonazoni (il piccolo), del monastero Iviron, sul monte Athos. In questo testo i rom verrebbero denominati \"adsincani\", termine georgiano che deriverebbe da \"atsinganos\"/\"tsinganos\" (\"\u0391\u03c4\u03c3\u03af\u03b3\u03b3\u03b1\u03bd\u03bf\u03c2\"/\"\u03a4\u03c3\u03af\u03b3\u03b3\u03b1\u03bd\u03bf\u03c2\") che deriverebbero dalla parola \"athinganos\" (\"\u0391\u03b8\u03af\u03b3\u03b3\u03b1\u03bd\u03bf\u03c2\") che significa \"che non vuole essere toccato/che \u00e8 intoccabile\"\".\nIn questo scritto viene raccontato un episodio avvenuto nel 1054, durante il regno di Costantino IX Monomaco, secondo il quale Costantino IX aveva portato un gran numero di animali pregiati nel Philopation di Costantinopoli; un giorno per\u00f2 vide delle bestie selvatiche che aggredivano i suoi animali, chiam\u00f2 quindi \"i Simoniaci, discendenti dei samaritani, \"atsincani\"\" affinch\u00e9 usassero la loro magia per salvare le sue preziose bestie. Nel racconto gli \"atsincani\" uccisero gli animali selvatici con carne avvelenata collocata all'interno del parco, facendo credere all'imperatore che si trattasse di magia.\nIn altri documenti dello stesso periodo e dei secoli successivi per\u00f2 non \u00e8 chiaro fino a che punto siano confusi con gli athinganoi (\"\u0391\u03b8\u03af\u03b3\u03b3\u03b1\u03bd\u03bf\u03b9\"), una setta sorta in Asia Minore considerata dedita alle arti magiche.\nDocumenti di epoca posteriore, come un documento scritto tra il 1170 e il 1178, a opera del canonista bizantino Teodoro Balsamone, riferiscono di un gran numero di \"athinganoi\" dall'Asia minore, con serpenti nelle loro ceste, che praticavano la magia della predizione del futuro e altre pratiche stregonesche \"che dicono a una persona che \u00e8 nato in un giorno sfortunato, e a un altro che \u00e8 nato sotto una buona stella\"..\nL'origine della setta degli Athinganoi non \u00e8 stata ancora datata per certa e di conseguenza non ci sono elementi per pensare che si trattasse di precursori dell'esodo delle popolazioni roman\u00ed.\nTra i pochi documenti bizantini giunti fino a noi, l'uso del termine che designa la setta degli athinganoi verrebbe spesso confuso con le popolazioni rom, anche se essi erano gi\u00e0 conosciuti dagli stessi come \"aiguptoi\" (\u0391\u03b9\u03b3\u03c5\u03c0\u03c4\u03bf\u03b9, \"Egiziani\"), \"Mandopolini\", \"Katsibeli\", \"Lori\".\nIn queste cronache vengono descritti come addestratori di animali, acrobati e le donne come indovine da cui prendere le distanze.\nAtsingani ed Egiziani, da cui derivano sia i termini zingari, \"zingani\", \"cygany\", nelle varie declinazioni, che le parole \"gypsies\", gitani, \"gitanos\", ecc. sono due nomi che i rom porteranno con s\u00e9 per tutto il resto della loro storia.\nIl motivo per cui i rom furono definiti egiziani, il perch\u00e9 questo termine appaia nelle cronache verso la fine del XIII secolo, rimane tuttora una domanda a cui gli studiosi di tutte le discipline non hanno ancora trovato una risposta.\n\u00c8 probabile che, a causa delle pratiche magiche (come la divinazione) attribuite alle popolazioni di lingua roman\u00ec, queste ultime venissero confuse con gli egiziani, presso i quali era nota nell'antichit\u00e0 l'importanza che veniva attribuita alla magia e alla negromanzia.\n\u00c8 certo che un'importante comunit\u00e0 di rom abbia soggiornato per alcuni secoli in una localit\u00e0 del Peloponneso, la citt\u00e0 portuale di Modone (\u039c\u03b5\u03b8\u03ce\u03bd\u03b7). Leonardo di Niccol\u00f2 Frescobaldi, un viaggiatore italiano del XIV secolo, nel 1384 definisce con il termine \"romiti\" alcuni abitanti della citt\u00e0, considerati da lui dei peccatori, che vivono fuori dalle mura della stessa, su un colle, in un insediamento stabile fatto di capanne; sono tutti fabbri ferrai e vivono in condizione di povert\u00e0. Questo insediamento era chiamato \"Gyppe\" ( \u0393\u03c5\u03c0\u03c0\u03b5, \"Piccolo Egitto\" da \"Aiguptos\", \u0391\u03af\u03b3\u03c5\u03c0\u03c4\u03bf\u03c2).\nVa sottolineato che per i bizantini, cos\u00ec come presso gli antichi geografi, la parola \"Grande\" indicava un'area fuori dalla sfera del potere, mentre la parola \"Piccolo\" indicava le aree a ridosso dei confini dell'Impero. La Grande Moravia, ad esempio, venne chiamata cos\u00ec durante il regno dell'imperatore Costantino VII Porfirogenito, detto il Porfirogenito, perch\u00e9 si trovava oltre il confine bizantino.\nNell'impero romano d'oriente, in seguito all'invasione dei selgiuchidi, si form\u00f2 nel 1080 d.C. un principato che si espanse fino a diventare il regno della Piccola Armenia o \"Armenia Minor\", dove vivevano gli armeni migrati in massa in seguito alle invasioni dei selgiuchidi, e che rimase indipendente fino al 1375 d.C. \"Piccolo Egitto\" potrebbe essere stata quindi un'area dove vissero realmente popolazioni di origine egizia, o persone ritenute tali, forse i rom.\nI contatti con i veneziani.\nLa nebbia che avvolge le fonti storiche sulle popolazioni rom incomincia a diradarsi grazie alle cronache dei viaggiatori e dei mercanti nelle terre e nelle citt\u00e0 della fitta rete che i veneziani avevano allestito con l'oriente.\nTra le numerose cronache arrivate fino a noi, la prima, in ordine di importanza, a opera di un francescano irlandese nel 1323 d.C., riporta la presenza di un gruppo \"de genere Chaym\" (\"della stirpe di Caino\"), accampato fuori dalle mura di Candia (Iraklion) a Creta. La descrizione riguarda un gruppo nomade che, come un popolo maledetto, anche se di religione greca ortodossa, non si ferma pi\u00f9 di trenta giorni nello stesso posto vivendo in tende oppure in grotte.\nAnche se l'osservazione di questo frate riguardasse in realt\u00e0 uno dei gruppi di profughi armeni che si era spostato sulle isole di Creta e Cipro dopo che il regno di Cilicia fu conquistato dai mamelucchi, e successivamente dai mongoli nel 1240, \u00e8 interessante notare in questa testimonianza la prima traccia del modello del \"popolo vagabondo, insieme cristiano e maledetto, che ritroveremo nell'Europa moderna\".\nL'isola di Corf\u00f9, passata dal dominio angioino a quello veneziano nel 1386, era uno dei porti pi\u00f9 importanti lungo la rotta commerciale della repubblica della Serenissima tra Jaffa e Venezia.\nI documenti e le fonti storiche pi\u00f9 importanti sulla presenza dei rom nell'isola di Corf\u00f9, attraverso i quali \u00e8 stato possibile ricostruire la vita di alcune comunit\u00e0 nomadi, risalgono a un periodo compreso tra il XIII e XIV secolo e provengono principalmente da cronache di viaggiatori e atti feudali relativi a possedimenti ed eredit\u00e0 delle famiglie corfiote e veneziane.\nNel 1360 fu costituito dagli angioni \"feudo acinganorum\", attestato per secoli in molti documenti. Nel XIV secolo il feudo non comprendeva solo Corf\u00f9 ma anche i rom della vicina regione dell'Epiro, la \"Vagenetia\" (in Albanese: \"\u00c7am\u00ebria\", in Greco: \u03a4\u03c3\u03b1\u03bc\u03bf\u03c5\u03c1\u03b9\u03ac, \"Tsamouri\u00e1\"). In questi atti i rom vengono descritti come \"attaccati alla terra\", dovevano subire l'imposizione di quote fisse, in diverse scadenze annuali, in denaro oppure in beni da versare all'amministratore del feudo, il quale aveva un'estesa giurisdizione sui suoi servi, molto pi\u00f9 ampia degli altri signori feudali dell'isola. L'amministratore poteva giudicare e punire i suoi servi in ogni caso civile e penale, poteva decidere di mandarli in esilio oppure in prigione, renderli schiavi sulle galere, assoggettarli a corv\u00e9es, a eccezione di un caso: la pena di morte aveva bisogno del parere del governatore veneziano. Il modello di servaggio imposto dai signori feudali ai rom sull'isola di Corf\u00f9 rimarr\u00e0 nei fatti in vigore nei principati romeni di Valacchia e Moldavia dal XIV secolo fino al XIX secolo.\nSempre a Corf\u00f9, in un documento del 1373 si fa menzione di un afflusso considerevole di rifugiati, definiti\"homines vagenti\", provenienti dalle coste dell'Epiro. Al loro arrivo vengono obbligati a registrarsi presso gli amministratori veneziani, acquisendo lo status di vassalli delle autorit\u00e0 amministrative.\nUn altro documento del 12 agosto 1444, questa volta a Nauplia (in greco: \u039d\u03b1\u03cd\u03c0\u03bb\u03b9\u03c9\u03bd, \"Naupli\u014dn\") nel Peloponneso, dove un'importante comunit\u00e0 rom si era stabilita pochi anni prima (in seguito al tentativo di ripopolare quella terra da parte dei veneziani chiamandovi gli albanesi e forse i rom), riporta la notizia del reinsediamento di Johannes Cingannus nella sua posizione di \"drungarius acinganorum\" (comandante militare), in seguito alla decisione del \"Consiglio dei Quaranta\", che aveva disapprovato la decisione dell'amministratore veneziano di rimuoverlo.\nLa figura del \"capo postulante\" (il drungario, nel documento citato aveva facolt\u00e0 di chiedere privilegi per la sua gente) \u00e8 una figura che nel corso della storia sar\u00e0 reintrodotta in diverse epoche, nell'Europa occidentale, ma anche presso gli ottomani.\nI rom nell'impero ottomano.\nBench\u00e9 le tracce storiche della presenza dei rom, dal mitico esodo dall'India fino all'Europa, proverebbero la teoria secondo la quale le popolazioni di lingua romanes/roman\u00ec fuggissero dagli ottomani, durante la loro espansione dalla penisola anatolica fino ai Balcani, la situazione dei rom all'interno dei domini turco-ottomani non \u00e8 stata ancora studiata approfonditamente.\nDi certo si pu\u00f2 affermare che la situazione fosse completamente diversa da quella che si riscontrava in Occidente nello stesso periodo, anche se i rom occupavano l'ultimo posto della gerarchia sociale presso gli ottomani, essi non furono mai vittime delle politiche di negazione della loro identit\u00e0 che furono attuate in Europa occidentale nei secoli a venire.\nGli ottomani, ad esempio, non bandirono mai i rom dai loro territori.\nIl primo documento che li riguarda, un documento bulgaro del 1475, vede i rom inseriti nel registro delle tasse della provincia (\"vilayet\") della Rumelia. In questo registro \u00e8 riportato che dovevano pagare le tasse pro capite (\"hara\u01e7\"), eccetto i fabbri arruolati nell'esercito e quelli a guardia delle fortezze. L'unica discriminazione era che i rom potevano contrarre matrimonio con i musulmani ma non con i cristiani.\nI rom erano quindi chiamati in ugual modo a partecipare al complesso gioco di imposizioni ed esenzioni fiscali che articolava tutto il sistema che stava alla base dello Stato ottomano, erano controllati allo stesso modo degli altri abitanti dell'impero e pertanto figuravano nei registri fiscali e il loro lavoro veniva dichiarato.\nIn un registro del 1523 sono registrati 16.591 rom, divisi per unit\u00e0 fiscali (\"\u01e7emaat\"), composte di unit\u00e0 minori (\"mahala\", ovvero \"quartiere\"), ciascuna affidata a un capo responsabile per il governo.\nUna \"\u01e7emaat\" poteva essere costituita anche da una comunit\u00e0 nomade (\"ghezende\").\nI lavori che vengono dichiarati nel registro sono spesso legati all'artigianato: calderai, fabbri, ferrai, spadai, orefici, sarti, macellai, lavoratori del cuoio, tintori, guardiani, servi, corrieri, persino boia e impagliatori di teste (dei nemici decapitati in battaglia).\nAlcuni di questi lavori erano evidentemente considerati immondi dai non rom, ci\u00f2 non toglie che da questi pochi elementi gli ottomani si mostrino nella loro tolleranza nei confronti dei rom, i quali facevano parte a pieno titolo dell'ambiente dall'identit\u00e0 cosmopolita dell'impero ottomano nei Balcani.\nUna volta versati i contributi, ai rom era permesso di insediarsi nelle citt\u00e0, nelle campagne oppure restare allo stato nomade. Nonostante la diffusa pratica della schiavit\u00f9 nell'Impero ottomano, i rom non erano schiavi, anche se potevano diventarlo in caso non versassero l\"hara\u01e7\" annuale.\nAncora oggi la stragrande maggioranza dei rom vive nei territori che furono dominati dagli ottomani.\nI rom in Serbia, Bulgaria, Valacchia e Moldavia.\nL'ingresso dei rom nei Balcani, durante il rovinoso crollo dell'Impero bizantino, non \u00e8 databile con certezza dato il ricorrente uso degli eteronimi \"adsincani\", \"atsincani\" ed \"egiziani\" riscontrabile nelle fonti documentarie, il che non d\u00e0 la possibilit\u00e0 di capire con certezza dove e quando si parli dei rom oppure di altre popolazioni.\nUn documento del 1348 riporta la notizia che Stefano IV don\u00f2 - oltre a sarti, fabbri e sellai\u00a0\u2013 anche dei \"C'ngari\" al monastero di Prizren in Kosovo (anche se \u00e8 possibile che in realt\u00e0 si trattasse di calzolai, termine che in serbo si dice appunto \"c'ngar\").\nIn una cronaca bulgara invece \u00e8 riportata la notizia che il re Ivan \u0160i\u0161man fece edificare dei villaggi, tra questi degli \"agupovi kleti\", nei pressi del monastero di Rila, nel 1378. Secondo alcuni linguisti bulgari in realt\u00e0 potrebbe trattarsi di una notizia riferita alla realizzazione di \"capanne per i pastori\". Altri studiosi invece ritengono che l'espressione vada letta come \"aguptivi kleti\" (\"aguptivi\" \u00e8 il sinonimo bulgaro che sta per \"egiziani\").\nNei documenti che attesterebbero la presenza dei rom nelle terre che diventeranno l'odierna Romania, i principati di Valacchia e Moldavia, in una cronaca del 1385 d.C., il principe Dan I, voivoda della Valacchia, conferma al monastero di Tismara la donazione fatta dal suo predecessore, il principe Vladislav I, di quaranta \"celjadi\" (\"famiglie\") di \"acingani\", gi\u00e0 appartenenti al monastero di Vodjta. In altre cronache il successore di Dan I, Mircea I, dona 300 \"salase\" (l'equivalente odierno di \"tende comunit\u00e0\") al monastero di Cozia nel 1388.\nNella vicina Moldavia Alessandro il buono fece mettere in piedi 31 \"salas Tigani\" (\"Tende tzigane\") e 12 \"tende tartare\" nei pressi del monastero di Bistri\u021ba. In questo documento si parla evidentemente di schiavi.\nA partire dal XIV secolo, il periodo in cui la regione si dota di un sistema feudale simile a quello che l'Europa sta per abbandonare, la documentazione sui rom diventer\u00e0 imponente.\nBench\u00e9 si ritenga che la schiavit\u00f9 dei rom fosse gi\u00e0 iniziata durante la dominazione bizantina, \u00e8 nei principati cristiani, per secoli vassalli degli ottomani, che a partire dal Trecento si costruisce il pi\u00f9 grande, sistematico e controllato sistema schiavistico dell'Europa moderna.\nLa Valacchia e Moldavia erano due principati nati sulle rovine dell'impero bizantino, delle invasioni tartare e delle mire espansionistiche dei vicini. Tra il XV secolo e il XVI secolo i due principati divennero vassalli degli ottomani, mantenendo lo stretto legame con la chiesa greca ortodossa.\nLa struttura piramidale delle societ\u00e0 dei due principati contemplava, al di sotto della Porta e del \"voivoda\", i boiardi e il clero, una piccola classe di mercanti composta principalmente di ebrei greci, la massa dei contadini e i \"robi\" (gli \"schiavi\") che dal Quattrocento in poi potevano essere solo i \"tigani\", al punto che nei secoli successivi i termini \"robi\" e \"tigani\" divennero dei sinonimi.\nI \"tigani\" erano divisi in tre categorie: quelli del principe e della principessa, i \"tigani\" dei boiardi e i \"tigani\" dei monasteri.\nI \"tigani\" del clero e dei boiardi erano esenti dal pagamento delle tasse.\nLo \"ziganatico\" (\"tiganarit\"), il sistema in base al quale ogni proprietario doveva pagare due \"galbeni\" per ogni schiavo, fu abolito per le proteste del clero e dei boiari che potevano avere anche migliaia di schiavi.\nUn \"tigani\", appena metteva piede nel territorio di uno dei due principati, diventava automaticamente uno schiavo del principe.\nAlla sua elezione il principe si trovava cos\u00ec ad avere una riserva di qualche migliaio di \"robi\", i quali, qualora diminuissero nel corso del suo mandato, davano luogo a donazioni da parte dei boiari e monasteri.\nI documenti che attestano le donazioni di \"tigani\" sono la principale fonte storiografica per ricostruire la presenza dei rom in queste terre.\nGli schiavi dipendevano dal tesoriere di corte a cui era affidata la contabilit\u00e0 dei \"tigani\", redigendo registri nei quali venivano elencate anche le occupazioni dei gruppi e le bande nomadiche (\"ceate\") che avevano l'obbligo di versare una volta all'anno, oppure a rate, l'imposta stabilita. I gruppi nomadi avevano un capo, oppure un \"v\u0103taf\" (giudice), responsabile di tutto il gruppo nei confronti del principe.\nI registri tenevano conto dei mestieri, in base ai quali vi erano delle divisioni ufficiali: \"aurari\" (cercatori d'oro), \"ursari\" (addestratori di orsi e altri animali), \"lingurari\" (fabbricanti di utensileria in legno), \"l\u0103ie\u015fi\" (calderai, fabbri, esercitanti vari mestieri).\nI boiardi possedevano principalmente i \"vatrasi\" (schiavi di casa), i quali a loro volta potevano essere divisi in \"schiavi di corte\" e \"schiavi di campo\". Abitavano nelle \"zihganie\", gruppi di casupole a lato della casa padronale oppure in insediamenti in mezzo alla campagna. Questi insediamenti potevano essere costituiti anche da \"bordei\", case completamente interrate abitate prevalentemente dai \"tigani\".\nI \"tigani\" di corte svolgevano tutti i lavori necessari in una casa nobiliare: cuochi, fabbri, ciabattini, macellai, domestici, giardinieri, bovari, guardie del corpo, guardiani, falegnami, carpentieri, muratori, fabbricanti di mattoni, sarti, musicisti, ecc.\nA differenza dei contadini non rom i \"tigani\" venivano venduti insieme alle loro famiglie, le donne e i bambini concorrevano quindi ai lavori che venivano loro assegnati sia nelle case signorili che nei monasteri.\nColoro che erano invece destinati a lavorare la terra vivevano la condizione peggiore. Dovevano lavorare nei campi e disboscare le foreste, mentre le donne si occupavano dell'orticoltura.\nNel corso del secolo Settecento, quando i principati entrarono nel mercato internazionale del grano, il loro numero degli schiavi destinati alla coltivazione delle terre aument\u00f2 notevolmente.\nNei monasteri e tra i boiari i \"robi\" venivano divisi per gruppi, sotto la responsabilit\u00e0 di capi o \"giudici\" rom. Essi dovevano garantire che i lavori venissero svolti.\nLe dure condizioni di vita dei rom sono testimoniate in un documento del 1780, nel quale quindici \"giudici\" garantiscono, firmando con l'impronta delle dita della mano, che 165 famiglie di schiavi non fuggiranno pi\u00f9; l'anno successivo, in un altro documento gli stessi giudici garantiscono che gli schiavi non si ribelleranno pi\u00f9 e che accetteranno qualsiasi lavoro richiesto loro dal monastero.\nTutti i documenti di questi due principati evidenziano il controllo delle autorit\u00e0 sui rom.\nIn alcuni casi si ha testimonianza di piccole ribellioni, che avvenivano principalmente non presentandosi al lavoro oppure fuggendo.\nL'unico gruppo rom che non sarebbe caduto in schiavit\u00f9 erano i \"netotsi\", (nomadi) considerati talmente selvaggi da essere inasservibili. Il loro lingua roman\u00ed, raccolta alla fine dell'Ottocento, dimostrerebbe che non si trattava di un gruppo rom proveniente dal centro Europa, ma probabilmente di un gruppo \"tigani\" costituitosi da \"robi\" fuggiti dalla schiavit\u00f9. La repressione delle ribellioni era durissima, tra le sevizie pi\u00f9 comuni c'erano la \"falanga\" (la bastonatura delle piante dei piedi) e le \"corna\" (un collare a raggi appuntiti che non permetteva di appoggiare la testa). Presso i monasteri era invece in uso l'imprigionamento e la messa ai ceppi.\nI rom in Ungheria e Transilvania.\nL'arrivo dei rom nel regno cattolico d'Ungheria, che includeva anche la Transilvania e parte dei Balcani, non \u00e8 databile con certezza anche se a partire dal 1370 la parola \"Cigan\" appare diverse volte nei registri anagrafici come cognome, bench\u00e9 non ci siano prove che possa essere ricondotta a persone di etnia rom. In una nota databile al 1416 \u00e8 riportato che \"il signor Emaus dell'Egitto e il suo seguito di 220 persone\" fu rifornito di denaro e provviste, mentre un'altra nota dello stesso anno fa riferimento a una lettera di salvacondotto di Nikolaus di Gara prodotta da lui in assenza del re Sigismondo.\nTra il XIV e il XV secolo il regno d'Ungheria si trov\u00f2 in uno stato di costante guerra, con fortune alterne, con l'Impero ottomano. I rom provenienti dai Balcani furono accolti con grande tolleranza, la loro conoscenza in merito di fabbricazione di oggetti di metallo e armi li rendeva ricercati per i loro servigi e garant\u00ec loro la protezione del re. In un documento del 1476 \u00e8 riportato che i cittadini della citt\u00e0 di Herrmannstadt chiesero il permesso al re Mattia Corvino di poter avere i rom nei sobborghi della citt\u00e0.\nI rom nell'Europa occidentale.\nIn Europa occidentale, le prime testimonianze scritte, che presentano una ragionevole attendibilit\u00e0 sul loro arrivo, risalgono al XIV secolo. Sulle cause della dispersione dei rom tra i vari paesi europei le opinioni degli studiosi sono molto contrastanti, tra le pi\u00f9 probabili va menzionata la possibilit\u00e0 che i rom che si erano cristianizzati, durante la permanenza nell'impero bizantino, siano stati spinti verso occidente dalla pressione degli ottomani durante la conquista dei Balcani.\nA partire dal 1417 numerose cronache testimoniano dell'arrivo di gruppi rom, di 30 fino a 100 unit\u00e0, viaggiando a piedi oppure su carri trainati da cavalli nei vari paesi d'Europa, chiamati dai cronisti \"Tatari\", \"Egiziani\", \"Saracini\", \"Pagani\", ecc. In alcuni casi questi gruppi arrivavano anche a trecento membri. Quando veniva loro vietato l'ingresso nelle citt\u00e0 si accampavano nei campi, fuori dalle citt\u00e0. I loro capi dichiaravano titoli quali, \"duchi\", \"conti\", \"voivoda\", avevano una giurisdizione sul loro seguito, avevano vestiti migliori degli altri e viaggiavano a cavallo.\nTutte le cronache riportano che all'arrivo in citt\u00e0 i capi di questi gruppi nomadi si presentavano alle autorit\u00e0 cittadine mostrando lettere di salva condotto oppure raccomandazioni religiose. L'usanza di fornire aiuto ai pellegrini, con cibo, denaro e alloggio era presa seriamente in considerazione nelle societ\u00e0 medioevali. Per rendere credibile il loro aspetto di pellegrini i rom raccontavano storie in grado di impressionare il sentimento religioso di quel periodo, come ad esempio che \u00ab [...] dovevano scontare il pellegrinaggio per aver rifiutato di aver portato con loro Giuseppe e Maria e la Famiglia Santa nel loro esodo dall'Egitto\u00bb.\nLa prima apparizione dei rom in Europa occidentale \u00e8 attribuita a un documento del 1417, della citt\u00e0 di Hildesheim, nella quale si parla dell'arrivo dei \"Tartari dell'Egitto\", ai quali fu fatta elemosina \"in onore di Dio\".\nSempre nel 1417, altre cronache riportano notizia di gruppi di nomadi che viaggiavano tra Luneburgo, Amburgo, Lubecca, Wismar, Rostock, Stralsund, e Greifswald. Il monaco domenicano Hermann Cornerus nel suo \"Chronicon\" riporta la notizia che erano in gran numero e che venivano dall'Est. Nelle cronache di Cornerus si apprende che i gruppi, composti anche di centinaia di membri, si attribuivano il nome si \"Secaner\" (\"Cigani\") ed erano di \"terribile\" aspetto e denutriti, al loro arrivo furono trattati \"in modo ospitale\", anche se in seguito la stessa cronaca riferisce che molti di loro fossero \"ladri\" e dovettero fuggire dalla citt\u00e0 per non essere arrestati, una parte di questi gruppi si mosse, a partire dal 1418, verso il sud della Germania.\nLa citt\u00e0 di Francoforte fece una donazione in denaro, per acquistare cibo e carne, nel giugno dello stesso anno, a gente miserabile del \"Piccolo Egitto\".\nTra il 1417 e il 1419 gruppi di rom raggiunsero le citt\u00e0 tedesche di Brema, Lipsia e Amburgo. Nel 1420 sono segnalati in Svizzera, nel 1421 in Francia ad Arras e a Tournai. Attraverso la Francia probabilmente raggiunsero le regioni settentrionali della penisola iberica. Altri nuclei raggiunsero l'Inghilterra tra il 1430 e il 1440, la Scozia nel 1492 e la Svezia nel 1515.\nI rom in Italia.\nSi stima che la popolazione roman\u00ed arriv\u00f2 in Europa prevalentemente tra il XIV e il XV secolo. Da tener presente un documento del 4 marzo 1283 emesso dalla magistratura veneziana dei Signori di Notte, che tutelava l'ordine pubblico a Venezia, in cui si ordina di allontanare dalla citt\u00e0 i \"gagiuffi\" (termine antico che deriva probabilmente da \"egiziano\" e significava quindi \"zingaro\").\nLe prime testimonianze storiche della presenza della popolazione roman\u00ed risalgono al XV secolo e sono costituite principalmente da racconti di viaggiatori e pellegrini in Terra Santa. Per l'Italia sono fondamentali due cronache: la \"Cronica di Bologna\", di autore anonimo, e il \"Chronicon Foroliviense\" di frate Girolamo Fiocchi; da questi testi si desume che i primi zingari sono arrivati a Bologna e a Forl\u00ec nel 1422 (documenti degli archivi municipali, deliberazioni e conti dei comuni in cui compaiono le varie liberalit\u00e0 concesse su richiesta dei rappresentanti degli zingari)..\nLe prime cronache italiane che ci raccontino della presenza dei rom provengono da Forl\u00ec e da Bologna, entrambe riferite al 1422. Per quanto riguarda Bologna, una cronaca anonima del XV secolo (la \"Historia miscellanea bononiensis\") racconta dell'arrivo in citt\u00e0 di una comunit\u00e0 nomade:\nIl passaggio degli zingari a Forl\u00ec viene riferito, invece, nella cronaca di frate Girolamo dei Fiocchi da Forl\u00ec, in cui si parla di circa duecento zingari giunti a Forl\u00ec nel 1422. Sulla loro provenienza, Giovanni riporta: \"Aliqui dicebant, quod erant de India\". Bench\u00e9 in questa cronaca non sia chiaro chi siano gli \"aliqui\", si tratta del primo documento in cui si fa riferimento alla probabile origine indiana dei rom; l'elenco delle ipotesi comprendeva comunque anche la Caldea, la Nubia, l'Etiopia, l'Egitto e addirittura il continente scomparso di Atlantide\nSia a Bologna che a Forl\u00ec, oltre che per i tratti somatici che ne caratterizzavano l'appartenenza a una diversa etnia, gli zingari sono notati soprattutto per l'aspetto rude e \"inselvatichito\" dalla fame e dalle difficolt\u00e0.\nA partire dal 1448, alcune comunit\u00e0 di \"zingari\" s'insediarono nell'Italia centrale, nel territorio compreso tra Ferrara, Modena, Reggio e Finale Emilia. Stazionavano in aree di confine, spesso gravitando intorno ai principali luoghi di mercato dove potevano commerciare in cavalli, utensili di rame e di ferro fabbricati da loro stessi, e le donne si dedicavano al vaticinio del futuro. A volte i \"Cingari\" militarono come mercenari al soldo dei signori, come nel 1469 per gli Estensi di Ferrara, o per i Bentivoglio di Bologna nel 1488. In quegli stessi anni le cronache riportano il loro arrivo a Napoli.\nI rom recavano lettere firmate dal santo Padre, sulla cui autenticit\u00e0 permangono forti dubbi, in cui si chiedeva protezione e che per quasi un secolo ricorreranno nelle varie e sporadiche cronache attestanti la presenza dei primi gruppi rom nella penisola.\nLa cronaca della citt\u00e0 di Fermo riporta che era stato esibito un documento del Papa \u00abche permetteva loro di rubare impunemente\u00bb.\nDi eventuali lettere firmate dal Santo Padre non \u00e8 stata trovata traccia negli archivi vaticani, anche se un documento che attesta la presenza dei rom a Napoli nel 1435 lascerebbe aperta l'ipotesi che alcune di queste comunit\u00e0 nomadi siano passate per Roma.\nTra il 1470 e il 1485 \u00e8 riportata notizia che \"conti del Piccolo Egitto\" circolavano nel modenese, provvisti di passaporto del signore di Carpi.\n\u00c8 tuttora in dubbio l'origine dei gruppi di \"Egiziani\" che arrivarono in Italia nel XV secolo, se essi venissero via terra dal'Europa centrale o dal nord oppure se essi siano venuti via mare dai Balcani gi\u00e0 durante la caduta dell'impero bizantino.\nLa possibile origine rom di un pittore abruzzese, Antonio Solario, detto lo \"Zingaro pittore\", lascerebbe supporre che l'arrivo dei rom in Italia andrebbe datato precedentemente il 1422.\nAttraverso l'Adriatico e lo Jonio, spesso uniti a dalmati e greci in fuga dall'avanzata dei turchi nei Balcani, diverse comunit\u00e0 cominciarono a insediarsi nell'Italia Centrale e meridionale, specialmente in Abruzzo e Puglia, provenienti principalmente da Ragusa, crocevia obbligato tra le strade dei Balcani e quelle dei mari, incentivati dai vantaggi fiscali concessi dagli Aragonesi.\nMovimenti analoghi si ebbero nello stesso periodo anche verso la Sicilia, dove gi\u00e0 nel XV secolo il nome \"zingari\" viene registrato negli atti dei notai di Palermo e nei registri della cancelleria della citt\u00e0 di Messina, nella quale i \"Cingari\", ritenuti provenienti dalla Calabria, erano equiparati a una universitas e godevano di autonomia giudiziaria. Secondo alcuni studiosi la successiva migrazione verso le coste sudorientali della Spagna, insieme ad altri profughi greci, sarebbe partita dalla Sicilia, e sarebbe provata, gi\u00e0 dalla met\u00e0 del XV secolo, dalla presenza dei \"zinganos\" in Sardegna e Corsica, isole situate lungo la rotta commerciale con la penisola iberica.\nUn altro documento interessante \u00e8 datato 1506 e riferisce del seppellimento a Orvieto di tale \"Paolo Indiano, capitano dei cingari\", che aveva prestato servizio nell'esercito veneziano.\nLa prima testimonianza scritta di lingua roman\u00ed in Italia \u00e8 datata al 1646 e si trova in una commedia di Florido dei Silvestris, nella quale \u00e8 riportata la frase \"tagar de vel cauiglion cadia dise\" (ritrascrivibile in: \"t(h)agar devel, k aviljom kadja dis\u00eb\"), che significa \"Signore Iddio, che sono giunto (in) questa citt\u00e0\". Questa espressione corrisponderebbe al secondo \"strato\" della classificazione linguistica fatta da Marcel Courthiade e costituirebbe un elemento per sostenere che i Rom siano arrivati in Italia dai Balcani.\nNelle varie cronache che raccontano dell'incontro con queste comunit\u00e0 di \"pellegrini\", un importante aspetto \u00e8 legato al dono della divinazione o della predizione del futuro, cos\u00ec come il commercio dei cavalli, che i rom accompagnavano alle loro richieste di aiuto.\nLe stesse cronache, allo stesso tempo, sono anche le prime a testimoniare dell'insorgere dei pregiudizi nei confronti dei rom, i quali vengono spesso accusati di furti.\nL'insorgere dei pregiudizi e le prime persecuzioni.\nIn seguito a diffondersi dei pregiudizi nei confronti dei rom, a partire dal XVI secolo, per circa 250 anni, i governanti europei hanno messo in atto punizioni draconiane fino ad attuare persecuzioni, espulsioni e bandi, per risolvere il supposto \"problema\" del nomadismo degli \"zingari\".\nI rom che fuggivano dal nuovo feudalesimo dell'Europa orientale e dei Balcani finiti sotto il dominio dei turchi, si scontrarono in Europa occidentale con la nascita dello stato post-feudale fondato sull'economia mercantile, proponendo ai cittadini europei un'economia fondata sul dono.\nL'assenza evidente di effetti, in seguito ai bandi dalle citt\u00e0 e dagli stati, port\u00f2 poi, in seguito all'avvento dell'assolutismo monarchico e dell'illuminismo, le monarchie degli Asburgo in Austria e dei Borbone in Spagna, ad attuare nuove politiche basate sull'assimilazione forzata dei rom.\nCon l'obiettivo di rendere gli \"zingari vagabondi\" in persone \"produttive, rispettabili, obbedienti e diligenti\" i sovrani illuminati misero in atto misure coercitive per costringere i rom a vivere in aree rurali, destrutturando la loro identit\u00e0 culturale, come mezzo per assimilarli nella societ\u00e0.\nIn questo periodo storico prese forma un vero e proprio modello occidentale, basato sul divieto ai rom d'insediarsi nelle strutture socioeconomiche locali, salvo il loro annichilimento identitario.\nFin dalle prime notizie storiche relative all'arrivo dei rom in Europa occidentale \u00e8 possibile trovare traccia di episodi che nel corso degli anni assumeranno il carattere di vere e proprie persecuzioni, il cui approdo alle politiche di assimilazione forzata giunger\u00e0 in maniera sistematica ad attuarsi a partire dall'instaurazione dello Stato assoluto.\nNel 1417 vengono uccisi alcuni \"secani\" in Germania, nel 1419 vengono banditi da Berna e nel 1427 da Parigi. In Italia, sempre a Bologna nel 1422, fr\u00e0 Bartolomeo della Pugliola li descrive come \"li pi\u00f9 fini ladri che se volesse mai\", a Forl\u00ec nello stesso anno fr\u00e0 Girolamo dei Fiocchi parla di \"gentes non multum morigerate, sed quasi brutalia animalia et furentes\", a Fermo nel 1430 Antonio di Niccol\u00f2 li descrive come \"mala gentes\".\nA poco a poco incominci\u00f2 a formarsi una descrizione stereotipata dei Rom: \"dicono di essere pellegrini ma si comportano come conquistatori, sfruttano la creduloneria degli indigeni, chiedono elemosine come fossero tributi, sono mal vestiti, non sono affatto poveri\", ecc.\nIn un periodo di grandi trasformazioni culturali, socio economiche e religiose della civilt\u00e0 europea, i rom si trovarono nel giro di pochi anni a essere additati e stigmatizzati, principalmente dagli esponenti della varie confessioni religiose europee, per l'usanza delle donne di leggere la mano, per le pratiche mediche e curative non cristiane e le altre stregonerie che avrebbero costituito una prova del loro \"carattere demoniaco\".\nNel volgere di pochi anni l'immagine di pellegrini che gli stessi rom avevano contribuito a crearsi divent\u00f2 cos\u00ec l'immagine di accattoni, ladri e oziosi.\nCominciarono a essere promulgati molti editti e bandi, in alcuni casi potevano anche essere eliminati fisicamente.\nCon il diffondersi dei pregiudizi nei confronti dei nomadi, comincia a mutare anche il carattere delle donazioni pubbliche: nel 1439 a Siegburg viene fatta una donazione pubblica affinch\u00e9 se ne vadano, cos\u00ec a Bruges nel 1445 (e nel 1451 affinch\u00e9 non entrino in citt\u00e0), nel 1463 a Bamberga e nel 1465 a Carpentras.\nL'istituzione di pagare i rom affinch\u00e9 andassero via \u00e8 di grande rilevanza per le sue conseguenze nella storia di queste popolazioni in Europa, nei secoli a venire, e l'Italia \u00e8 una delle terre dove questa pratica venne subito istituzionalizzata ed ebbe vita pi\u00f9 lunga: \u00e8 attestata in Piemonte nel 1499, nel Trentino nel Seicento e ancora in Toscana agli inizi dell'Ottocento. Nel 1499 una cronaca di Polidoro Virgilio testimonia dello stato di povert\u00e0 dei rom, ormai non pi\u00f9 creduti come pellegrini, dicendo che \"mendicano porta a porta\", nel 1505 Giovan Battista Pio scrive di \"mendicanti stranieri, seminudi e sempre famelici\".\nSvizzera.\nNel 1471, l'assemblea di Lucerna decreta l'espulsione degli \"zingari\" dalla confederazione svizzera, si tratta del primo bando conosciuto in Europa.\nGermania.\nIn Germania un editto diede ordine ai rom di lasciare il territorio dell'impero entro il 1501, dopodich\u00e9 qualsiasi cittadino avrebbe potuto ucciderli senza incorrere in sanzioni.\nSempre in Germania, sconvolta tra il 1524 e il 1526 dalla guerra dei contadini tedeschi, i luterani convinsero le autorit\u00e0 che dovevano fare qualcosa contro i nomadi; ne segu\u00ec che i governanti dell'Europa del XVI secolo che avevano abbracciato la nuova fede ritennero che i rom non potevano essere tollerati.\nFrancia.\nIn Francia furono promulgati bandi per i gitani da Luigi XII (1504), Francesco I (1539) e Carlo IX (1561), ma \u00e8 nel XVII secolo, nel 1666, con Luigi XIV, che la repressione si fece pi\u00f9 rigorosa, con un decreto che stabil\u00ec che \u00ab [...] tutti i gitani maschi devono essere arrestati e messi nelle galere senza processo\u00bb.\nNel 1682, il Re Sole, intensific\u00f2 le pene per i gitani con \u00ab [...] il carcere a vita per i maschi adulti, le donne devono essere rasate a zero e i bambini messi negli orfanotrofi\u00bb. Sottoposti alla tortura invece coloro che \"non rinunciano al vagabondaggio\". Non fu affatto considerata la condizione di molti rom che vivevano invece di attivit\u00e0 lavorative, come i fabbri, gli arrotini, i braccianti, gli allevatori, i circensi e altri.\nSpagna.\nIn Spagna, dove con l'editto reale di Ferdinando il cattolico del 1492 furono espulsi centinaia di migliaia di ebrei e musulmani cristianizzati, con l'imperatore Carlo V fu avviata una politica contro i \"gitanos\" che prevedeva la loro estinzione e la loro completa assimilazione.\nNel 1539 fu ordinato che i nomadi venissero messi a morte oppure che venissero condotti nelle galere.\nNel 1619 Filippo II ordin\u00f2 che gli \"egipcianos\" lasciassero il paese, proibendo loro di tornare, pena la morte; allo stesso tempo per\u00f2 veniva permesso loro di restare se rinunciassero al loro stile di vita. Inoltre ai rom venne proibito di parlare la loro lingua, di vivere in piccoli gruppi, di vestire differentemente dagli spagnoli. La violazione di queste norme comportava una pena di sei anni di prigione, frustate oppure il bando.\nCon il re Filippo IV nel 1633, e successivamente con Carlo II le restrizioni non diminuirono e ne furono aggiunte altre: i \"gitanos\" non potevano vivere in citt\u00e0 con meno di 200 abitanti, non potevano costruire oppure stabilirsi in propri \"barrios\" (quartieri), non potevano parlare il roman\u00ec. In molti casi i bambini furono separati dai genitori e inviati negli orfanotrofi.\nFilippo V conferm\u00f2 le leggi dei suoi predecessori e fiss\u00f2 41 citt\u00e0 dove i \"gitanos\" erano ammessi a vivere. Il suo successore Ferdinando VI ridusse poi a 34 il numero di queste citt\u00e0.\nLe politiche di assimilazione degli spagnoli tuttavia trovarono spesso l'ostinata resistenza dei \"gitanos\", fino al punto in cui Ferdinando VI, su richiesta del vescovo di Oviedo, il 20 luglio del 1749, decret\u00f2 di arrestare tutti i rom di Spagna per essere inviati ai lavori forzati nelle miniere, nei cantieri e nei campi. In quella stessa giornata \u00e8 stato stimato che furono uccisi un numero compreso tra i 9.000 e i 12.000 rom.\nPortogallo.\nIl Portogallo fu il primo paese europeo a ideare la deportazione forzata dei \"ciganos\", che non erano nati in quel paese e non potevano semplicemente essere espulsi. Giovanni III nel 1538 decret\u00f2 la deportazione in Africa e America del sud dei rom. A partire dal 1574, in seguito alla forte immigrazione dei rom che fuggivano dalle persecuzioni spagnole, i \"ciganos\" vennero deportati sistematicamente in Brasile, Capo Verde e Angola e condannati ai lavori forzati.\nInghilterra.\nIn Inghilterra nel 1530, con Enrico VIII, furono ordinati l'espulsione e il divieto d'ingresso dei rom. Ogni capitano di vascello che avesse contravvenuto a questi ordini era severamente punito, e ogni rom entrato illegalmente era condannato all'impiccagione.\nCon Edoardo VI fu introdotta una nuova legge, nel 1547, che stabiliva la schiavit\u00f9 fino a due anni per i rom i quali, se catturati dopo una eventuale fuga, venivano condannati alla schiavit\u00f9 a vita.\nDurante il regno di Maria Tudor (1553-1558), le pene in violazione delle leggi del 1530 vennero inasprite, i rom che entravano illegalmente in Inghilterra ricevevano un ordine di espulsione di 40 giorni, e in caso di rifiuto di lasciare il paese venivano considerati traditori e potevano essere condannati alla \"perdita della vita, della terra e dei beni\".\nNel corso del tempo, con la diminuzione dei rom in ingresso e l'aumento dei \"gypsies\" per nascita sul suolo d'Inghilterra, nel 1562 fu varata una legge \"Act for further punishment of Vagabonds, calling themselves Egyptians\" (Atto per le pene ulteriori per i vagabondi che si definiscono Egiziani), per il quale i rom nati in Inghilterra e Galles non sarebbero stati espulsi se avessero abbandonato i loro \"idoli\" e il loro stile di vita \"non cristiano\". Tutti gli altri sarebbero stati condannati alla perdita dei beni oppure alla messa a morte. In seguito gli inglesi alleviarono le pene con l'esilio forzato in America.\nAltre persecuzioni analoghe avvennero nell'Impero degli Asburgo, nei Paesi Bassi, in Svizzera e in altri paesi europei.\nL'assimilazione dei rom durante il regno di Maria Teresa d'Austria.\nDurante l'epoca dell'assolutismo illuminato, le politiche nei confronti delle minoranze di lingua roman\u00ed conobbero radicali cambiamenti.\nIl fallimento dei tentativi di allontanare permanentemente i rom dai domini dei sovrani port\u00f2, nella seconda met\u00e0 del Settecento, all'individuazione di metodologie alternative per risolvere il \"problema degli zingari\" attraverso l'assimilazione forzata, come misura alternativa all'espulsione.\nLe misure coercitive adottate dovevano portare i rom a rinunciare al loro stile di vita nomade, nel tentativo di trasformare parti della popolazione \"improduttiva\" in \"persone obbedienti, rispettabili e diligenti\". I rom di conseguenza non erano esclusi dal rafforzamento delle aspirazioni degli stati nazione centralizzati di esercitare il controllo sui cittadini. La coercizione a farli insediare e vivere nelle aree rurali, oppure imparando altri mestieri urbani, secondo l'idea che avrebbero accettato facilmente a rinunciare alla loro cultura, avrebbe cos\u00ec dovuto portare a una integrazione effettiva nel sistema economico e diventare dei \"buoni cristiani\".\nL'assunto fondamentale di queste politiche illuministe era basato sulla concezione che la cultura dei rom era \"inferiore\". Tale principio sostenne la necessit\u00e0, in moltissimi casi di togliere i bambini dalle loro famiglie per essere educati con valori cristiani e civili.\nTale politica, inaugurata in Spagna nel 1600, fu portata avanti da Maria Teresa d'Austria, nell'Impero austro-ungarico, influenzando altri sovrani europei nei decenni a seguire.\nTra il 1758 e il 1780, furono emessi quattro decreti. Nel primo provvedimento del 1758 si obbligavano gli \u201cZigani\u201d a sedentarizzarsi, impedendo loro di possedere cavalli o carri, furono assegnate loro delle terre e dei semi, furono resi passibili di pagare tasse sui loro raccolti (come per gli altri contadini del regno), dovevano abitare nelle case e in caso intendessero lasciare i villaggi dovevano chiedere una autorizzazione.\nIl successivo decreto del 1761 abol\u00ec il termine \u201cZigani\u201d rimpiazzandolo con i termini \"nuovi cittadini\", \"nuovi contadini\", \"nuovi ungheresi\" o \"neo-coloni\". I giovani rom dovevano imparare il mestiere del commercio, inoltre furono obbligati alla leva militare all'et\u00e0 di 16 anni, se abili al servizio militare.\nNel 1767, in seguito a una riforma che decentr\u00f2 il potere ai \"voivoda\", i rom divennero soggetti alle giurisdizioni locali (terzo decreto), allo stesso tempo furono obbligati a registrarsi.\nCon il provvedimento del 1773 furono proibiti i matrimoni tra rom, per incoraggiare i matrimoni misti. Per potersi sposare i rom avevano bisogno di un attestato che certificasse \"il giusto stile di vita e la conoscenza della dottrina cattolica\". Il decreto inoltre stabil\u00ec che i bambini degli \"zigani\", che non si adattavano alle leggi, che avevano compiuto i cinque anni, dovevano essere tolti alle loro famiglie e affidati ai contadini ungheresi. I bambini dovevano crescere isolati dai loro genitori, andare a scuola e imparare a diventare commercianti o contadini.\nGiuseppe II continu\u00f2 la politica di assimilazione forzata di Maria Teresa, introducendo nel 1783 un atto, il \"de Domiciliatione et Regulatione Zingarorum\", nel quale veniva imposto ai rom di adottare gli usi e i costumi dei villaggi dove erano stati obbligati a vivere, con la previsioni di severe punizioni se contravveniva alle restrizioni. L'uso della lingua roman\u00ec veniva punito con 24 frustate.\nLe politiche coercitive inaugurate da Maria Teresa d'Austria ebbero successo solo in Burgenland, dove un gran numero di rom \u00e8 stato \"assimilato\", con la conseguente scomparsa della lingua roman\u00ec e dei cognomi originari.\nIn altri territori della monarchia i rom fuggirono dai villaggi dove avrebbero dovuto assimilarsi, continuando il loro stile di vita, contando sull'assenza di adeguate risorse umane da parte dello stato per attuare le sanzioni.\nIn Spagna Carlo III di Borbone tent\u00f2 di civilizzare i \"gitanos\" nello stesso anno di Giuseppe II, nel 1783, con l'emissione della \"Pragmatica\", un testo di 44 articoli, nel quale veniva proibito il vagabondaggio, l'uso della lingua \"el cal\u00f3\", i loro costumi tradizionali, il commercio dei cavalli e le attivit\u00e0 legate all'itineranza.\nI \"gitanos\" erano obbligati a insediarsi in una localit\u00e0 a loro scelta e a praticare propri commerci. Le misure di Carlo III restarono per\u00f2 inapplicate per l'opposizione della maggioranza della popolazione spagnola che non li volevano nelle citt\u00e0 e si rifiutavano di impiegarli. La conseguenza fu che i \"gitanos\" continuarono praticare il nomadismo in condizioni ancora pi\u00f9 difficili e in circostanze di maggiore povert\u00e0.\nIn Germania le misure che vennero adottate nella previsione di obbligare i rom a insediarsi nelle campagne, portarono invece alla realizzazione degli insediamenti per gli \"zigani\", inaugurati dal Conte di Wittgenstein, a Sachsenhausennel 1771.\nFederico II di Prussia, contemporaneo e rivale di Maria Teresa d'Austria, realizz\u00f2 nel 1775 un insediamento permanente per i Sinti a Friedrichslohra, nella remota regione del Nordhausen. Il tentativo di assimilazione fall\u00ec e nel 1830 i Sinti furono obbligati ai lavori forzati e i loro figli tolti e affidati al convento di Martinsstift di Erfurt.\nLe politiche nei confronti della minoranza Rom fino al 1938.\nA partire dalla seconda met\u00e0 dell'Ottocento l'Impero austro-ungarico fu interessato da un'intensa ondata migratoria di comunit\u00e0 rom Cud\u017ea e Lovara, provenienti dalla regioni orientali dei carpazi.\nL'obbligo da parte delle municipalit\u00e0 di fornire accoglienza e servizi di base ai gruppi di nomadi port\u00f2 in poco tempo all'esplosione di gravi episodi di intolleranza.\nNel 1907, 28 province dell'impero chiesero l'istituzione di un archivio comune per il controllo dei rom. L'assenza di una legislazione adeguata spost\u00f2 a livello amministrativo il trasferimento delle misure da intraprendere per fronteggiarne l'afflusso. Le decisioni prese: la proibizione dell'elemosina e la deportazione verso i luoghi di residenza; documentano il carattere repressivo delle politiche \"anti-zingari\".\nL'assenza di risorse adeguate port\u00f2 al fallimento delle politiche di insediamento forzato che avevano caratterizzato le politiche di assimilazione dei rom in Austria e Ungheria fino al 1918, i rom furono di conseguenza costretti a riprendere la vita nomadica per sopravvivere. Nello stesso periodo cominciarono a crescere e diffondersi i pregiudizi e le tendenze criminalizzanti tra la popolazione residente.\nNelle regioni occidentali dell'Impero, nell'attuale Burgenland, l'incapacit\u00e0 e la non volont\u00e0 di affrontare la situazione dei rom port\u00f2 a drammatici cambiamenti. Le politiche di deportazione nelle aree di confine, attuate fin dal 1870, avevano portato a una massiccia concentrazione di comunit\u00e0, che vivevano in accampamenti di baracche, fuori dai villaggi. L'arretratezza economica delle regioni in cui erano stati deportati port\u00f2 al fallimento di ogni tentativo di integrazione.\nSimilarmente a quanto accadde in Germania nello stesso periodo, furono emessi provvedimenti restrittivi e istituiti registri di polizia, le cui statistiche furono utilizzate in seguito per criminalizzare i rom e provare la loro asocialit\u00e0. La stampa del Burgenland attu\u00f2 delle campagne radicali contro gli insediamenti che ebbero l'effetto di contribuire alla crescita dei sentimenti antigitani, chiedendo che la regione \"venisse liberata dalla presenza degli zingari\".\nIn seguito all'avvento del nazismo in Germania, il leader del Partito Nazionalsocialista Tedesco dei Lavoratori del Burgenland, Tobias Portschy, trov\u00f2 terreno fertile per portare avanti il suo progetto di \"deportazione e sterilizzazione degli Zingari\".\nIn Ungheria, nel 1931, il ministro dell'Interno adott\u00f2 un provvedimento per il restringimento del lavoro ambulante, limitando esclusivamente al luogo di residenza.\nNel 1938 fu emesso un ulteriore provvedimento nel quale i rom venivano identificati come sospetti criminali, aprendo nei fatti la strada alla persecuzione e alle deportazioni nei campi di sterminio nazisti.\nLe politiche per l'assimilazione dei Rom e dei Sinti in Germania.\nDurante il governo di Otto von Bismarck, il possesso della cittadinanza divenne un fattore di discriminazione per le politiche di assimilazione delle minoranze Sinti e Rom.\nA partire dal 1886, la distinzione tra \"nativi\" e \"forestieri\" divenne il principio in base al quale i governanti dei \"Land\" del \"Reich\" venivano istruiti per adottare le deportazioni o le misure amministrative nei confronti degli \"Zigani\", deprivando le minoranze dei loro mezzi di sussistenza. I provvedimenti adottati in Baviera e in Prussia, attraverso l'obbligo di disporre di carte d'identit\u00e0, passaporti, certificati sanitari, ecc.\nNel 1906 il Reich arriv\u00f2 a decretare, attraverso il Dipartimento dell'Interno, un provvedimento per \"il controllo della situazione degli Zingari\", in seguito adottato anche da altri paesi. La direttiva inclusa in questo decreto riprendeva il provvedimento del 1886, nel quale i rom e i sinti non nativi dovevano essere deportati, attraverso degli accordi bilaterali sottoscritti con la Svizzera, l'Impero austro-ungarico, la Russia, la Francia, l'Italia, la Danimarca, i Paesi Bassi e il Lussemburgo.\nGli zingari che in seguito alla deportazione avessero fatto ritorno nei territori del reich sarebbero stati arrestati e puniti per \"inottemperanza dell'ordine di espulsione\".\nLe direttive concernenti i \"nativi\" dividevano le misure da adottare in \"preventive\" e \"soppressive\", i minori che non erano venivano registrati venivano dati in affido ai servizi sociali, fu inoltre aumentata la sorveglianza dei rom e sinti da parte delle forze di polizia e furono aumentate le pene per gli \u201czingari delinquenti\u201d che commettevano reati.\nIn seguito alla creazione dei registri di \"zingari\", nella seconda met\u00e0 dell'Ottocento, da parte di alcune citt\u00e0 del Reich, furono create delle agenzie per la sorveglianza dei rom e dei sinti. La prima agenzia, creata a Monaco di Baviera nel 1899, contava 3350 file nel 1904 e divent\u00f2 in seguito, durante la Repubblica di Weimar, la principale struttura di controllo per la \"lotta contro gli zingari\".\nNel 1926 il governo della Baviera approv\u00f2 la \"legge per la lotta contro gli zingari, i vagabondi e non volenterosi al lavoro\", un atto che in nome della \"lotta preventiva contro il crimine\", legittimava le autorit\u00e0 a prendere misure contro persone che non avevano commesso nessun reato.\nNegli atti successivi gli \"Zingari\" vennero visti come potenziali criminali e trattati di conseguenza.\nA partire dagli anni 1920 una delle principali misure per la prevenzione dei crimini fu l'obbligo di registrazione degli \"zingari\" presso i dipartimenti di Polizia criminale. In Prussia furono introdotte le rilevazioni delle impronte digitali e la registrazione dei dati biometrici e dei particolari delle persone, inclusi I minori.\nLe misure restrittive adottate dall'Impero tedesco e in seguito dalla repubblica di Weimar, contribuirono enormemente alla costruzione ideologica del \"problema degli zingari\", e contribu\u00ec a edificare le basi ideali per l'ideologia nazista.\nL'esistenza dei file delle agenzie per il controllo degli zingari divent\u00f2 in seguito la base per la raccolta di informazioni per la deportazione, l'internamento e lo sterminio dei Rom e dei Sinti dopo l'avvento del terzo reich, nel 1933.\nPorrajmos.\n\"Porrajmos\" (in lingua roman\u00ed: devastazione, grande divoramento), \u00e8 il termine con cui i rom descrivono il tentativo del regime nazista di sterminare il loro popolo.\nDurante l'olocausto i rom subirono persecuzioni pari a quelle degli ebrei. Nel 1935 la \"legge di Norimberga\" priv\u00f2 i rom della cittadinanza tedesca, dopo quella data essi furono oggetto di violenze, imprigionati in campi di concentramento e successivamente soggetti a genocidio nei campi di sterminio nazisti. Questa politica di sterminio fu attuata anche nei territori occupati dalla Germania nazista durante la guerra e dai loro alleati e in particolare dalla Croazia, dalla Romania e dall'Ungheria.\nPoich\u00e9 non si conosce con accuratezza il numero di rom che al 1935 vivevano in quei territori, \u00e8 difficile dire con precisione quante furono le vittime. Ian Hancock, direttore del \"Programma di studi Rom\" presso l'Universit\u00e0 del Texas ad Austin, suggerisce una cifra che oscilla tra le 500\u00a0000 e il milione e mezzo di vittime, mentre una stima di 220/500\u00a0000 vittime \u00e8 fatta da Sybil Milton, storico dell'\"Holocaust Memorial Museum\".\nNell'Europa centrale, nei protettorati di Boemia e Moravia, lo sterminio fu cos\u00ec accurato che port\u00f2 alla completa scomparsa della lingua roman\u00ec-boema.\nDopoguerra.\nNel dopoguerra in Svizzera il programma eugenetico \"Kinder der Landstrasse\", appoggiato e finanziato dalle autorit\u00e0, sottrasse dai 600 ai 2000 bambini Jenisch alle loro famiglie. La sterilizzazione forzata delle donne roman\u00ec era inoltre pratica corrente in Cecoslovacchia e altri paesi del blocco ex sovietico.\nL'antiziganismo \u00e8 proseguito anche negli anni 2000, in particolare in Slovacchia, Ungheria, Slovenia e Kosovo. \nIn Bulgaria, il professor Ognian Saparev ha scritto articoli che affermano che \"gli zingari\" sono culturalmente inclini a frodi e utilizzano il loro status minoritario per \"ricattare\" la maggioranza. L'Unione europea ha condannato la Repubblica ceca e la Slovacchia nel 2007 per la separazione forzata dei bambini romani dalle scuole regolari\nSi stima che nel mondo ci siano tra i 12 e i 15 milioni di rom. Tuttavia il numero ufficiale di rom \u00e8 incerto in molti paesi. Questo anche perch\u00e9 molti di loro rifiutano di farsi registrare come etnia rom per timore di subire discriminazioni.\nMovimento politico.\nDopo la seconda guerra mondiale ha preso forma un movimento che \u00e8 arrivato in occasione del primo congresso nel 1971 a Londra alla creazione dell'Unione Internazionale dei Rom. Questa Unione mira al riconoscimento di un'identit\u00e0 e di un patrimonio culturale e linguistico nazionale senza stato n\u00e9 territorio, cio\u00e8 presente in tutti i paesi europei.\nLa bandiera rom, in lingua roman\u00ed \"O styago le romengo\", \u00e8 la bandiera internazionale del popolo rom, uno dei pochi simboli ufficiali di unit\u00e0 per questa popolazione nomade. \u00c8 stata creata dall\"Uniunea Generala a Romilor din Romania\" (Unione generale dei Rom di Romania) nel 1933, e approvata ufficialmente nel 1971 dai delegati internazionali al primo Congresso Mondiale Rom. Durante il medesimo Congresso venne anche ufficializzato l'inno della popolazione Rom, \"Gelem, Gelem\" (anche noto come \"Romale Shavale\").\nLa bandiera \u00e8 costituita da due bande orizzontali, la superiore azzurra e l'inferiore verde, che rappresentano il cielo e la terra. Al centro campeggia una ruota raggiata rossa, che rappresenta il continuo migrare dei Rom. Tale ruota \u00e8 simile a quella presente sulla bandiera indiana, luogo d'origine di questa popolazione, sebbene in quest'ultima essa rappresenti piuttosto un \"chakra\" che una ruota vera e propria."}
{"id": "2560240", "revid": "256896", "url": "https://it.wikipedia.org/wiki?curid=2560240", "title": "UGAI", "text": ""}
{"id": "2560248", "revid": "287204", "url": "https://it.wikipedia.org/wiki?curid=2560248", "title": "Campeonato Brasileiro S\u00e9rie A 1996", "text": "Il Campeonato Brasileiro S\u00e9rie A 1996 (in italiano Campionato Brasiliano Serie A 1996) \u00e8 stato la 26\u00aa edizione del massimo campionato brasiliano di calcio.\nFormula.\nPrimo turno: ognuna delle 24 squadre affronta una volta tutte le altre. Si qualificano alla fase finale le prime 8 classificate mentre retrocedono in S\u00e9rie B le ultime 4.\nSecondo turno: 8 squadre divise in 2 gruppi di 4 club ciascuno. Ciascuna squadra affronta in partite di andata e ritorno tutte le componenti del proprio girone. Si qualificano alla finale i vincitori dei due gironi.\nFinale: gara in partita di andata e ritorno. In caso di parit\u00e0 \u00e8 considerata vincitrice la squadra che ha ottenuto il miglior risultato nei turni precedenti, che gioca in casa la partita di ritorno."}
{"id": "2560250", "revid": "2091899", "url": "https://it.wikipedia.org/wiki?curid=2560250", "title": "Paul Neumann (nuotatore)", "text": "Partecip\u00f2 alle gare di nuoto delle prime Olimpiadi moderne, nel 1896 ad Atene.\nNeumann gareggi\u00f2 nei 500m e nei 1200m stile libero, vincendo la gara dei 500m con un tempo di 8'12\"6, beneficiando dell'assenza dalla competizione di Alfr\u00e9d Haj\u00f3s, che poco prima aveva vinto la gara dei 100m stile libero, saltando la gara per preparare i 1200m. Neumann non ebbe l'opportunit\u00e0 di riposarsi tra i 500m e i 1,200m, cosa che port\u00f2 il suo ritiro nella gara pi\u00f9 lunga.\nFiglio di un medico ebreo conosciuto in tutto il mondo, Neumann guadagn\u00f2 per la prima volta la notoriet\u00e0 quando vinse nel 1892 il Campionato Nazionale Austriaco di Nuoto in un fiume. Nel 1894, vinse il Campionato Nazionale Austriaco nei 500m stile libero, con il tempo di 9'24\"2.\nDopo il successo delle Olimpiadi di Atene, Neumann emigr\u00f2 negli Stati Uniti per diventare uno studente del German Medical College di Chicago. In 1897, si trasfer\u00ec nell'University of Pennsylvania, dove pratic\u00f2 pallanuoto. In seguito divenne un medico ed ottenne anche un dottorato in filosofia\nNel 1897, Neumann stabil\u00ec il record del mondo nelle gare di due, tre, quattro e cinque miglia, mentre gareggiava per la Chicago Athletic Association. Lo stesso anno, vinse il campionato Nazionale statunitense e Canadese di Nuoto in Stile Libero. Nel 1898, fu campione nazionale canadese nelle 880 yarde stile libero.\nNel 1986, venne inserito nella International Swimming Hall of Fame, l\"'Hall of Fame\" internazionale dei nuotatori, come \"pioniere\".\nInoltre era membro dell'International Jewish Sports Hall of Fame."}
{"id": "2560251", "revid": "767487", "url": "https://it.wikipedia.org/wiki?curid=2560251", "title": "Lisa Andreas", "text": "Rappresenta Cipro, dopo aver vinto la selezione nazionale, all'Eurovision Song Contest 2004, con la canzone \"Stronger Every Minute\", superando la semifinale e raggiungendo la quinta posizione in finale, con 170 punti, il risultato migliore conseguito da questo paese in pi\u00f9 di 25 anni di partecipazione.\nHa ottenuto 5 punti nella semifinale ed un altro nella finale dalla Turchia, risultato storico per la situazione politica scatenata a causa della Repubblica Turca di Cipro Nord, de jure parte di Cipro, de facto occupata dai militari turchi e proclamatasi indipendente nel 1974, ma non riconosciuta a livello internazionale. Allo stesso modo Cipro ha concesso 4 punti e lo scambio si \u00e8 ripetuto ma solo da parte di quest'ultimo stato.\nBiografia.\nLisa Andreas \u00e8 nata in Inghilterra ma \u00e8 stata battezzata a Cipro. Ha vissuto a Nicosia per due anni da bambina, ma ritorn\u00f2 in Gran Bretagna dopo che suo nonno ebbe dei problemi di salute."}
{"id": "2560252", "revid": "785863", "url": "https://it.wikipedia.org/wiki?curid=2560252", "title": "Razzie Award alla peggior colonna sonora", "text": "Il Razzie Award for Worst Musical Score \u00e8 stato un premio annuale assegnato dai Golden Raspberry Awards per la peggior colonna sonora dell'anno. Di seguito sono elencate le classifiche per il Razzie Award alla peggior colonna sonora dal 1981 al 1985. La colonna sonora di \"Yentl\" vinse l'Oscar alla migliore colonna sonora nel 1983. Gli unici musicisti italiani a venire nominati nella categoria sono stati Ennio Morricone per \"Butterfly - Il sapore del peccato\" (1982) e \"La cosa\" (1982), Giorgio Moroder per \"Superman III\" (1983), \"Metropolis 1984\" (1984) e \"Ladro di donne\" (1984) e Guido e Maurizio De Angelis per \"Il mondo di Yor\".\nDurante l'ultima edizione il premio \u00e8 stato assegnato al musicista Vince DiCola per il film film \"Rocky IV\"."}
{"id": "2560254", "revid": "61051", "url": "https://it.wikipedia.org/wiki?curid=2560254", "title": "MiG-29", "text": ""}
{"id": "2560260", "revid": "6923", "url": "https://it.wikipedia.org/wiki?curid=2560260", "title": "Trony", "text": "Trony \u00e8 una catena italiana di negozi specializzati nella vendita di elettrodomestici, prodotti di elettronica di consumo, di informatica e telefonia.\nTrony era un gruppo formato inizialmente da 18 soci, distribuiti su tutto il territorio nazionale, che comprendeva complessivamente 186 punti vendita: i collaboratori ammontavano a circa 2500 unit\u00e0. Al 18 aprile 2019, la catena \u00e8 arrivata a 209 punti vendita, di cui 19 a marchio Mini-Trony, superando i 3500 addetti.\nGruppo Rinascente.\nL'insegna viene costituita nel 1991 come catena di negozi di elettronica del gruppo La Rinascente che apre un primo negozio il 28 settembre dello stesso anno presso il centro commerciale \"Rho Center\" a Rho nel milanese. Trony era una societ\u00e0 controllata al 51% dalla Rinascente, mentre la quota restante era nelle mani di Sogema, un gruppo d'acquisto costituito dagli aderenti al consorzio di distribuzione specializzata Expert che controllava in Lombardia una quota rilevante del mercato degli elettrodomestici. Il progetto del gruppo Rinascente prevedeva che all'apertura del punto di vendita di Rho ne seguissero altre, in rapida successione nel corso del 1992. I negozi Trony furono dislocati prevalentemente all'interno dei centri commerciali e degli ipermercati del gruppo. L'obiettivo di Trony era quello di coprire entro un triennio l'1,5% di un mercato globale stimato in 6 miliardi di euro (12.000 miliardi di lire). Uno scopo che doveva essere raggiunto sia attraverso i centri commerciali che con strutture autonome.\nGrossisti Riuniti Elettrodomestici.\nNel 1996, a causa del forte deficit accumulato dalla societ\u00e0, il gruppo torinese mette in vendita il marchio Trony, che viene ceduto ad Unieuro, che a sua volta la vende ad un gruppo imprenditoriale milanese denominato \"Grossisti Riuniti Elettrodomestici (GRE)\".\nNel 1997 viene lanciata ufficialmente come catena nazionale, al fine di contrastare i grandi gruppi esteri che si stavano lanciando sul mercato italiano.\nNel gennaio del 2012 la compagine sociale cresce e si rinforza, grazie alla joint venture fra Co-Pre, storica Cooperativa fondata nel 1971 e presieduta da Giuliano Sbaraini e CO.V.E., Cooperativa Veneta di rivenditori elettrodomestici ed elettronica di consumo presieduta da Luca Castagna. Le due realt\u00e0 formano GCC, un unico grande consorzio che opera nell'orbita G.R.E. per conseguire maggiore efficienza sul mercato e nei rapporti con l'Industria sul fronte dello sviluppo della rete. G.R.E. conta all'epoca oltre 331 punti vendita attivi sul territorio nazionale con le insegne Trony per i centri urbani pi\u00f9 grandi e Sinergy per i comuni pi\u00f9 piccoli.\nL'espansione pianificata negli ultimi anni esprime l'interesse dei soci a investire risorse per fidelizzare la clientela e presidiare strategicamente il territorio, nei bacini pi\u00f9 importanti o dove le insegne Trony e Sinergy non siano presenti. La scelta delle location \u00e8 strettamente vincolata da opportunit\u00e0 concrete indipendentemente dalla presenza di centri commerciali.\nTrony \u00e8 controllata da 23 aziende azioniste che possiedono una partecipazione paritetica, nel rispetto delle proprie origini cooperativistiche. La societ\u00e0 \u00e8 condotta da un consiglio di amministrazione presieduto da Giuliano Sbaraini e composto da altri 6 membri che, oltre ad essere un'ampia rappresentanza della base sociale, garantiscono anche numericamente la pluralit\u00e0 dei soci.\nAcquisizione di Darty Italia.\nIl 21 novembre 2012 Darty Italia sigla un accordo di partenariato con il gruppo italiano DPS Group, all'epoca socio di maggioranza di Trony-GRE, per il passaggio di 20 negozi Darty posizionati in Veneto, Piemonte, Emilia-Romagna, Lombardia e Liguria sotto l'insegna Trony concretizzatosi nel mese di marzo 2013. L'accordo prevede anche l'entrata di Darty nell'azionariato DPS Group pari al 15% del capitale.\nAcquisizione di Fnac Italia.\nIl 22 aprile 2013, il liquidatore di Fnac Italia, Matteo Rossini, firma un accordo per la cessione dei cinque negozi ancora aperti a DPS Group.\nNell'estate del 2013, poi, DPS Group tramite una nuova societ\u00e0 denominata FRC Group prende in gestione, con affitto di ramo d'azienda, i negozi collocati nei centri storici di Milano, Torino, Genova, Verona e Napoli mantenendo l'insegna Fnac. I cinque negozi vengono riaperti il 15 luglio, senza avere pi\u00f9 alcun legame societario con la societ\u00e0 francese. Nella primavera del 2014 DPS Group completa l'acquisizione dei punti vendita Fnac di Milano, Napoli, Genova e Verona (Torino viene chiuso a causa di uno sfratto esecutivo). Tra il mese di maggio e agosto l'insegna Fnac scompare definitivamente dal territorio italiano, venendo sostituita da Trony. Tra agosto 2017 e gennaio 2018 tutti e quattro i negozi vengono chiusi.\nEntrata del gruppo Papino.\nIl 23 marzo 2014 Papino Elettrodomestici S.p.A., storico dettagliante siciliano e da anni fra i soci pi\u00f9 noti del gruppo Expert, ha firmato un accordo di partenariato con il gruppo GRE in cui dal 30 marzo ha iniziato la conversione dei 30 punti vendita dall'insegna svizzera a quella italiana. Il 18 aprile 2019, inaugura a Maregrosso (ME), il suo 37\u00ba punto vendita a marchio Trony.\nCrisi e chiusura di punti vendita.\nIl 21 marzo 2017, la societ\u00e0 EDOM S.p.A. che deteneva la licenza esclusiva dell'insegna Trony a Roma, fallisce per bancarotta fraudolenta sancendo la chiusura di tutti gli otto punti vendita della capitale. I negozi subiranno diverse sorti: tre sono stati ceduti al Gruppo Nova facente capo ad Euronics mentre il punto vendita dell'Eur viene rilevato da Unieuro. Dal 5 ottobre 2017 quattro degli ex punti vendita sono stati riaperti con l'insegna di Trony segnando il ritorno della catena nella capitale, salvo poi essere ceduti a Euronics da settembre 2018.\nNel 2017 DPS Group, che fa capo all'imprenditore pugliese Antonio Piccinno, causa investimenti errati e una gestione non all'altezza della concorrenza, si trova in grande difficolt\u00e0: a settembre 2017 concede in affitto i negozi attivi a Vertex, societ\u00e0 controllata da Aldo Piccinno, figlio di Antonio mentre DPS Group viene messa in liquidazione. A gennaio 2018 i negozi di Veneto e Lombardia, in vista di una possibile acquisizione, vengono retrocessi da Vertex a DPS Group in liquidazione. Il 26 gennaio 2018, DPS Group \u00e8 ammessa alla procedura del concordato in bianco dal Tribunale di Milano con i lavoratori pagati nella quota stabilita dal commissario di DPS, Alfredo Haupt. Il 17 marzo, tutti i negozi ancora controllati da Vertex, tranne il punto vendita di Taranto, vengono retrocessi a DPS.\nIl 18 marzo 2018, la societ\u00e0 DPS Group viene dichiarata fallita e vengono chiusi 43 punti vendita situati in Veneto, Lombardia, Piemonte, Liguria e Puglia.\nIl peso che DPS Group aveva nel fatturato di GRE era di circa il 27% (2016).\nA Luglio 2018 Unieuro tramite la procedura indetta dalTribunale rileva 8 negozi ex DPS situati nelle province di Milano (3), Imperia (2), Padova, Potenza e Taranto, che riaprono nell'autunno dello stesso anno.\nNel 2019, il Gruppo Papino annuncia oltre 80 esuberi in alcuni dei suoi 32 punti vendita, di cui 31 in Sicilia e uno a Benevento, iniziando quindi la chiusura di molti dei suoi punti vendita, portando alla catena Trony la perdita di molti negozi nel territorio Siciliano, specie nella provincia di Palermo, Messina, e Catania.\nNonostante la proposta da parte delle categorie sindacali di accedere agli ammortizzatori sociali e la richiesta del bilancio del 2018, dall\u2019azienda non \u00e8 arrivata alcuna risposta.\nNel 2020 in Lombardia il Gruppo IF65 della famiglia Odolini, azionista GRE, tramite la sua controllata Supermedia S.p.A. gestisce 31 punti vendita Trony in negozi di propriet\u00e0, gi\u00e0 affermati sul territorio con insegna Supermedia, spesso ubicati nei centri commerciali del gruppo a fianco dei negozi Italmark, Sportland, Stilnovo.\nLancio insegna Mini-Trony.\nNel 2016 G.R.E. Spa, societ\u00e0 titolare delle insegne Trony e Sinergy, vara un programma di affiliazione rivolto ad imprenditori e negozi indipendenti nel settore della distribuzione di prodotti di elettronica di consumo. In tale contesto, Stefano Belingheri, Direttore Generale di GRE Spa afferma: \u201cLa nostra competenza arriva oggi \u2018sotto casa\u2019 grazie al programma MiniTrony: ci rivolgiamo a realt\u00e0 di medio-piccole dimensioni che fanno della prossimit\u00e0 alla clientela un forte vantaggio competitivo. L\u2019affiliazione al programma consentir\u00e0 loro di consolidare la propria posizione nel panorama distributivo locale e di crescere ulteriormente in termini di notoriet\u00e0, posizionamento e fatturato\".\nAl 31 marzo 2019 i negozi Mini-Trony attivi sono 19."}
{"id": "2560277", "revid": "287204", "url": "https://it.wikipedia.org/wiki?curid=2560277", "title": "CHXR 73", "text": "CHXR 73 \u00e8 un sistema binario che appare come un oggetto della 20\u00aa magnitudine nella costellazione del Camaleonte, distante circa 550 anni luce dal Sistema solare.\nCHXR 73 A.\nLa stella principale del sistema, CHXR 73 A, \u00e8 una giovane nana rossa di classe spettrale M3, con una massa pari a 0,35 volte quella del nostro Sole. La sua et\u00e0 \u00e8 stata stimata essere di 2 milioni di anni da un confronto con quella di altri membri della nube molecolare del Camaleonte I (ChaI), a cui la stella appartiene. La sua luminosit\u00e0 \u00e8 pari a 0,45 luminosit\u00e0 solari ed \u00e8 stata stimata una temperatura superficiale di 3.035 K.\nCHXR 73 B.\nLa sua compagna, CHXR 73 B, \u00e8 stata scoperta nel settembre del 2006 attraverso il Telescopio spaziale Hubble in orbita a 210 UA dalla stella principale. Con una massa di 12 masse gioviane, CHXR 73 B \u00e8 appena sotto la soglia per la fusione del deuterio e cos\u00ec \u00e8, tecnicamente, un pianeta. Tuttavia, la grande distanza suggerisce che non possa essersi formata all'interno del piccolo disco protoplanetario della stella, ma dovrebbe essersi formata per collasso gravitazionale, cos\u00ec come \u00e8 accaduto per la stella principale. In tal caso, CHXR 73 B va pi\u00f9 correttamente classificata come una nana bruna. Sarebbe possibile determinare la correttezza di quest'ipotesi sulla sua formazione, se fosse individuato attorno alla nana bruna un disco protoplanetario. Tuttavia gli strumenti attualmente in orbita non consentono di effettuare l'osservazione, mentre una risposta potrebbe giungere in seguito al lancio del Telescopio Spaziale James Webb nel 2014.CHXR 73 B ha una magnitudine assoluta pari ad 1/100 di CHXR 73 A.\nCollegamenti esterni.\n "}
{"id": "2560279", "revid": "287204", "url": "https://it.wikipedia.org/wiki?curid=2560279", "title": "CHXR 73 B", "text": ""}
{"id": "2560280", "revid": "161273", "url": "https://it.wikipedia.org/wiki?curid=2560280", "title": "CHXR 73 b", "text": ""}
{"id": "2560281", "revid": "767487", "url": "https://it.wikipedia.org/wiki?curid=2560281", "title": "L'amore non basta (film)", "text": "L'amore non basta \u00e8 un film del 2008, diretto da Stefano Chiantini.\nTrama.\nNella citt\u00e0 abruzzese di L'Aquila, Martina fa la hostess nell'aeroporto: una giovane ragazza allegra che per\u00f2 non riesce a studiare come dovrebbe all'universit\u00e0. Il suo vicino di paese, Angelo, nonch\u00e9 coetaneo, \u00e8 un ragazzo molto pi\u00f9 timido e introverso. Un giorno Angelo viaggia nell'aereo con Martina e si dimentica il diario. Martina lo legge, e scopre che lui \u00e8 innamorato di lei, e ben presto sboccia la passione.\nRealizzazione.\nIl film \u00e8 stato girato completamente a L'Aquila e paesi limitrofi. L'aeroporto \u00e8 quello di Preturo."}
{"id": "2560295", "revid": "729019", "url": "https://it.wikipedia.org/wiki?curid=2560295", "title": "Shadows over Camelot", "text": "Shadows over Camelot \u00e8 un gioco da tavolo cooperativo creato da Serge Laget e Bruno Cathala e pubblicato dalla Days of Wonder nel 2005. Il gioco \u00e8 stato distribuito in Germania con il nome \"Schatten \u00fcber Camelot\" e in Francia con il nome \"Les Chevaliers de la Table Ronde\"; in Italia \u00e8 invece ancora inedito.\nIl gioco \u00e8 ambientato all'epoca di Re Art\u00f9 e vede i giocatori, nei panni dei cavalieri della tavola rotonda, impegnati in eroiche imprese al fine di difendere il regno di Camelot dalle forze oscure che lo minacciano. Per poter vincere i giocatori devono collaborare, ma talvolta tra loro si nasconde un traditore che ha il compito di impedire ai cavalieri di salvare il regno.\nNel 2008 \u00e8 stata distribuita l'espansione Merlin's Company, anch'essa inedita in Italia.\nIl gioco.\nContenuto della scatola.\nIl gioco si compone di numerose componenti:\nMerlin's Company.\nL'espansione, Merlin's Company, pubblicata nel 2008 sempre da Days of Wonder, comprende:\nIn Merlin's Company, inoltre, il numero massimo di giocatori si sposta da sette a otto, con la possibilit\u00e0 (da sette giocatori in su) di avere due traditori contemporaneamente."}
{"id": "2560299", "revid": "767487", "url": "https://it.wikipedia.org/wiki?curid=2560299", "title": "Willem Johan van Bloomestein", "text": "Biografia.\nWillem Johan van Bloomestein nacque nel 1905 nelle Indie Orientali Olandesi.\nNel 1928 si laure\u00f2 in ingegneria nelle Indie Orientali Olandesi, comincici\u00f2 la sua carriera costruendo opere per l'irrigazione a Purwakarta.\nNel 1929 spos\u00f2 Louise van Polanen Petel, figlia di proprietari di piantagioni di canna da zucchero a Bandung. La coppia si stabil\u00ec a Purworejo e la coppia ebbe due figli nel 1931 e nel 1934.\nNel 1936 part\u00ec per l'Europa, si specializz\u00f2 con una borsa di studio offerta dalla \"Indische Waterstaat\" sulle turbine e l'energia idroelettrica in Germania a Monaco di Baviera e a Karlsruhe.\nRitornato nelle Indie Orientali Olandesi si trasfer\u00ec a Semarang dove progett\u00f2 un sistema di irrigazione per coprire 20.000 ettari.\nDopo la conquista delle Indie Orientali Olandesi da parte dell'Impero Giapponese nel 1941 venne internato a Djatingaleh, ma poco i giapponesi li lasciarono la possibilit\u00e0 di continuare il suo lavoro e di rivedere la famiglia.\nNel 1948 pubblica un piano per l'irrigazione di Batavia, capitale delle Indie Orientali Olandesi, che verr\u00e0 attuato solo dal 1957.\nNel 1949 lascia le Indie Orientali Olandesi, che sono diventate l'Indonesia indipendente e entra a far parte della FAO e nel 1951 si trasferisce in Pakistan orientale (ora Bangladesh) a Dacca dove progetta un piano per l'irrigazione e contro le inonandazioni del Gange e del Brahmaputra.\nNel 1964 diventa consulente del governo del Suriname e conclude i lavori del Lago Brokopondo di 1560\u00a0km\u00b2, ottenuto sbarrando il fiume Suriname e progetta altri sbarramenti.\nIn quel periodo vive con la moglie a Paramaribo.\nNel 1970 si trasferisce nei Paesi Bassi e va a vivere a Rijswijk, poi dal 1977 a Voorburg e nel 1979 a Eemnes.\nDal 1986 il Lago Brokopondo di 1560\u00a0km\u00b2 \u00e8 conosciuto come Lago Prof. Dr. Ing. W.J. van Blommestein (\"Prof. Dr. Ir. W.J. van Blommesteinmeer\" in olandese)."}
{"id": "2560304", "revid": "113757", "url": "https://it.wikipedia.org/wiki?curid=2560304", "title": "W.J. van Blommestein", "text": ""}
{"id": "2560306", "revid": "55935", "url": "https://it.wikipedia.org/wiki?curid=2560306", "title": "Albrighi, Segati e C.", "text": ""}
{"id": "2560307", "revid": "339392", "url": "https://it.wikipedia.org/wiki?curid=2560307", "title": "Nave Transylvania", "text": ""}
{"id": "2560312", "revid": "767487", "url": "https://it.wikipedia.org/wiki?curid=2560312", "title": "Semantica formale", "text": "Nel campo dell'informatica teorica, il termine semantica formale riguarda i modelli matematici che definiscono formalmente i linguaggi di programmazione o, pi\u00f9 generalmente, la computazione stessa.\nEsistono molteplici approcci allo studio di queste semantiche; i quali ricadono in 3 categorie principali:"}
{"id": "2560316", "revid": "124123", "url": "https://it.wikipedia.org/wiki?curid=2560316", "title": "Sadao Yamanaka", "text": "Ha diretto ventiquattro film in cinque anni, dei quali solo tre sono sopravvissuti. \u00c8 stato un importante innovatore del genere \"jidaigeki\".\nBiografia.\nDopo aver lavorato cinque anni come sceneggiatore e aiuto regista presso gli studi Makino, Yamanaka debutta alla regia nel 1932, con \"Iso no Genta - Dakine no nagawakizashi\" (\"Genta di Iso: costretto a dormire sempre con la spada al fianco\"). \u00c8 il primo dei ben ventiquattro film che realizza nel giro di soli cinque anni, sperimentando ampiamente le possibilit\u00e0 offerte dal genere \"jidageki\" e ricevendo svariati premi in riconoscimento del valore innovativo delle sue opere. \nLa sua carriera termina nel 1937, con \"Ninj\u014d kamifusen\" (\"Sentimenti umani e palloncini di carta\"), il suo film pi\u00f9 pessimistico, dal chiaro messaggio eversivo, poich\u00e9 viene forzatamente arruolato nell'esercito imperiale e inviato al fronte, in Manciuria, dove muore prematuramente a soli 29 anni.\nTemi e stile.\nYamanaka \u00e8 il leader di un gruppo di otto giovani cineasti di Kyoto, fra i quali Hiroshi Inagaki e Ry\u014dhei Arai, riuniti nel cosiddetto \"Narutaki gumi\" (\"gruppo Narutaki\", dal quartiere di residenza), il cui obiettivo \u00e8 rinnovare il \"jidaigeki\", sostituendo ai toni elegiaci e romantici tipici del genere un carattere pi\u00f9 realistico, proponendo personaggi e modelli di comportamento pi\u00f9 vicini alla realt\u00e0 e utilizzando uno stile pi\u00f9 semplice, meno enfatico e magniloquente, per avvicinarlo allo spirito e alle potenzialit\u00e0 del \"gendaigeki\". \nDal punto di vista tematico, alle gesta degli eroici samurai affianca i piccoli eventi della vita quotidiana della gente comune, dei ceti pi\u00f9 popolari, e si concede di ironizzare sul mito del \"bushid\u014d\". Mette in scena anche personaggi gi\u00e0 conosciuti e portati sullo schermo da altri registi, come Kunisada Ch\u016bji e Tange Sazen, ma li cala in un contesto realistico.\nDal punto di vista stilistico, Yamanaka, unico della sua generazione, usa principalmente campi lunghi, raramente primi piani, tiene la macchina da presa quasi immobile, spesso lontano dai personaggi, che entrano ed escono lateralmente dall'inquadratura, con ritmo sempre diverso, vi sono frequenti spazi vuoti nell'immagine. \nIn diversi casi collabora con la troupe teatrale Zenshinza, a cui chiede per\u00f2 una recitazione nuova, per toni e gestualit\u00e0, rispetto all'abituale artificiosit\u00e0 di repertorio, per adeguarsi a dialoghi basati su un linguaggio moderno e semplice.\nFilmografia.\nTra virgolette la traduzione letterale del titolo, in assenza di un titolo italiano per film non distribuiti in Italia."}
{"id": "2560317", "revid": "135491", "url": "https://it.wikipedia.org/wiki?curid=2560317", "title": "Yamanaka Sadao", "text": ""}
{"id": "2560319", "revid": "1543377", "url": "https://it.wikipedia.org/wiki?curid=2560319", "title": "Vaspurakan", "text": "Vaspurakan (anche traslitterato con Vasbouragan nell'Armenia occidentale; armeno: \u054e\u0561\u057d\u057a\u0578\u0582\u0580\u0561\u056f\u0561\u0576, che significa \"terra nobile\" o \"terra di pr\u00ecncipi\") fu inizialmente una provincia e dunque un regno dell'Armenia Maggiore durante il medioevo incentrato intorno al lago di Van. La regione viene considerata la culla della civilt\u00e0 armena. Durante la maggior parte della sua storia venne governata dalla dinastia degli Ardzruni, che per prima crearono un principato in questa regione. Durante la sua pi\u00f9 grande estensione Vaspurakan comprendeva le terre tra i laghi di Van e Urmia (anche note come \"Kaputan\") nel 908. Durante questo tempo esse furono sotto la sovranit\u00e0 del regno di Ani. Contrariamente al Vaspourakan, l'Armenia bagratide continu\u00f2 a combattere energicamente le forze invasori. Nel 1021, i turchi selgiuchidi subirono una dura sconfitta da parte dell'esercito armeno, condotto da Vasak Pahlavouni, morto durante la battaglia.\nVaspurakan venne elevata allo stato di regno nel 908. Annessa all'impero bizantino nel 1021 divenne nota come provincia di Basprakania o Media. Intorno al 1050 l'intera provincia di Basprakania venne a fondersi con quella di Taron.\nIl regno di Vaspurakan non ebbe nessuna capitale specifica, dato che il re si muoveva con la sua corte e quindi trasferendosi da un luogo all'altro \u2013 Van, Ostan/Vostan (odierna Geva\u015f), e cos\u00ec via.\nRegnanti.\nDopo l'annessione bizantina la dinastia continu\u00f2 con Derenic, figlio di Gurgen Khatchik, che divenne signore di Antzivaziq nel 1004 ed ebbe due fratelli: Gugik e Ashot. Anche Re Seneqerim ebbe diversi figli tra cui David, Atom, Abushal e Costantino. Un personaggio della storia medievale portoghese, Mendo Al\u00e3o, \u00e8 da alcune fonti collegato a Senekerim avendone sposato una figlia. David ebbe una figlia che spos\u00f2 Re Gagik II di Ani.\nUn altro ramo della famiglia appare nella persona di Khatchik il Grande nel 1040, il quale ebbe tre figli: Hasan, Djendjluk e Ishkhanik. Hasan ebbe un figlio chiamato Abelgharib il quale a sua volta ebbe una figlia che and\u00f2 in sposa a Re David di Ani.\nCantoni.\nVapusrakan venne divisa in 35 cantoni o distretti che di solito prendono il nome dal \"nashrakar\" (capo cantone) locale che li govern\u00f2:"}
{"id": "2560322", "revid": "102480170", "url": "https://it.wikipedia.org/wiki?curid=2560322", "title": "Julia Smith", "text": "Biografia.\nGi\u00e0 prima ballerina del Moulin Rouge, approda in Rai al fianco di Giorgio Panariello in due sue trasmissioni di punta, la prima \u00e8 \"Torno Sabato... e tre\" (2003) mentre la seconda \u00e8 \"Ma il cielo \u00e8 sempre pi\u00f9 blu\" (2004), dove \u00e8 prima ballerina.\nAncora esordiente nei mesi di aprile e maggio del 2004 presenta su Italia 1, a fianco del conduttore Enrico Papi, il programma \"3, 2, 1 Baila\" conosciuto meglio come il \"Karaoke fatto con i piedi\" che far\u00e0 ballare ragazzi nelle piazze di tutta Italia.\nCompare in \"Sabato Italiano\", al fianco di Pippo Baudo (2005). Mentre nel 2006 la vediamo tra i ballerini professionisti della trasmissione \"Amici di Maria De Filippi\". Nel 2007 \u00e8 la prima ballerina del corpo di ballo della trasmissione Rai condotta da Massimo Ranieri, intitolata \"Tutte donne tranne me\".\nInfine Raiuno, nel programma d'intrattenimento serale \"Supervariet\u00e0\" (che ripropone sketch comici televisivi di tutti i tempi), la inserisce frequentemente in brevi balli, come fossero degli \"stacchetti televisivi\", tra la messa in onda di un filmato e l'altra."}
{"id": "2560323", "revid": "124547765", "url": "https://it.wikipedia.org/wiki?curid=2560323", "title": "Paytakaran", "text": "Il Paytakaran (armeno: \u0553\u0561\u0575\u057f\u0561\u056f\u0561\u0580\u0561\u0576) o altrimenti nota come Caspiane (ovvero Caspiana o Caspica), fu la provincia pi\u00f9 orientale del Regno di Armenia, situata nella regione del basso corso dei fiumi Kura e Aras, adiacenti al Mar Caspio, a est dell'Utik. Oggi, l'area si trova nel territorio dell'Azerbaigian sud-orientale ed Iran nord-orientale.\nStoria.\nPrima che diventasse Paytakaran, la regione era nota agli autori greco-romani come Caspiane, rivendicata allora dalle potenze regionali. Secondo Strabone: \nStrabone menziona anche Caspiane tra le terre conquistate dal re Artaxias I dei medi nel II secolo a.C. tuttavia, l'Armenia pi\u00f9 tardi la perse a favore dell'Albania, verso il 59 a.C., quando Pompeo risistem\u00f2 la geografia politica della regione, di nuovo poi conquistata dagli armeni. Nel decennio 360 d.C., una feroce ribellione inghiotte il Paytakaran, ma soppressa dallo sparapet Mushegh Mamikonian. Dopo la divisione del suo territorio nel 387, l'Armenia rimase a far parte dell'Armenia orientale fino al 428 (in seguito alla dissoluzione del regno armeno di Arshakuni) e aggiunta all'Atropatene. Per composizione etnica la regione era non-armena. La popolazione apparentemente era costituita da gente di lingua iranica, come la trib\u00f9 dei parrasi.\nDistretti della provincia dell'Armenia Maggiore.\nGli armeni acquisirono la regione nel II secolo d.C. Secondo l\"'Ashkharatsuyts\" di Anania Shirakatsi (\"Atlante Mondiale,\" VII secolo d.C.), il Paytakaran era l'undicesima tra le 15 province del Regno di Armenia, divisa in 12 cantoni o distretti (\"gavar\"), allora in possesso dell'Atropatene:"}
{"id": "2560326", "revid": "767487", "url": "https://it.wikipedia.org/wiki?curid=2560326", "title": "Nodo Onassis", "text": "Con l'espressione nodo Onassis si intende un particolare metodo di annodare la cravatta ideato negli anni sessanta dall'armatore greco Aristotele Onassis.\nLa realizzazione del nodo Onassis \u00e8 simile a quella del four-in-hand, con la differenza che, alla fine, la parte larga della cravatta non viene fatta passare nel nodo, ma viene lasciata libera a mo' di sciarpa. Il nodo Onassis \u00e8 consigliato con cravatte larghe e si presta a occasioni non formali.\n\u00c8 anche possibile stringere la parte superiore mediante una pinzetta da tenere nascosta sotto la cravatta."}
{"id": "2560327", "revid": "701660", "url": "https://it.wikipedia.org/wiki?curid=2560327", "title": "Nodo di sant'Andrea", "text": "Con l'espressione nodo di sant'Andrea (o \"nodo St.Andrew\") si intende un particolare metodo di annodare la cravatta. Molto raro, si tratta di un nodo stretto che appoggia trasversalmente sul colletto. Se eseguito correttamente fa sporgere leggermente la cravatta dal collo prima di ricadere sul petto. La sua realizzazione ha la particolarit\u00e0 di cominciare con la cravatta indossata a rovescio, ossia con la cucitura nella parte superiore."}
{"id": "2560329", "revid": "599013", "url": "https://it.wikipedia.org/wiki?curid=2560329", "title": "Satoru Asari", "text": ""}
{"id": "2560331", "revid": "123270867", "url": "https://it.wikipedia.org/wiki?curid=2560331", "title": "Bruno Quadros", "text": "Carriera.\nGiocatore.\nVinse una Coppa UEFA (1999-2000) con il Galatasaray. Nel corso della sua carriera ha vinto 17 trofei, di cui 10 con il Flamengo e 3 con il Galatasaray.\nAllenatore.\nDal 2012 ha intrapreso la carriera da allenatore."}
{"id": "2560332", "revid": "599013", "url": "https://it.wikipedia.org/wiki?curid=2560332", "title": "Ry\u016bji Fujiyama", "text": ""}
{"id": "2560340", "revid": "767487", "url": "https://it.wikipedia.org/wiki?curid=2560340", "title": "Hokuto Nakamura", "text": ""}
{"id": "2560341", "revid": "167951", "url": "https://it.wikipedia.org/wiki?curid=2560341", "title": "Blindman - Il pistolero cieco", "text": ""}
{"id": "2560347", "revid": "767487", "url": "https://it.wikipedia.org/wiki?curid=2560347", "title": "Ge\u00edlson de Carvalho Soares", "text": ""}
{"id": "2560350", "revid": "599013", "url": "https://it.wikipedia.org/wiki?curid=2560350", "title": "Battaglia del fiume Yalu", "text": ""}
{"id": "2560351", "revid": "767487", "url": "https://it.wikipedia.org/wiki?curid=2560351", "title": "Eduardo Ferreira Abdo Pacheco", "text": ""}
{"id": "2560353", "revid": "4239", "url": "https://it.wikipedia.org/wiki?curid=2560353", "title": "Qualificazioni al campionato mondiale di pallavolo maschile 2010 - America del Nord", "text": "Le qualificazioni per il campionato mondiale di pallavolo maschile 2010 dell'America del Nord, hanno messo in palio 5 posti per il campionato mondiale di pallavolo maschile 2010. Delle 35 squadre nordamericane appartenenti alla NORCECA e aventi diritto di partecipare alle qualificazioni, ne parteciparono 33."}
{"id": "2560356", "revid": "29054", "url": "https://it.wikipedia.org/wiki?curid=2560356", "title": "Betzembergstadion", "text": ""}
{"id": "2560357", "revid": "767487", "url": "https://it.wikipedia.org/wiki?curid=2560357", "title": "Batman (serial cinematografico)", "text": "Batman \u00e8 un serial cinematografico composto da 15 episodi del 1943 prodotto dalla Columbia Pictures, diretto da Lambert Hillyer e interpretato da Lewis Wilson (Batman) e Douglas Croft (Robin). J. Carrol Naish interpreta la parte di un cattivo, un personaggio originale chiamato Dr. Daka. Accanto a loro Shirley Patterson nella parte Linda Page (la fidanzata di Bruce Wayne), e William Austin interpreta Alfred. La trama basata sul personaggio di Batman, un agente governativo statunitense, impegnato nello sconfiggere l'agente giapponese Dr. Daka, al culmine della Seconda guerra mondiale.\nIl film si distingue per essere la prima apparizione cinematografica di Batman e per aver inserito un paio di elementi fondamentali dell'universo di Batman. Il film infatti introduce la \"Bat's Cave\" e l'ingresso ad essa attraverso l'orologio a muro. Il nome \u00e8 un'alterazione dell'originale \"Batcave\" dei fumetti.\nA William Austin si deve l'aver definito l'aspetto di Alfred, successivamente divenuto popolare. Austin infatti aveva un fisico asciutto e sportivo e dei baffi sottili, mentre l'Alfred del fumetto ad esso coevo era in sovrappeso e ben rasato. Successivamente la versione del fumetto di Alfred \u00e8 stata modificata cos\u00ec da assomigliare all'Alfred cinematografico.\nIl successo del passaggio televisivo di questa serie negli anni sessanta, trasmesso con il titolo \"An Evening with Batman and Robin\", port\u00f2 direttamente alla serie televisiva \"Batman\" con Adam West e Burt Ward. Tuttavia non \u00e8 mai stata riconosciuta ufficialmente alcuna continiuit\u00e0 tra questo serial cinematografico e la serie televisiva degli anni sessanta.\nIl serial ebbe un sequel nel 1949, \"Batman and Robin\".\nTrama.\nLa trama del serial cinematografico vede Batman e Robin lottare contro il Dr. Daka, una spia giapponese che crea un dispositivo in grado di trasformare le persone in una sorta di zombie.\nProduzione.\nIl film viene realizzato al culmine della seconda guerra mondiale, e cos\u00ec come molti prodotti della narrativa del tempo, contiene svariati commenti e offese antitedeschi e, in questo caso, anti-giapponesi, a carattere etnico. Ad esempio in una scena uno degli scagnozzi del Dr. Daka si gira verso di lui e gli dice: \u00abQuesto \u00e8 il tipo di risposta adatta al colore della tua pelle.\u00bb. Ci\u00f2 appare particolarmente contrastante con l'estrema \"politically corectness\" che caratterizza invece la serie televisiva degli anni sessanta.\nIl film soffre inoltre di un budget particolarmente ridotto, come qualsiasi altro serial del tempo. Non viene realizzata una Batmobile per il dinamico duo, cos\u00ec una Cadillac nera viene utilizzata tanto da Bruce Wayne e Dick Grayson, quanto da Batman e Robin e Alfred fa da autista ad entrambe le identit\u00e0.\nMentre molti serial cinematografici venivano modificati nel corso dell'adattamento, nella misura in cui erano \u00abspesso \"migliorati\" senza riconoscimento\u00bb, \"Batman\" se l'era \u00abcavata meglio di chiunque altro\u00bb e pertanto le modifiche sono state minori. Una normale limousine sostituisce la Batmobile; le cinture con gli accessori sono indossate da Batman e Robin, ma non vengono quasi mai utilizzate; Batman \u00e8 un agente segreto del governo anzich\u00e9 un giustiziere solitario e indipendente. Quest'ultima modifica, rispetto al fumetto, si deve alla censura cinematografica, che non avrebbe permesso al cavaliere mascherato di farsi giustizia da s\u00e9.\nDiversi errori di continuit\u00e0 sono presenti nella serie, a Batman accade ad esempio di perdere il suo mantello durante la lotta, ma nell'inquadratura successiva lo indossa di nuovo. La qualit\u00e0 degli eroi varia da puntata a puntata. Il decimo capitolo termina con Batman coinvolto in un incidente aereo, nel finale, Batman barcolla fuori dai rottami, un po' stordito ma completamente illeso. Jim Harmon e Donal Glut concludono ironicamente \u00abpotrebbe anche essere stato un film muto comico\u00bb.\nDalla stampa viene annunciato come un \"Super Serial\" ed infatti fu il serial pi\u00f9 su larga scala prodotto fino ad allora. Gli studios batterono una campagna pubblicitaria pari soltanto a quella di un grande film.\nDistribuzione.\nCinema.\nLa prima distribuzione nelle sale del serial \u00e8 del 16 luglio 1943.\nNel 1965 il serial viene ridistribuito nei cinema con il titolo \"An Evening with Batman and Robin\", in una sola maratona in cui vengono proiettati tutti e 15 gli episodi.\nHome video.\nIl serial viene distribuito in videocassetta a fine anni ottanta, in una edizione in cui vengono rimossi tutti i contenuti razzisti. Una recensione della rivista \"Cinefantasque\" commenta: \u00abI cambiamenti non devono sorprendere in quanto la Columbia \u00e8 divenuta di propriet\u00e0 della Sony Corporation. \u00c8 come se il Dr. Darka fosse sfuggito alla giustizia di Batman e fosse stato assunto come direttore de dipartimento George Orwell alla Columbia.\u00bb. Bisogna per\u00f2 osservare che la versione rieditata non \u00e8 stata realizzata dalla Columbia ma dalla Goodtimes Home video, un distributore indipendente.\nNel 1989 il canale televisivo via cavo The Comedy Channel manda in onda il serial senza tagli n\u00e9 censure. Il canale via cavo American Movie Classics fa lo stesso nei primi anni novanta trasmettendolo il sabato mattina.\nLa Sony distribuisce il serial in DVD nell'ottobre 2005. La versione in DVD \u00e8 inedita, ad eccezione del Capitolo 2, che presenta l'assenza della sequenza \"next Chapter\", che anticipa la puntata successiva.\nIl serial viene distribuito in altri formati durante gli anni sessanta e settanta:\nCritica.\nRaymond W. Stedman rileva come il serial riceva buone recensioni da parte della stampa, ma che le meriti appena, descrivendo il serial come una farsa \"non intenzionale\".\nHarmon e Glut descrivono Batman come \u00abuno dei pi\u00f9 risibili serial mai fatti\u00bb nonostante la sua \u00abschietta semplicit\u00e0\u00bb. Tuttavia \u00e8 stato sufficientemente popolare da meritare un sequel, \"Batman and Robin\". Il viso di Wilson assomigliava a quella di Bruce Wayne e recitava la sua parte con sincerit\u00e0, tuttavia il suo fisico era tutt'altro che atletico, \u00abspesso circa la met\u00e0\u00bb, mentre la sua voce era al tempo stesso troppo alta e con un marcato accento bostoniano.\nSia gli attori che le loro controfigure mancavano dello stile e della grazia dei due personaggi fumettistici che interpretavano o dei loro equivalenti della Republic Pictures.\nAnche se il costume di Batman era basato sulla sua prima apparizione entrambi i costumi erano poco convincenti . Il costume di Batman era troppo grande e \u00absormontato da due corna da diavolo\u00bb.\nInfluenze.\nIl successo della serie nel 1943 port\u00f2 la Columbia a produrre nel 1949 un sequel intitolato \"Batman and Robin\".\n\"An Evening with Batman and Robin\" divenne particolarmente popolare nei college, dove i cinema erano sempre affollati. Il successo di questa ridistribuzione port\u00f2 alla creazione della serie Batman. La narrazione serrata in apertura e chiusura di ogni capitolo in questo e altri serial della Columbia, \u00e8 stato in qualche modo il modello che ha favorito la parodia della serie.\nIl successo della ridistribuzione del serial e della conseguente serie televisiva indusse la produzione di un'altra serie televisiva, Il Calabrone Verde. La serie \u00e8 stata girata come un misto di azione e mistery, nella tradizione delle prime serie, e divenne anche molto popolare presso il pubblico, ma dur\u00f2 tuttavia una sola stagione, per via dei costi di produzione significativamente alti. Come risultato l'ulteriore revival dei serial non fu possibile all'epoca.\nLista degli episodi.\nDi seguito la lista completa degli episodi prodotti."}
{"id": "2560358", "revid": "339392", "url": "https://it.wikipedia.org/wiki?curid=2560358", "title": "Tutto Conte...Via con me", "text": ""}
{"id": "2560361", "revid": "339392", "url": "https://it.wikipedia.org/wiki?curid=2560361", "title": "PTDS", "text": ""}
{"id": "2560367", "revid": "110157", "url": "https://it.wikipedia.org/wiki?curid=2560367", "title": "Decilcitrato sintasi", "text": "La decilcitrato sintasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560369", "revid": "110157", "url": "https://it.wikipedia.org/wiki?curid=2560369", "title": "Citrato (Re)-sintasi", "text": "La citrato (Re)-sintasi \u00e8 un enzima appartenente alla classe delle transferasi, che catalizza la seguente reazione:\nQuesto enzima \u00e8 inattivato dall'ossigeno e si trova in alcuni anaerobi. La sua specificit\u00e0 \u00e8 opposta a quella della citrato (Si)-sintasi ()."}
{"id": "2560370", "revid": "110157", "url": "https://it.wikipedia.org/wiki?curid=2560370", "title": "Decilomocitrato sintasi", "text": "La decilomocitrato sintasi \u00e8 un enzima appartenente alla classe delle transferasi, che catalizza la seguente reazione:\nIl decanoil-CoA pu\u00f2 agire al posto del dodecanoil-CoA, mentre il 2-ossoglutarato non pu\u00f2 essere rimpiazzato dall'ossalacetato o piruvato."}
{"id": "2560371", "revid": "110157", "url": "https://it.wikipedia.org/wiki?curid=2560371", "title": "2-metilcitrato sintasi", "text": "La 2-metilcitrato sintasi \u00e8 un enzima appartenente alla classe delle transferasi, che catalizza la seguente reazione:\nL'enzima agisce su acetil-CoA, propanoil-CoA, butanoil-CoA e pentanoil-CoA. Il rapporto relativo di condensazione dell'acetil-CoA e ossaloacetato \u00e8 il 140% di quello del propanoil-CoA e ossaloacetato, ma l'enzima \u00e8 stato separato dalla \ncitrato (Si)-sintasi (). L'ossaloacetato non pu\u00f2 essere sostituito dal gliossilato, piruvato o 2-ossoglutarato."}
{"id": "2560372", "revid": "110157", "url": "https://it.wikipedia.org/wiki?curid=2560372", "title": "2-etilmalato sintasi", "text": "La 2-etilmalato sintasi \u00e8 un enzima appartenente alla classe delle transferasi, che catalizza la seguente reazione:\nL'enzima agisce anche sul (\"R\")-2-(n-propil)-malato. Precedentemente \u00e8 stato erroneamente incluso nel 3-etilmalato sintasi ."}
{"id": "2560373", "revid": "110157", "url": "https://it.wikipedia.org/wiki?curid=2560373", "title": "3-etilmalato sintasi", "text": "La 3-etilmalato sintasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560374", "revid": "110157", "url": "https://it.wikipedia.org/wiki?curid=2560374", "title": "ATP citrato sintasi", "text": "La ATP citrato sintasi \u00e8 un enzima appartenente alla classe delle transferasi, che catalizza la seguente reazione:\nL'enzima si pu\u00f2 dissociare in componenti, due dei quali sono identici alla citril-CoA liasi () ed alla citrato-CoA ligasi ()."}
{"id": "2560375", "revid": "110157", "url": "https://it.wikipedia.org/wiki?curid=2560375", "title": "Malato sintasi", "text": "La malato sintasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560376", "revid": "112936186", "url": "https://it.wikipedia.org/wiki?curid=2560376", "title": "Idrossimetilglutaril-CoA sintasi", "text": "La idrossimetilglutaril-CoA sintasi ( HMG- CoA sintasi) \u00e8 un enzima appartenente alla classe delle transferasi, che catalizza la seguente reazione della chetogenesi:"}
{"id": "2560377", "revid": "110157", "url": "https://it.wikipedia.org/wiki?curid=2560377", "title": "2-idrossiglutarato sintasi", "text": "La 2-idrossiglutarato sintasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560378", "revid": "110157", "url": "https://it.wikipedia.org/wiki?curid=2560378", "title": "3-propilmalato sintasi", "text": "La 3-propilmalato sintasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560379", "revid": "110157", "url": "https://it.wikipedia.org/wiki?curid=2560379", "title": "2-isopropilmalato sintasi", "text": "La 2-isopropilmalato sintasi \u00e8 un enzima appartenente alla classe delle transferasi, che catalizza la seguente reazione:\nL'enzima ha bisogno di K+."}
{"id": "2560380", "revid": "1366835", "url": "https://it.wikipedia.org/wiki?curid=2560380", "title": "Omocitrato sintasi", "text": "La omocitrato sintasi \u00e8 un enzima appartenente alla classe delle transferasi, che catalizza la seguente reazione:\nL'enzima fa parte della via dell'\u03b1-amminoadipato nella sintesi della lisina, assieme alla omoaconitato idratasi (). Agisce anche con l'ossaloacetato come substrato, ma pi\u00f9 lentamente. [2,3]. "}
{"id": "2560381", "revid": "110157", "url": "https://it.wikipedia.org/wiki?curid=2560381", "title": "Sulfoacetaldeide acetiltransferasi", "text": "La sulfoacetaldeide acetiltransferasi \u00e8 un enzima appartenente alla classe delle transferasi, che catalizza la seguente reazione:\nLa reazione avviene nella direzione inversa rispetto a quella mostrata sopra. Ha bisogno di Mg."}
{"id": "2560382", "revid": "110157", "url": "https://it.wikipedia.org/wiki?curid=2560382", "title": "Dextrina dextranasi", "text": "La destrina destranasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560383", "revid": "110157", "url": "https://it.wikipedia.org/wiki?curid=2560383", "title": "Amilosucrasi", "text": "La amilosucrasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560384", "revid": "110157", "url": "https://it.wikipedia.org/wiki?curid=2560384", "title": "Dextransucrasi", "text": "La destranosucrasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560386", "revid": "1366835", "url": "https://it.wikipedia.org/wiki?curid=2560386", "title": "Saccarosio fosforilasi", "text": "La saccarosio fosforilasi \u00e8 un enzima appartenente alla classe delle transferasi, che catalizza la seguente reazione:\nNella reazione successiva, l'arsenato pu\u00f2 rimpiazzare il fosfato. Nella reazione opposta, vari chetosi e l'-arabinosio possono rimpiazzare il -fruttosio."}
{"id": "2560387", "revid": "110157", "url": "https://it.wikipedia.org/wiki?curid=2560387", "title": "Maltosio fosforilasi", "text": "La maltosio fosforilasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560388", "revid": "110157", "url": "https://it.wikipedia.org/wiki?curid=2560388", "title": "Inulosucrasi", "text": "La inulosucrasi \u00e8 un enzima appartenente alla classe delle transferasi, che catalizza la seguente reazione:\nL'enzima converte il saccarosio in inulina e -glucosio. Alcuni altri zuccheri possono agire come accettori di -fruttosile."}
{"id": "2560389", "revid": "1543377", "url": "https://it.wikipedia.org/wiki?curid=2560389", "title": "Levansucrasi", "text": "La levansucrasi \u00e8 un enzima appartenente alla classe delle transferasi, che catalizza la seguente reazione:\nAnche alcuni altri zuccheri possono agire come accettori del -fruttosile."}
{"id": "2560390", "revid": "1366835", "url": "https://it.wikipedia.org/wiki?curid=2560390", "title": "Glicogeno(amido) sintasi", "text": "La glicogeno (amido) sintasi \u00e8 un enzima appartenente alla classe delle transferasi, che catalizza la seguente reazione:\nIl nome accettato varia a seconda della fonte dell'enzima e della natura del suo prodotto sintetico (cf. fosforilasi ). La glicogeno sintasi dei tessuti animali \u00e8 un complesso formato da una subunit\u00e0 catalitica e dalla proteina glicogenina. L'enzima richiede glicogenina glucosilata come primer; questo \u00e8 il prodotto della reazione della (glicogenina glucosiltransferasi). Un enzima simile utilizza l'ADP-glucosio (amido sintasi )."}
{"id": "2560392", "revid": "228587", "url": "https://it.wikipedia.org/wiki?curid=2560392", "title": "Saccarosio sintasi", "text": "La saccarosio sintasi \u00e8 un enzima appartenente alla classe delle transferasi, che catalizza la seguente reazione:\nSebbene l'UDP sia generalmente considerato il nucleoside difosfato preferito dalla saccarosio sintasi, tuttavia numerosi studi hanno dimostrato che l'ADP serve come molecola accettore per produrre ADP-glucosio [3-9]. La saccarosio sintasi ha un ruolo doppio in quanto produce sia l'UDP-glucosio (necessario per la sintesi della parete cellulare e delle glicoproteine) sia l'ADP-glucosio (necessario per la sintesi dell'amido) [10]."}
{"id": "2560393", "revid": "110157", "url": "https://it.wikipedia.org/wiki?curid=2560393", "title": "Saccarosio-fosfato sintasi", "text": "La saccarosio-fosfato sintasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560394", "revid": "363629", "url": "https://it.wikipedia.org/wiki?curid=2560394", "title": "Alfa,alfa-trealosio-fosfato sintasi (UDP-formante)", "text": "La alfa,alfa-trealosio-fosfato sintasi (genera UDP) \u00e8 un enzima appartenente alla classe delle transferasi, che catalizza la seguente reazione:\nGuardare anche la alfa,alfa-trealosio-fosfato sintasi (genera GDP) ()."}
{"id": "2560396", "revid": "767487", "url": "https://it.wikipedia.org/wiki?curid=2560396", "title": "Chitina sintasi", "text": "La chitina sintasi \u00e8 un enzima appartenente alla classe delle transferasi, che catalizza la seguente reazione:\nL'enzima converte l'UDP-\"N\"-acetil--glucosammina in chitina e UDP."}
{"id": "2560397", "revid": "110157", "url": "https://it.wikipedia.org/wiki?curid=2560397", "title": "Glucuronosiltransferasi", "text": "La glucuronosiltransferasi \u00e8 un enzima appartenente alla classe delle transferasi, che catalizza la seguente reazione:\nQuesto nome indica una famiglia di enzimi che attaccano un ampio raggio di substrati, tra cui fenoli, alcoli, ammine ed acidi grassi. Alcune delle attivit\u00e0 catalizzate erano state precedentemente indicate separatamente come , , , , , , ed . Una temporanea nomenclatura per le varie forme, \u00e8 suggerita in Ref. 1."}
{"id": "2560398", "revid": "110157", "url": "https://it.wikipedia.org/wiki?curid=2560398", "title": "1,4-alfa-glucano enzima ramificante", "text": "L'enzima ramificante dell'1,4-alfa-glucano \u00e8 un enzima appartenente alla classe delle transferasi, che catalizza la seguente reazione:\nConverte l'amilosio in amilopectina. Il nome accettato richiede una qualifica a seconda dei prodotti, il glicogeno e amilopectina, ad esempio enzima ramificante del glicogeno, enzima ramificante dell'amilopectina. Quest'ultimo \u00e8 stato spesso chiamato Q-enzima."}
{"id": "2560399", "revid": "1366835", "url": "https://it.wikipedia.org/wiki?curid=2560399", "title": "Ciclomaltodestrina glucanotransferasi", "text": "La ciclomaltodestrina glucanotransferasi \u00e8 un enzima appartenente alla classe delle transferasi, che catalizza la seguente reazione:\nLe ciclomaltodestrine (destrine di Schardinger) di varie dimensioni (6,7,8, etc. unit\u00e0 di glucosio) sono generate reversibilmente dall'amido e substrati simili. Inoltre renderebbe non proporzionate le maltodestrine lineari senza la ciclizzazione. (cf.la 4-alfa-glucanotransferasi, )."}
{"id": "2560400", "revid": "110157", "url": "https://it.wikipedia.org/wiki?curid=2560400", "title": "Cellobiosio fosforilasi", "text": "La cellobiosio fosforilasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560401", "revid": "1543377", "url": "https://it.wikipedia.org/wiki?curid=2560401", "title": "Amido sintasi", "text": "La amido sintasi \u00e8 un enzima appartenente alla classe delle transferasi, che catalizza la seguente reazione:\nIl nome accettato varia seconda della fonte dell'enzima e della natura del suo prodotto di sintesi, e.g. amido sintasi, glicogeno sintasi batterica. \u00c8 simile alla glicogeno(amido) sintasi (), ma il nucleoside difosfato preferito per il substrato di zucchero \u00e8 l'ADP-glucosio. Il nome copre l'amido e la glicogeno sintasi che utilizzano l'ADP-glucosio."}
{"id": "2560402", "revid": "110157", "url": "https://it.wikipedia.org/wiki?curid=2560402", "title": "Lattosio sintasi", "text": "La lattosio sintasi \u00e8 un enzima appartenente alla classe delle transferasi, che catalizza la seguente reazione:\nL'enzima \u00e8 un complesso di due proteine, A e B. In assenza della proteina B (\u03b1-lattalbumina), l'enzima catalizza il trasferimento del galattosio dall'UDP-galattosio all\"'N\"-acetil-glucosammina (\"N\"-acetillattosammina sintasi"}
{"id": "2560403", "revid": "110157", "url": "https://it.wikipedia.org/wiki?curid=2560403", "title": "Sfingosina beta-galattosiltransferasi", "text": "La sfingosina beta-galattosiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560404", "revid": "110157", "url": "https://it.wikipedia.org/wiki?curid=2560404", "title": "1,4-alfa-glucano 6-alfa-glucosiltransferasi", "text": "La 1,4-alfa-glucano 6-alfa-glucosiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560405", "revid": "74173", "url": "https://it.wikipedia.org/wiki?curid=2560405", "title": "4-alfa-glucanotransferasi", "text": "La 4-alfa-glucanotransferasi \u00e8 un enzima appartenente alla classe delle transferasi, che catalizza la seguente reazione:\nQuesta voce comprende anche l'enzima prima denominato (amilomaltasi). L'enzima delle piante \u00e8 stato definito -enzima. Un'attivit\u00e0 enzimatica di questo tipo fa parte del sistema di deramificazione del glicogeno nei mammiferi e nel lievito. (vedi amilo-alfa-1,6-glucosidasi, )."}
{"id": "2560406", "revid": "110157", "url": "https://it.wikipedia.org/wiki?curid=2560406", "title": "DNA alfa-glucosiltransferasi", "text": "La DNA alfa-glucosiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560408", "revid": "110157", "url": "https://it.wikipedia.org/wiki?curid=2560408", "title": "DNA beta-glucosiltransferasi", "text": "La DNA beta-glucosiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560409", "revid": "110157", "url": "https://it.wikipedia.org/wiki?curid=2560409", "title": "Glucosil-DNA beta-glucosiltransferase", "text": "La glucosil-DNA beta-glucosiltransferase \u00e8 un enzima appartenente alla classe delle transferasi, che catalizza la seguente reazione:"}
{"id": "2560411", "revid": "110157", "url": "https://it.wikipedia.org/wiki?curid=2560411", "title": "1,3-beta-oligoglucano fosforilasi", "text": "La 1,3-beta-oligoglucano fosforilasi \u00e8 un enzima appartenente alla classe delle transferasi, che catalizza la seguente reazione:\nL'enzima non agisce sulla laminarina. \u00c8 diverso in specificit\u00e0 dalla laminaribiosio fosforilasi () e dalla 1,3-beta-D-glucano fosforilasi ()."}
{"id": "2560412", "revid": "110157", "url": "https://it.wikipedia.org/wiki?curid=2560412", "title": "Laminaribiosio fosforilasi", "text": "La laminaribiosio fosforilasi \u00e8 un enzima appartenente alla classe delle transferasi, che catalizza la seguente reazione:\nAgisce anche sui 1,3-\u03b2--oligoglucani. \u00c8 diversa in specificit\u00e0 dalla 1,3-beta-oligoglucano fosforilasi () e dalla 1,3-beta-D-glucano fosforilasi ()."}
{"id": "2560413", "revid": "110157", "url": "https://it.wikipedia.org/wiki?curid=2560413", "title": "Glucomannano 4-beta-mannosiltransferasi", "text": "La glucomannano 4-beta-mannosiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560414", "revid": "110157", "url": "https://it.wikipedia.org/wiki?curid=2560414", "title": "Alginato sintasi", "text": "La alginato sintasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560415", "revid": "154893", "url": "https://it.wikipedia.org/wiki?curid=2560415", "title": "1,3-beta-glucano sintasi", "text": "La 1,3-beta-glucano sintasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560416", "revid": "110157", "url": "https://it.wikipedia.org/wiki?curid=2560416", "title": "Fenolo beta-glucosiltransferasi", "text": "La fenolo beta-glucosiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima agisce su un ampio range di fenoli."}
{"id": "2560417", "revid": "363629", "url": "https://it.wikipedia.org/wiki?curid=2560417", "title": "Alfa,alfa-trealosio-fosfato sintasi (GDP-formante)", "text": "La alfa,alfa-trealosio-fosfato sintasi (GDP-formante) \u00e8 un enzima appartenente alla classe delle transferasi, che catalizza la seguente reazione:\nVedi anche la alfa,alfa-trealosio-fosfato sintasi (genera UDP) ()"}
{"id": "2560418", "revid": "110157", "url": "https://it.wikipedia.org/wiki?curid=2560418", "title": "Fucosilgalattoside 3-alfa-galattosiltransferasi", "text": "La fucosilgalattoside 3-alfa-galattosiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima agisce aggiungendo residui di galattosio all'antigene H, determinanto differenze tra i gruppi sanguigni AB0, ed \u00e8 in grado di utilizzare diversi 2-fucosil-galattosidi come accettori."}
{"id": "2560419", "revid": "120583431", "url": "https://it.wikipedia.org/wiki?curid=2560419", "title": "Beta-N-acetilglucosaminilglicopeptide beta-1,4-galattosiltransferasi", "text": "La beta-\"N\"-acetilglucosaminilglicopeptide beta-1,4-galattosiltransferasi \u00e8 un enzima appartenente alla classe delle transferasi, che catalizza la seguente reazione:\nI residui \"N\"-acetil-\u03b2--glucosamminili terminali dei polisaccaridi, delle glicoproteine e dei glicopeptidi possono agire come accettori. S\u00ec \u00e8 osservata elevata attivit\u00e0 dell'enzima per quei residui situati nei polisaccaridi a catena ramificata, quando sono uniti al galattosio da legami \u03b2-1,6, mentre si \u00e8 notata minore attivit\u00e0 per i residui uniti al galattosio da legami \u03b2-1,3. \u00c8 un componente della lattosio sintasi ()."}
{"id": "2560420", "revid": "120574523", "url": "https://it.wikipedia.org/wiki?curid=2560420", "title": "Steroide N-acetilglucosaminiltransferasi", "text": "La steroide \"N\"-acetilglucosaminiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560421", "revid": "110157", "url": "https://it.wikipedia.org/wiki?curid=2560421", "title": "Glicoproteina-fucosilgalattoside alfa-N-acetilgalattosaminiltransferasi", "text": "La glicoproteina-fucosilgalattoside alfa-N-acetilgalattosaminiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima agisce sulla sostanza del gruppo sanguigno, e pu\u00f2 utilizzare diversi 2-fucosil-galattosidi come accettori."}
{"id": "2560422", "revid": "120581438", "url": "https://it.wikipedia.org/wiki?curid=2560422", "title": "Polipeptide N-acetilgalattosaminiltransferasi", "text": "La polipeptide \"N\"-acetilgalattosaminiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima ha bisogno sia di Mn2+ sia di Ca2+. Il residuo glicosilico \u00e8 trasferito ai gruppi idrossili di una treonina o serina del core polipeptidico della mucina submassilare, della \u03ba-caseina, apofetuina e di alcuni altri accettori ad alto peso molecolare."}
{"id": "2560423", "revid": "110157", "url": "https://it.wikipedia.org/wiki?curid=2560423", "title": "Poligalatturonato 4-alfa-galatturonosiltransferasi", "text": "La poligalatturonato 4-alfa-galatturonosiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560424", "revid": "110157", "url": "https://it.wikipedia.org/wiki?curid=2560424", "title": "Lipopolisaccaride 3-alfa-galattosiltransferasi", "text": "La lipopolisaccaride 3-alfa-galattosiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima trasferisce residui -galattosili al -glucosio nel core parzialmente completo del lipopolisaccaride. [cf. lipopolisaccaride N-acetilglucosaminiltransferasi (), lipopolisaccaride glucosiltransferasi I (), lipopolisaccaride glucosiltransferasi II ()]."}
{"id": "2560425", "revid": "120197357", "url": "https://it.wikipedia.org/wiki?curid=2560425", "title": "Banca WIR", "text": "La Banca WIR, ex Swiss Economic Circle (GER: Wirtschaftsring-Genossenschaft), o WIR, \u00e8 un sistema indipendente di valuta complementare in Svizzera, che serve le piccole e medie imprese. Esiste solo come un sistema contabile.\nStoria.\nWIR \u00e8 stata fondata nel 1934 a Zurigo da imprenditori Werner Zimmermann e Paul Enz a causa di carenza di valuta dopo il crollo del mercato azionario del 1929. Entrambi Zimmermann e Enz sono stati influenzati dall'economista tedesco Silvio Gesell.\nLa banca Wir \u00e8 nata in Svizzera dalla cooperativa di mutuo soccorso Wir. La cooperativa \"Wirtschaftring\" fu fondata da Werner Zimmerman e 15 altre persone nel 1934.\nL'idea venne dalla cooperativa danese J.A.K., un analogo sistema di credito senza contanti, anch'esso iniziato nel 1934. Zimmermann e un altro socio fondatore, Paul Enz, ebbero modo di osservare questo sistema danese durante due viaggi studio.\nNel 1936 gli fu riconosciuto lo status di banca. Durante la crisi economica del 1929, molte imprese, restie a investire i loro capitali, levarono liquidit\u00e0 ai mercati. Con la fondazione della cooperativa Wirtschaftring, i piccoli imprenditori reagirono a questa penuria con una iniziativa di mutuo soccorso. Per contrastare l'accumulo di capitali, fu creato un sistema valutario complementare, il Wir, basato sulle teorie di Silvio Gesell. Il valore del Wir \u00e8 agganciato a quello del Franco Svizzero (1 Wir= 1 CHF) e il tratto pi\u00f9 distintivo \u00e8 l'assenza di interessi. All'inizio, non solo i conti non erano sottoposti a interesse, ma subivano perdite se lasciati fermi. Questo doveva incentivare i soci a reinvestire il loro denaro e mantenerlo in circolazione. Nel 1948 fu abolita questa clausola, ma persiste a tutt'oggi l'assenza di interessi.\nNel 1998 il gruppo ha cambiato il suo nome in Wir Bank e accanto alla normale attivit\u00e0 bancaria mantiene il sistema wir, che supporta le piccole e medie imprese. Alla fine del 2015 la Wir Bank chiudeva con un bilancio di 5,2 miliardi di franchi, valore in progressione del 12% rispetto a dodici mesi prima.\nAttivit\u00e0.\nLo statuto si prefigge di promuovere i soci, rendendo accessibili i rispettivi prodotti o servizi in valuta wir, mantenendoli in circolo e cercando di aumentare la quantit\u00e0 di scambi tra i partecipanti. Il sistema Wir funziona come un circuito di pagamenti senza contanti tra i soci. Crediti e debiti nei conti dei soci sono registrati nella sede centrale della banca a Basilea. Simili ad assegni o lettere di credito, sono usati come mezzi di pagamento la carta Wir, usata soprattutto in gastronomia e nel commercio al dettaglio; i clienti wir possono pagare in valuta wir o in parte in franchi o solo in franchi. Dal 2008 funziona anche come internet banking. Nella rete Wir fanno parte circa 50.000 piccole e medie imprese dei pi\u00f9 svariati prodotti e servizi in Svizzera. Oltre ci\u00f2, ci sono 10.000 dipendenti di ditte associate con un conto Wir.\nOgni socio wir decide della percentuale dei suoi scambi espressa in wir, che deve essere almeno del 30% per i primi 3000 franchi di scambi. I partner potenziali possono accedere al portale elettronico wir o alle pubblicazioni Wirinfo e wirgastro. Inoltre ogni anno ci sono quattro incontri nazionali, a Lucerna, Berna, Zurigo e Zofingen. Il codice di riconoscimento internazionale del Wir \u00e8 CHW, il simbolo usato da negozi o uffici che prevedono la possibilit\u00e0 di pagare interamente o in parte in valuta Wir.\nDepositi in Wir sono creati tramite crediti della wir bank, lasciando delle garanzie come avviene in banche tradizionali. La banca wir ha cos\u00ec un potere analogo a quello con cui la banca centrale svizzera emette franchi svizzeri. I conti correnti sono aperti o perch\u00e9 si commercia in wir o perch\u00e9 si vuole un deposito in wir. I conti in wir non sono convertibili in franchi. Anche se il valore nominale della moneta wir \u00e8 uguale al franco svizzero, il wir \u00e8 normalmente valutato e scambiato a un valore leggermente inferiore al franco. La dirigenza del gruppo ha cos\u00ec stabilito nel 1973 che \u00e8 vietato ai soci trafficare wir con franchi svizzeri o altre valute. I trasgressori sono puniti con l'estromissione dal circuito Wir e multe severe. La banca wir \u00e8 estremamente severa contro il traffico di crediti wir, perch\u00e9 queste pratiche minano il sistema basato non sull'accumulo di depositi, ma sul movimento di denaro e merci.\nDal 1997 la banca Wir \u00e8 entrata nel giro delle banche svizzere. Tipici prodotti e servizi bancari, come risparmio e previdenza, sono entrati nel listino delle offerte Wir e dal 2000 son aperti al vasto pubblico. Anche privati al di fuori del circuito wir possono accedere ai servizi bancari offerti dalla wir bank. I depositi dei clienti sono una fonte di rifinanziamento importante per il credito in franchi, che si rende cos\u00ec disponibile per le ditte del circuito wir. Nuove costruzioni, restauri e altri progetti sono finanziati dalla wir in pacchetti combinati in franchi e moneta wir. Dal 2005, anche se solo in casi speciali, questo pacchetto combinato \u00e8 offerto anche a privati.\nSedi.\nLa Banca WIR ha le sedi seguenti:"}
{"id": "2560426", "revid": "1573940", "url": "https://it.wikipedia.org/wiki?curid=2560426", "title": "2-idrossiacilsfingosina 1-beta-galattosiltransferasi", "text": "La 2-idrossiacilsfingosina 1-beta-galattosiltransferasi \u00e8 un enzima appartenente alla classe delle transferasi, che catalizza la seguente reazione:\nQuesto enzima \u00e8 altamente specifico."}
{"id": "2560427", "revid": "110157", "url": "https://it.wikipedia.org/wiki?curid=2560427", "title": "Monogalattosildiacilglicerolo sintasi", "text": "La monogalattosildiacilglicerolo sintasi \u00e8 un enzima appartenente alla classe delle transferasi, che catalizza la seguente reazione:\nQuesto enzima aggiunge solo un gruppo galattosile al diacilglicerolo; la digalattosildiacilglicerolo sintasi (), aggiunge un gruppo galattosile al prodotto della reazione sopra. Ci sono tre isoforme in Arabidopsis che possono essere divise in tre tipi, tipo A (MGD1) e tipo B (MGD2 and MGD3). MGD1 \u00e8 l'isoforma responsabile della sintesi del monogalattosildiacilglicerolo (MGDG) in Arabidopsis [4]."}
{"id": "2560428", "revid": "120581450", "url": "https://it.wikipedia.org/wiki?curid=2560428", "title": "N-acilsfingosina galattosiltransferasi", "text": "La \"N\"-acilsfingosina galattosiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560429", "revid": "110157", "url": "https://it.wikipedia.org/wiki?curid=2560429", "title": "Eteroglicano alfa-mannosiltransferasi", "text": "La eteroglicano alfa-mannosiltransferasi \u00e8 un enzima appartenente alla classe delle transferasi, che catalizza la seguente reazione:\nL'accettore \u00e8 un innesco di eteroglicano contenente mannosio, galattosio e D(+)-xilosio. Vengono generati legami 1,2- e 1,3-mannosili."}
{"id": "2560430", "revid": "110157", "url": "https://it.wikipedia.org/wiki?curid=2560430", "title": "Cellodextrina fosforilasi", "text": "La cellodextrina fosforilasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560431", "revid": "110157", "url": "https://it.wikipedia.org/wiki?curid=2560431", "title": "Procollageno galattosiltransferasi", "text": "La procollageno galattosiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima \u00e8 probabilmente coinvolto nella sintesi di unit\u00e0 di carboidrati nel complemento ( procollageno glucosiltransferasi)."}
{"id": "2560432", "revid": "110157", "url": "https://it.wikipedia.org/wiki?curid=2560432", "title": "Poli(glicerolo-fosfato) alfa-glucosiltransferasi", "text": "La poli(glicerolo-fosfato) alfa-glucosiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560433", "revid": "110157", "url": "https://it.wikipedia.org/wiki?curid=2560433", "title": "Poli(ribitolo-fosfato) beta-glucosiltransferasi", "text": "La poli(ribitolo-fosfato) beta-glucosiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560434", "revid": "228587", "url": "https://it.wikipedia.org/wiki?curid=2560434", "title": "Undecaprenil-fosfato mannosiltransferasi", "text": "La undecaprenil-fosfato mannosiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima ha bisogno di fosfatidilglicerolo."}
{"id": "2560435", "revid": "120581821", "url": "https://it.wikipedia.org/wiki?curid=2560435", "title": "Lipopolisaccaride N-acetilglucosaminiltransferasi", "text": "La lipopolisaccaride \"N\"-acetilglucosaminiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima trasferisce residui \"N-\"acetilglucosamminili al residuo di -galattosio del core del lipopolisaccaride parzialmente completo. [cf. lipopolisaccaride 3-alfa-galattosiltransferasi (), lipopolisaccaride glucosiltransferasi I (), lipopolisaccaride glucosiltransferasi II ()]."}
{"id": "2560436", "revid": "70647", "url": "https://it.wikipedia.org/wiki?curid=2560436", "title": "Fosfatidilinositolo alfa-mannosiltransferasi", "text": "La fosfatidilinositolo alfa-mannosiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560437", "revid": "110157", "url": "https://it.wikipedia.org/wiki?curid=2560437", "title": "Lipopolisaccaride glucosiltransferasi I", "text": "La lipopolisaccaride glucosiltransferasi I \u00e8 un enzima appartenente alla classe delle transferasi, che catalizza la seguente reazione:\nL'enzima trasferisce residui glucosidici alla porzione principale (?) del lipopolisaccaride [cf. lipopolisaccaride 3-alfa-galattosiltransferasi (), lipopolisaccaride N-acetilglucosaminiltransferasi (), lipopolisaccaride glucosiltransferasi II ()]."}
{"id": "2560438", "revid": "110157", "url": "https://it.wikipedia.org/wiki?curid=2560438", "title": "Abequosiltransferasi", "text": "La abequosiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560439", "revid": "110157", "url": "https://it.wikipedia.org/wiki?curid=2560439", "title": "Ganglioside galattosiltransferasi", "text": "La ganglioside galattosiltransferasi \u00e8 un enzima appartenente alla classe delle transferasi, che catalizza la seguente reazione:\nIl substrato \u00e8 conosciuto anche con il nome di GM2."}
{"id": "2560440", "revid": "110157", "url": "https://it.wikipedia.org/wiki?curid=2560440", "title": "Linamarina sintasi", "text": "La linamarina sintasi \u00e8 un enzima appartenente alla classe delle transferasi che catalizza la seguente reazione"}
{"id": "2560441", "revid": "110157", "url": "https://it.wikipedia.org/wiki?curid=2560441", "title": "Alfa,alfa-trealosio fosforilasi", "text": "La alfa,alfa-trealosio fosforilasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560442", "revid": "120583098", "url": "https://it.wikipedia.org/wiki?curid=2560442", "title": "3-galattosil-N-acetilglucosaminide 4-alfa-L-fucosiltransferasi", "text": "La 3-galattosil-\"N\"-acetilglucosaminide 4-alfa-L-fucosiltransferasi \u00e8 un enzima appartenente alla classe delle transferasi, che catalizza la seguente reazione:\nQuesto enzima \u00e8 il prodotto del gene del gruppo sanguigno di Lewis. Normalmente agisce sul glicoconiugato, mentre R (vedi la reazione) \u00e8 una glicoproteina o un glicolipide. Bench\u00e9 sia una 4-fucosiltransferasi, ha una persistente attivit\u00e0 di 3-fucosiltransferasi verso il residuo di glucosio nel lattosio libero. Questo enzima fucosila sul O-4 di una \"N\"-acetilglucosammina che trasporta un gruppo galattosile sul O-3, a differenza della 4-galattosil-\"N\"-acetilglucosamminide 3-alfa-L-fucosiltransferasi (), che fucosila sul O-3 di una \"N\"-acetilglucosammina che carica un gruppo galattosile sul O-4. Enzimi che catalizzano la 4-\u03b1-fucosilazione della GlcNAc delle \u03b2--Gal-(1\u21923)-\u03b2;-GlcNAc sequenze (con una piccola attivit\u00e0 di 3-\u03b1-fucosiltransferasi) sono presenti nelle piante, mentre la funzione in vivo \u00e8 la modificazione degli \"N\"-glicani. In aggiunta, il gene \"fucTa\" del ceppo UA948 dell\"'Helicobacter\" codifica una fucosiltransferasi con l'attivit\u00e0 di 3-\u03b1- e 4-\u03b1-fucosiltransferasi."}
{"id": "2560443", "revid": "110157", "url": "https://it.wikipedia.org/wiki?curid=2560443", "title": "Procollageno glucosiltransferasi", "text": "La procollageno glucosiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima \u00e8 probabilmente coinvolto nelle sintesi di unit\u00e0 di carboidrati nel complemento (cf. procollagene galattosiltranferasi )."}
{"id": "2560444", "revid": "110157", "url": "https://it.wikipedia.org/wiki?curid=2560444", "title": "Galattinolo-raffinosio galattosiltransferasi", "text": "La galattinolo-raffinosio galattosiltransferasi \u00e8 un enzima appartenente alla classe delle transferasi, che catalizza la seguente reazione:\nQuesta enzima catalizza anche il trasferimento di un galattosile dallo stachiosio al raffinosio (noto per marcatura) [4]. Per la sintesi del substrato, vedere la inositolo \n3-alfa-galattosiltransferasi (). Vedere anche la galattinolo-saccarosio galattosiltransferasi ()."}
{"id": "2560445", "revid": "110157", "url": "https://it.wikipedia.org/wiki?curid=2560445", "title": "Glicoproteina 6-alfa-L-fucosiltransferasi", "text": "La glicoproteina 6-alfa-L-fucosiltransferasi \u00e8 un enzima appartenente alla classe delle transferasi, che catalizza la seguente reazione:\nQuesto enzima catalizza una reazione simile a quella della glicoproteina 3-alfa-L-fucosiltransferasi (), ma trasferisce il gruppo -fucosile dal GDP-\u03b2--fucosio per generare un legame \u03b11,6, invece che un legame \u03b11,3."}
{"id": "2560446", "revid": "110157", "url": "https://it.wikipedia.org/wiki?curid=2560446", "title": "Galattoside 2-alfa-L-fucosiltransferasi", "text": "La galattoside 2-alfa-L-fucosiltransferasi \u00e8 un enzima appartenente alla classe delle transferasi, che catalizza la seguente reazione:\nIl lattosio libero pu\u00f2 agire come accettore. Normalmente l'enzima agisce su un glicoconiugato dove R (vedere la reazione) \u00e8 una glicoproteina o un glicolipide. L'azione sul glicolipide era precedentemente indicata come ."}
{"id": "2560447", "revid": "120582781", "url": "https://it.wikipedia.org/wiki?curid=2560447", "title": "Poli(ribitolo-fosfato) N-acetilglucosaminil-transferasi", "text": "La poli(ribitolo-fosfato) \"N\"-acetilglucosaminil-transferasi \u00e8 un enzima appartenente alla classe delle transferasi, che catalizza la seguente reazione:\nL'enzima \u00e8 coinvolto nella sintesi degli acidi teicoici."}
{"id": "2560448", "revid": "110157", "url": "https://it.wikipedia.org/wiki?curid=2560448", "title": "Arilammina glucosiltransferasi", "text": "La arilammina glucosiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560449", "revid": "110157", "url": "https://it.wikipedia.org/wiki?curid=2560449", "title": "Lipopolisaccaride glucosiltransferasi II", "text": "La lipopolisaccaride glucosiltransferasi II \u00e8 un enzima appartenente alla classe delle transferasi, che catalizza la seguente reazione:\nL'enzima trasferisce residui glucosidici alle catene laterali -galattosil--glucosidiche del core parzialmente completo dei lipopolisaccaridi. \"cf.\" lipopolisaccaride 3-alfa-galattosiltransferasi (), lipopolisaccaride N-acetilglucosaminiltransferasi (), lipopolisaccaride glucosiltransferasi I ()."}
{"id": "2560450", "revid": "110157", "url": "https://it.wikipedia.org/wiki?curid=2560450", "title": "Glicosaminoglicano galattosiltransferasi", "text": "La glicosaminoglicano galattosiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima \u00e8 coinvolto nella biosintesi del glicosaminoglicano contenente galattosio dell'ameba \"Dictyostelium discoideum\"."}
{"id": "2560451", "revid": "110157", "url": "https://it.wikipedia.org/wiki?curid=2560451", "title": "Fosfopoliprenolo glucosiltransferasi", "text": "La fosfopoliprenolo glucosiltransferasi \u00e8 un enzima appartenente alla classe delle transferasi, che catalizza la seguente reazione:\nIl ficaprenile fosfato \u00e8 il substrato migliore; gli altri poliprenoli posso agire come substrati, ma pi\u00f9 lentamente."}
{"id": "2560452", "revid": "110157", "url": "https://it.wikipedia.org/wiki?curid=2560452", "title": "Globotriaosilceramide 3-beta-N-acetilgalattosaminiltransferasi", "text": "La globotriaosilceramide 3-beta-N-acetilgalattosaminiltransferasi \u00e8 un enzima appartenente alla classe delle transferasi, che catalizza la seguente reazione:\nIl globoside \u00e8 un glicosfingolipide naturale degli eritrociti umani ed ha l'attivit\u00e0 antigenica del gruppo sanguigno P [4]. L'enzima ha bisogno di un catione divalente per l'attivit\u00e0, con il Mn necessario per la massima attivit\u00e0 [3]. Il UDP-GalNAc \u00e8 l'unico zucchero donatore che viene utilizzato in maniera efficiente dall'enzima; il UDP-Gal e la UDP-GlcNAc portano ad un'attivit\u00e0 enzimatica particolarmente bassa [3]. La Lattosilceramide, globoside ed i gangliosidi GM3 and GD3 non sono substrati [4]. Per la spiegazione del simbolo 'III\u2032 nel nome sistematico, vedere http://www.chem.qmul.ac.uk/iupac/2carb/37.html#372."}
{"id": "2560453", "revid": "110157", "url": "https://it.wikipedia.org/wiki?curid=2560453", "title": "Ceramide glucosiltransferasi", "text": "La ceramide glucosiltransferasi \u00e8 un enzima appartenente alla classe delle transferasi, che catalizza la seguente reazione:\nAnche la sfingosina e la diidrosfingosina possono agire da accettori; il CDP-glucosio pu\u00f2 agire da donatore."}
{"id": "2560454", "revid": "110157", "url": "https://it.wikipedia.org/wiki?curid=2560454", "title": "Flavone 7-O-beta-glucosiltransferasi", "text": "La flavone 7-O-beta-glucosiltransferasi \u00e8 un enzima appartenente alla classe delle transferasi, che catalizza la seguente reazione:\nUn certo numero di flavoni, flavanoni e flavonoli possono funzionare da accettori. L'enzima \u00e8 diverso dalla flavonolo 3-O-glucosiltransferasi ()."}
{"id": "2560455", "revid": "110157", "url": "https://it.wikipedia.org/wiki?curid=2560455", "title": "Galattinolo-saccarosio galattosiltransferasi", "text": "La galattinolo-saccarosio galattosiltransferasi \u00e8 un enzima appartenente alla classe delle transferasi, che catalizza la seguente reazione:\nIl 4-nitrofenile \u03b1--galattopiranoside pu\u00f2 agire anche da donatore. L'enzima catalizza anche una reazione di scambio tra il raffinosio ed il saccarosio. (cf. inositolo 3-alfa-galattosiltransferasi ()."}
{"id": "2560456", "revid": "110157", "url": "https://it.wikipedia.org/wiki?curid=2560456", "title": "Dolichil-fosfato beta-D-mannosiltransferasi", "text": "La dolichil-fosfato beta-D-mannosiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima agisce solo sui poliprenili fosfati a lunga catena e sui \u03b1-diidropoliprenili fosfati che sono pi\u00f9 grandi di C35."}
{"id": "2560457", "revid": "110157", "url": "https://it.wikipedia.org/wiki?curid=2560457", "title": "Cianoidrina beta-glucosiltransferasi", "text": "La cianoidrina beta-glucosiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima agisce su un ampio raggio di substrati in vitro, tra i quali le cianoidrine, terpenoidi, derivati fenolicie dell'esanolo, ed ormoni delle piante, in un modo regiospecifico [3]. \u00c8 coinvolto nella biosintesi del glucoside cianogenico durrina nel sorgo, assieme alla tirosina N-monoossigenasi () ed alla 4-idrossifenilacetaldeide ossime monoossigenasi () .Questa reazione impedisce la dissociazione ed il rilascio del tossico cianuro di idrogeno[3]."}
{"id": "2560458", "revid": "110157", "url": "https://it.wikipedia.org/wiki?curid=2560458", "title": "Glucosaminilgalattosilglucosilceramide beta-galattosiltransferasi", "text": "La glucosaminilgalattosilglucosilceramide beta-galattosiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560459", "revid": "110157", "url": "https://it.wikipedia.org/wiki?curid=2560459", "title": "N-acetillattosaminide 3-alfa-galattosiltransferasi", "text": "La N-acetillattosaminide 3-alfa-galattosiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima agisce sui \u03b2-galattosil-1,4-\"N\"-acetilglucosamminili terminali dellaglicoproteina asialo-\u03b11-acida e della \"N\"-acetillattosammina (\u03b2--galattosil-1,4-\"N\"-acetil-\u03b2--glucosammina), ma non della 2\u2032-fucosilata-\"N\"-acetillattosammina. I residui non riducenti \"N\"-acetillattosammina terminali delle glicoproteine possono agire anche come accettori. Ora comprende il ed il ."}
{"id": "2560460", "revid": "120582182", "url": "https://it.wikipedia.org/wiki?curid=2560460", "title": "Globoside alfa-N-acetilgalattosaminiltransferasi", "text": "La globoside alfa-\"N\"-acetilgalattosaminiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560461", "revid": "120581699", "url": "https://it.wikipedia.org/wiki?curid=2560461", "title": "N-acetillattosammina sintasi", "text": "La \"N\"-acetillattosammina sintasi \u00e8 un enzima appartenente alla classe delle transferasi, che catalizza la seguente reazione:\nLa reazione \u00e8 catalizzata da un componente della lattosio sintasi (), che \u00e8 identica alla beta-\"N\"-acetilglucosaminilglicopeptide beta-1,4-galattosiltransferasi () e da un enzima situato nell'apparato di Golgi dei tessuti animali. Precedentemente era riconosciuta come ."}
{"id": "2560462", "revid": "110157", "url": "https://it.wikipedia.org/wiki?curid=2560462", "title": "Flavonolo 3-O-glucosiltransferasi", "text": "La flavonolo 3-O-glucosiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima agisce su una variet\u00e0 di flavonoli, tra i quali la quercetina ed il quercetin 7-\"O\"-glucoside. \u00c8 diversa dalla flavone 7-O-beta-glucosiltransferasi ()."}
{"id": "2560463", "revid": "4252", "url": "https://it.wikipedia.org/wiki?curid=2560463", "title": "Pose (Daddy Yankee)", "text": "Pose \u00e8 una canzone dell'artista musicale portoricano Daddy Yankee, pubblicata come primo singolo estratto dall'album \"Talento de barrio\" del 2008, tratto dall'omonimo film. Il brano \u00e8 molto vario: comprende mix di dance, hip hop, pop, oltre a ritmi latino e afro-americani."}
{"id": "2560464", "revid": "120574209", "url": "https://it.wikipedia.org/wiki?curid=2560464", "title": "(N-acetilneuraminil)-galattosilglucosilceramide N-acetilgalattosaminiltransferasi", "text": "La (\"N\"-acetilneuraminil)-galattosilglucosilceramide \"N\"-acetilgalattosaminiltransferasi \u00e8 un enzima appartenente alla classe delle transferasi, che catalizza la seguente reazione:\nQuesto enzima catalizza la formazione dei gangliosidi (i.e. glicosfingolipidi contenenti acido sialico) GM2, GD2 e SM2 dal GM3, GD3 e SM3, rispettivamente. L'asialo-GM3 [3] e la lattosilceramide [2] sono anche substrati, mentre le glicoproteine e gli oligosaccaridi non sono substrati."}
{"id": "2560465", "revid": "120574470", "url": "https://it.wikipedia.org/wiki?curid=2560465", "title": "Proteina N-acetilglucosaminiltransferasi", "text": "La proteina \"N\"-acetilglucosaminiltransferasi \u00e8 un enzima appartenente alla classe delle transferasi, che catalizza la seguente reazione:\nL'accettore \u00e8 il residuo di asparagina in una sequenza del tipo Asn-Xaa-Thr o Asn-Xaa-Ser."}
{"id": "2560466", "revid": "1573940", "url": "https://it.wikipedia.org/wiki?curid=2560466", "title": "Bilirubina-glucuronoside glucuronosiltransferasi", "text": "La bilirubina-glucuronoside glucuronosiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "2560467", "revid": "1318658", "url": "https://it.wikipedia.org/wiki?curid=2560467", "title": "Sn-glicerolo-3-fosfato 1-galattosiltransferasi", "text": "La sn-glicerolo-3-fosfato 1-galattosiltransferasi \u00e8 un enzima appartenente alla classe delle transferasi, che catalizza la seguente reazione:\nIl prodotto viene idrolizzato da una fosfatasi a isofloridoside, che \u00e8 coinvolto nella osmoregolazione (cf. sn-glicerolo-3-fosfato 2-alfa-galattosiltransferasi ()."}
{"id": "2560469", "revid": "110157", "url": "https://it.wikipedia.org/wiki?curid=2560469", "title": "1,3-beta-D-glucano fosforilasi", "text": "La 1,3-beta-D-glucano fosforilasi \u00e8 un enzima appartenente alla classe delle transferasi, che catalizza la seguente reazione:\nL'enzima agisce su un ampio raggio di \u03b2-1,3-oligoglucani, e sui glucani del tipo della laminarina. \u00c8 diverso dalla 1,3-beta-oligoglucano fosforilasi () e dalla laminaribiosio fosforilasi ()."}
{"id": "2560471", "revid": "363629", "url": "https://it.wikipedia.org/wiki?curid=2560471", "title": "H1N1", "text": ""}
{"id": "2560474", "revid": "120774810", "url": "https://it.wikipedia.org/wiki?curid=2560474", "title": "Alfa-1,3-mannosil-glicoproteina 2-beta-N-acetilglucosaminiltransferasi", "text": "La alfa-1,3-mannosil-glicoproteina 2-beta-\"N\"-acetilglucosaminiltransferasi \u00e8 un enzima appartenente alla classe delle transferasi, che catalizza la seguente reazione:\nR rappresenta il resto dell'oligosaccaride legato all\"'N\" nell'accettore della glicoproteina. Da notare che l'enzima agisce prima delle \"N\"-acetilglucosaminiltransferasi II (), III (), IV (), V (), VI ()"}
{"id": "2560475", "revid": "120583320", "url": "https://it.wikipedia.org/wiki?curid=2560475", "title": "Beta-1,3-galattosil-O-glicosil-glicoproteina beta-1,6-N-acetilglucosaminiltransferasi", "text": "La beta-1,3-galattosil-\"O\"-glicosil-glicoproteina beta-1,6-\"N\"-acetilglucosaminiltransferasi \u00e8 un enzima appartenente alla classe delle transferasi, che catalizza la seguente reazione:\nCf. beta-1,3-galattosil-\"O\"-glicosil-glicoproteina beta-1,3-\"N\"-acetilglucosamminiltransferasi (), acetilgalattosamminil-\"O\"-glicosil-glicoproteina beta-1,3-\"N\"-acetilglucosamminiltransferasi (), e acetilgalattosamminil-\"O\"-glicosil-glicoproteina beta-1,6-\"N\"-acetilglucosamminiltransferasi (). "}
{"id": "2560476", "revid": "1573940", "url": "https://it.wikipedia.org/wiki?curid=2560476", "title": "Ant\u014dnios Pepanos", "text": "Partecip\u00f2, a 30 anni, alle gare di nuoto delle prime Olimpiadi moderne di Atene, gareggiando nei 500m stile libero. Termin\u00f2 la gara secondo, conquistando cos\u00ec un argento olimpico, in 9'57\"6. Il vincitore, l'austriaco Paul Neumann, termin\u00f2 la gara con un tempo di 8'12\"6."}
{"id": "2560477", "revid": "110157", "url": "https://it.wikipedia.org/wiki?curid=2560477", "title": "Alizarina 2-beta-glucosiltransferasi", "text": "La alizarina 2-beta-glucosiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima agisce su altri derivati idrossi- e diidrossi- del 9,10-antrachinone."}
{"id": "2560478", "revid": "110157", "url": "https://it.wikipedia.org/wiki?curid=2560478", "title": "O-diidrossicoumarina 7-O-glucosiltransferasi", "text": "La o-diidrossicoumarina 7-O-glucosiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima converte l'aglicone dafetina in dafnina e, pi\u00f9 lentamente, esculetina in cicoriina, umbelliferone in skimmina, idrangetina in idrangina e scopoletina in scopolina."}
{"id": "2560480", "revid": "731511", "url": "https://it.wikipedia.org/wiki?curid=2560480", "title": "Gran Premio del Sudafrica 1966", "text": "Il 12\u00ba Gran Premio del Sudafrica fu una gara di Formula 1, non valida per il campionato del mondo di quell'anno, che si disput\u00f2 il 1\u00ba gennaio 1966 al Prince George Circuit di East London. La corsa si svolse su 60 giri e fu vinta dal pilota inglese Mike Spence su una Lotus 33.\nLa Formula 1 aveva appena cambiato regolamento aumentando la cilindrata massima da 1500 a 3000 cm\u00b3, molti team erano impreparati e si decise di non dare validit\u00e0 a questa gara.\nDi fatto la sola Brabham del proprietario della scuderia Jack Brabham era dotata di motore 3 litri secondo i nuovi regolamenti. Altre vetture erano scese in pista con motori V8 BRM e Climax con cilindrata elevata a 2 litri. Addirittura molte vetture erano dotate del vecchio motore Climax 4 cilindri, dominatore della formula 1 nel 1960-1961 con cilindrata elevata a 2,7 litri dall'originale 2.5.\nParteciparono alla gara anche vetture di team sudafricani, che disputavano un campionato locale."}
{"id": "2560481", "revid": "1921867", "url": "https://it.wikipedia.org/wiki?curid=2560481", "title": "The Resistance (album)", "text": "The Resistance \u00e8 il quinto album in studio del gruppo musicale britannico Muse, pubblicato l'11 settembre 2009 in Italia e Germania, il 14 settembre nel resto d'Europa ed il 15 settembre negli Stati Uniti d'America.\nPer presentare il disco, il gruppo ha annunciato il 1\u00ba giugno 2009 sul sito ufficiale il loro secondo tour mondiale intitolato \"The Resistance Tour\".\nIn occasione dei Grammy Awards 2011, l'album ha vinto un Grammy Award al miglior album rock.\nAntefatti e promozione.\nIl 24 maggio 2006 il frontman Matthew Bellamy ha dichiarato in un'intervista concessa all'emittente radiofonica australiana \"Triple J\" che il seguito di \"Black Holes and Revelations\" avrebbe presentato influenze pi\u00f9 progressive e un maggiore impiego del pianoforte.\nIl 22 maggio 2009, i Muse hanno rivelato su Twitter che l'album si sarebbe intitolato \"The Resistance\", mentre il primo brano che avrebbe fatto parte dell'album, \"United States of Eurasia\", \u00e8 stato annunciato attraverso il sito ufficiale del gruppo, decifrata dai fan da uno spartito tenuto in mano dal frontman Matthew Bellamy in una delle foto pubblicate su Twitter. Seguendo queste notizie, il batterista Dominic Howard ha annunciato sulla propria pagina Myspace i progressi dell'album: \nIl 1\u00ba giugno sono iniziate a circolare le prime notizie sul tour, le cui date sono state successivamente pubblicate sul sito ufficiale del gruppo. Il 17 dello stesso mese i Muse hanno annunciato la data di pubblicazione dell'album, fissata al 14 settembre 2009. Una successiva dichiarazione del bassista Chris Wolstenholme su Twitter ha rivelato che l'album era stato ultimato e rimaneva solo da ultimare il mastering audio a New York. Il 3 luglio, i Muse hanno rivelato su Twitter la lista tracce dell'album, mentre il 14 dello stesso mese \u00e8 stato annunciato il singolo apripista dell'album, \"Uprising\".\nIl 17 agosto iTunes ha reso disponibili trenta secondi di ogni brano, mentre a partire dal 10 settembre, \"The Resistance\" \u00e8 stato reso disponibile gratuitamente per l'ascolto attraverso il sito del quotidiano britannico \"The Guardian\".\nProgetto Eurasia.\nIl primo brano estratto da \"The Resistance\" \u00e8 stato \"United States of Eurasia (+Collateral Damage)\", reso disponibile il 21 luglio 2009 per il download digitale soltanto a coloro che avevano partecipato al Progetto Eurasia, una sorta di caccia al tesoro planetaria che il gruppo ha voluto fare con i suoi fan attraverso un microsito. I Muse infatti hanno incluso sei segmenti del brano in sei chiavette USB differenti nascoste in alcuni luoghi delle principali citt\u00e0 del mondo: New York, Parigi, Berlino, Mosca, Dubai, Hong Kong e Tokyo. L'unico modo per poter ascoltare in anteprima il singolo era quello di una cooperazione a livello mondiale dei fan del gruppo che, dopo essersi iscritti al progetto, avrebbero dovuto trovare le chiavi e codificare le serie di cifre che conteneva, inserirle sul sito ufficiale e sbloccare cos\u00ec il brano.\nConcezione.\n\"The Resistance\" \u00e8 stato prodotto dal gruppo e missato da Mark \"Spike \"Stent ed \u00e8 interamente ispirato al romanzo di George Orwell \"1984\" del 1948 e, oltre alle tematiche sociali e politiche, \"The Resistance\" percorre la storia d'amore tra i due protagonisti Winston e Julia. Inoltre contiene brani che spaziano dalla musica elettronica alla musica orchestrale. Alcuni brani come \"United States of Eurasia (+Collateral Damage)\" e le tre parti di \"\" includono la partecipazione dell'orchestra sinfonica Edodea Ensemble, condotta da Audrey Riley e che ha visto come primo violinista Edoardo De Angelis.\nIl brano \"I Belong to You (+Mon c\u0153ur s'ouvre \u00e0 ta voix)\" contiene una parte dell'opera originale dalla quale \u00e8 stata tratta, \"Samson et Dalila\" di Camille Saint-Sa\u00ebns. Il brano \u00e8 tratto dal secondo atto dell'opera intitolato \"Mon c\u0153ur s'ouvre \u00e0 ta voix\" ed \u00e8 eseguito da Matthew Bellamy in lingua francese. Nella sezione finale di \"United States of Eurasia (+Collateral Damage)\" \u00e8 presente un segmento di \"Notturno op. 9 n. 2\" di Fryderyk Chopin, eseguito al pianoforte da Bellamy.\nEdizione speciale.\nOltre alla versione standard, \u00e8 stata commercializzata un'edizione speciale dell'album, costituita da un DVD aggiuntivo che contiene il dietro le quinte della registrazione dei vari brani realizzati presso lo Studio Bellini sul Lago di Como, nell'abitazione di propriet\u00e0 di Bellamy."}
{"id": "2560487", "revid": "547034", "url": "https://it.wikipedia.org/wiki?curid=2560487", "title": "Llamado de emergencia", "text": "Llamado de emergencia (in italiano \"chiamata d'emergenza\") \u00e8 una canzone dell'artista musicale portoricano Daddy Yankee, pubblicata come secondo singolo estratto dall'album \"Talento de barrio\" del 2008, tratto dall'omonimo film. Il testo del brano \u00e8 stato scritto dallo stesso Daddy Yankee."}
{"id": "2560488", "revid": "1573940", "url": "https://it.wikipedia.org/wiki?curid=2560488", "title": "I\u014dann\u012bs Andreou", "text": "Partecip\u00f2 alle gare di nuoto delle prime Olimpiadi moderne ad Atene, nel 1896, nella gara dei 1200m stile libero.\nSi piazz\u00f2 secondo su sette nuotatori, vincendo cos\u00ec una medaglia d'argento, nuotando in 21'03\"4. Il vincitore, Alfr\u00e9d Haj\u00f3s, fin\u00ec la gara con un tempo di 18'22\"2."}
{"id": "2560490", "revid": "547992", "url": "https://it.wikipedia.org/wiki?curid=2560490", "title": "Gennaro Acquaviva", "text": "Biografia.\nSposato con Carla, 4 figli, inizia la propria attivit\u00e0 sociale e politica nelle organizzazioni cattoliche. Negli anni sessanta \u00e8 nelle ACLI di Livio Labor, dove ricopre incarichi rilevanti. Tra la fine degli anni sessanta e l'inizio degli anni settanta fonda un partito, il Movimento Politico dei Lavoratori, i cui vertici successivamente confluiranno nel PSI.\nAll'inizio degli anni settanta entra con un gruppo di cattolici nel PSI divenendo, nel 1976, capo della Segreteria di Bettino Craxi. Consigliere politico dello stesso Presidente del Consiglio dal 1983 al 1987, \u00e8 stato eletto due volte senatore della Repubblica e nominato capogruppo dei senatori socialisti nella XI Legislatura. Eletto nel collegio senatoriale di Tricase Casarano \u00e8 il protagonista del rilancio del Salento negli anni ottanta e novanta con importanti riforme e battaglie a sostegno del Mezzogiorno tanto che ancora oggi \u00e8 un punto di riferimento per la comunit\u00e0 politica e istituzionale del luogo.\n\u00c8 uno dei protagonisti, insieme a Craxi della stipula del concordato fra stato Italiano e Chiesa cattolica del 1984. Nella storica votazione per il Presidente della Repubblica che port\u00f2 all'elezione di Francesco Cossiga raccolse in pi\u00f9 tornate il voto di numerosi moderati che desideravano vedere al Colle una figura insieme cattolica e riformista.\nA partire dai primi anni novanta si occupa di problemi legati allo sviluppo del Sud Italia, concentrandosi su pubblicazioni connesse alla propria pluridecennale esperienza politica e istituzionale. Nel 2015 diviene presidente dell'Associazione Socialismo. Conclusa l'attivit\u00e0 parlamentare all'inizio degli anni novanta si occupa in particolar modo di formazione politica per i giovani e una corretta ricostruzione del tessuto sociale proprio della formazione politica.\nSuccessivamente dal 2000 si concentra sulla creazione della Fondazione Socialismo di cui \u00e8 presidente. La fondazione si \u00e8 impegnata in questi anni nella rivisitazione e analisi storica del Partito Socialista Italiano e in particolar modo degli anni di Craxi con numerose pubblicazioni."}
{"id": "2560492", "revid": "610351", "url": "https://it.wikipedia.org/wiki?curid=2560492", "title": "\u00bfQu\u00e9 tengo que hacer?", "text": "\u00bfQu\u00e9 tengo que hacer? (in italiano \"che cosa devo fare?\") \u00e8 una canzone dell'artista musicale latino-americano Daddy Yankee, pubblicata come terzo singolo estratto dall'album \"Talento de barrio\" del 2008, tratto dall'omonimo film. Il singolo ha anche un remix ufficiale, con Antonio Peter De la Rosa (Omega El Fuerte) uscito nel marzo 2009."}
{"id": "2560500", "revid": "466539", "url": "https://it.wikipedia.org/wiki?curid=2560500", "title": "Gardner Williams", "text": "Biografia.\nNato nel Massachusetts, partecip\u00f2 alle gare di nuoto delle prime Olimpiadi moderne ad Atene nel 1896, gareggiando nei 100m e nei 1200m stile libero. Il suo tempo e il suo risultato sono sconosciuti, ma sicuramente non arriv\u00f2 nei primi due gradini del podio nei 100m, n\u00e9 tra i primi tre nuotatori nei 1200m stile libero."}
{"id": "2560503", "revid": "92723", "url": "https://it.wikipedia.org/wiki?curid=2560503", "title": "Aspetto fisico e carattere di Oscar Wilde", "text": "In un'epoca in cui si andava diffondendo l'arte della fotografia un personaggio attento alla forma e amante della notoriet\u00e0 come Oscar Wilde non poteva non approfittare per lasciare di s\u00e9 numerose immagini. Soprattutto negli USA ebbe l'occasione di farsi ritrarre da noti fotografi come Napoleon Sarony.\nAnche per il suo modo di essere tendente a stupire e meravigliare il senso comune ci sono arrivate numerose descrizioni del suo carattere.\nAspetto e carattere.\nOltre alle innumerevoli foto giunte sino a noi, esistono molte descrizioni che ci sono rimaste di lui, spesso rappresentato nel caricaturale ritratto di polemista, sardonico battutista e confezionatore di aforismi.\nMolte parodie sono state fatte su di lui, spesso per vendicarsi di torti subiti come nel caso di Francis Chaloner, personaggio creato da Rhoda Broughton, mai invitata da Wilde nei suoi incontri, dove lo descriveva come un uomo dalle membra flaccide e dalla testa botticelliana. Si arriv\u00f2 anche a ironizzare su come Wilde si muovesse: si diceva che Oscar sembrava che camminasse trovando su i suoi passi qualcosa di indefinito e sgradevole.\nSomigliava d'aspetto a suo fratello Willie, tanto che ad occhi poco attenti i due si potevano confondere nel fisico, ma non nel carattere che nel fratello mancava di spessore. Il suo aspetto fisico venne descritto nei dettagli da chi visse insieme a lui: era alto 1,88\u00a0m, aveva labbra piene, corpo grosso, capelli marrone scuro che sembravano neri, occhi blu, sguardo profondo, andatura oscillante e denti sporgenti, tanto che Edith Cooper lo paragon\u00f2 ad un frutto che per quanto poteva apparire succoso era allo stesso tempo privo di grazia. Appariva a tratti come se fosse impacciato e possedeva un modo di ridere che poteva dare fastidio.\nIl suo accento irlandese, molto marcato all'inizio, si corresse durante la sua permanenza ad Oxford come descrisse l'attore Seymour Hicks, mentre alle orecchie di Max Beerbohm sembrava avesse una tonalit\u00e0 da mezzosoprano, e le sue frasi erano un misto di attenta preparazione e di spontaneit\u00e0.\nLa risposta, che diede a un doganiere alla domanda se avesse qualcosa da dichiarare:\ndescrive bene il suo modo di vivere, quello cio\u00e8 di un uomo che aveva fatto dell'eccentricit\u00e0 un pregio assoluto.\nLa figura letteraria di Wilde \u00e8 stata per molto tempo subordinata a quella biografica, egli \u00e8 stato provocatore ed eccentrico nelle sue pose, umorista pungente e amabile conversatore. Ebbe la sfrontatezza di dichiararsi socialista, di lasciar trasparire di essere omosessuale e di farsi beffe della saggezza depositata nei luoghi comuni.\nDivenne simbolo della spregiudicatezza, negli scritti come nella vita. La sua condotta fu un affronto costante agli ipocriti costumi dell'epoca vittoriana, ma rispettando, e chiedendo lo stesso ai suoi interlocutori, sempre l'osservanza delle buone maniere. Nella sua vita si divertiva a pescare.\nQuando le sue condizioni economiche glielo permettevano cercava anche di essere d'aiuto al prossimo, come nell'occasione di un'inondazione nella citt\u00e0 di Lambeth. In tale frangente convinse Rennell Rodd a venire con lui per cercare di aiutare le persone in difficolt\u00e0: qui, grazie alle sue storie, fece divertire tantissimo una vecchia signora costretta a letto. Non faceva progetti sul futuro, non ci pensava, semplicemente viveva alla giornata.\nRichard Ellmann, curatore di una biografia che gli ha valso il Premio Pulitzer, affermava che non vi era traccia di crudelt\u00e0 in lui e che non riusciva a comprenderla.\nWilde come Mecenate.\nNel corso del suo giro di conferenze in America riusc\u00ec ad aiutare molti giovani artisti: John Donoghue, uno scultore, volendosi farsi conoscere da Wilde gli invi\u00f2 un bassorilievo della figura che lo aveva ispirato per Requiescat, pensando di fargli cosa gradita. Wilde si interess\u00f2 a lui, lo conobbe e riusc\u00ec a levarlo dalla povert\u00e0 in cui viveva.\nLo scrittore irlandese non fu mai avaro di complimenti per i nuovi talenti, definendoli a volte come i migliori, nel loro genere, e a volte riusc\u00ec a convincere gli indecisi ad intraprendere l'attivit\u00e0 letteraria o a dedicarsi al teatro come fece con l'attrice Elizabeth Robbins."}
{"id": "2560508", "revid": "298229", "url": "https://it.wikipedia.org/wiki?curid=2560508", "title": "Erica Rossi", "text": "Biografia.\n\u00c8 stata una volta oro e due volte medaglia d'argento ai Giochi del Mediterraneo (Casablanca 1983 e Latakia 1987). Veste per 67 volte la maglia azzurra, terza in assoluto come presenze (a pari merito con Sara Simeoni) alle spalle di Marisa Masullo e Agnese Maffeis.\nHa partecipato a due edizioni dei Giochi olimpici, giungendo 5\u00aa e 6\u00aa in batteria a e , pur correndo entrambe le volte intorno ai 53 secondi non riusc\u00ec a qualificarsi per il turno successivo. Turno che invece riusc\u00ec a superare alla prima delle sue due partecipazioni con la staffetta 4\u00d7400 metri a Mosca 1980 dove fu 5\u00aa in finale (con Patrizia Lombardo, Cosetta Campana e Marisa Masullo, mentre Giuseppina Cirulli aveva corso in batteria al posto della Masullo).\nAttualmente \u00e8 primatista italiana della staffetta 4\u00d7200 metri indoor con il tempo 1'34\"05 (con Marisa Masullo, Daniela Ferrian e Laura Miano record stabilito a Torino l'11 febbraio 1984), specialit\u00e0 tuttavia non facente parte dei programmi delle varie manifestazioni internazionali. Il suo 52\"01 (che fu primato italiano per 14 anni, allorch\u00e9 fu battuto da Virna De Angeli con 51\"68 in batteria ai Giochi olimpici di ), resta a tutt'oggi la 9\u00aa prestazione italiana all-time."}
{"id": "2560509", "revid": "39884", "url": "https://it.wikipedia.org/wiki?curid=2560509", "title": "Spyrid\u014dn Chasap\u012bs", "text": "Partecip\u00f2 alle gare di nuoto delle prime Olimpiadi moderne del 1896 ad Atene, nei 100 metri stile libero riservato ai marinai della marina militare greca. Si piazz\u00f2 secondo su tre nuotatori; il suo tempo \u00e8 sconosciuto."}
{"id": "2560513", "revid": "74801", "url": "https://it.wikipedia.org/wiki?curid=2560513", "title": "D\u012bm\u012btrios Drivas", "text": "Partecip\u00f2 alle gare di nuoto delle prime Olimpiadi moderne del 1896 ad Atene, nei 100 metri stile libero riservato ai marinai della marina militare greca. Arriv\u00f2 terzo di tre nuotatori, conquistando cos\u00ec un bronzo olimpico."}
{"id": "2560514", "revid": "36426", "url": "https://it.wikipedia.org/wiki?curid=2560514", "title": "Palio citt\u00e0 di Pescia", "text": ""}
{"id": "2560519", "revid": "125865372", "url": "https://it.wikipedia.org/wiki?curid=2560519", "title": "FVG-IX - Friuli Venezia Giulia Internet eXchange", "text": "Il Friuli-Venezia Giulia Internet eXchange point (FVG-IX), \u00e8 un punto di interscambio neutro tra Internet Service Provider nell'Italia del nord-est. \u00c8 situato fisicamente a Udine in zona Pasian di Prato, presso la sede di InAsset Srl."}
{"id": "2560525", "revid": "1993647", "url": "https://it.wikipedia.org/wiki?curid=2560525", "title": "N. Katravas", "text": "Partecip\u00f2 alle gare di nuoto delle prime Olimpiadi moderne ad Atene, nei 1200m stile libero. Il suo tempo e il suo piazzamento sono sconosciuti, tuttavia \u00e8 noto che non arriv\u00f2 tra i primi tre nuotatori."}
{"id": "2560530", "revid": "767487", "url": "https://it.wikipedia.org/wiki?curid=2560530", "title": "The Primitives (1985)", "text": "The Primitives sono una rock band alternative britannica, originaria di Coventry. Nati nel 1985 e formati da Keiron McDermott (voce), PJ Court (nato Paul Jonathan Court) (voce, chitarra), Steve Dullaghan (basso) e Pete Tweedie (batterie). Keiron venne presto sostituita da Tracy Tracy (nata Tracy Cattell in Australia).\nLa loro carriera sub\u00ec uno slancio notevole quando il cantante degli Smiths, Morrissey l\u00ec nomin\u00f2 come una delle sue band preferite. Dopo il successo del primo album, che li port\u00f2 alla ribalta con il loro singolo \"Crash\" (UK Top 5 hit single) agli inizi del 1988 (raggiungendo anche la Top 3 della Alternative Songs), la loro carriera cominci\u00f2 a decrescere agli inizi degli anni '90. Si sciolsero nel 1992 in seguito al fallimento commerciale del loro ultimo album \"Galore\", nel 1991. I loro maggiori rivali all'interno di quella che fu chiamata la scena \"blonde pop\" erano i Transvision Vamp e i The Darling Buds, entrambi caratterizzati dallo stesso sound e look da parte dei membri del gruppo.\nI Primitives emersero dalla scena indipendente inglese della met\u00e0 degli anni '80, della quale facevano parte, tra gli altri, anche i The Jesus and Mary Chain, Primal Scream, My Bloody Valentine, i Soup Dragons e i Wedding Present.\nTutti questi gruppi condividevano la passione per la melodia, gli anni sessanta, l'influenza delle chitarre veloci in stile Ramones e la sensibilit\u00e0 pop tipica dei Buzzcocks e degli Orange Juice.\nIl bassista Steve Dullaghan \u00e8 morto a Coventry il 4 febbraio 2009. La triste circostanza diede comunque al gruppo la spinta per riprendere a suonare insieme. Dopo un primo EP intitolato \"Never Kill A Secret\" nel 2011, furono pubblicati due nuovi album: \"Echoes and Rhymes\" nel 2012 e \"Spin-O-Rama\" nel 2014. Parallelamente, i Primitives ripresero a suonare dal vivo con il bassista Raph Moore e, dal 2020, nuovamente con Paul Sampson.\nDiscografia.\nSuccessivamente allo scioglimento del gruppo, furono pubblicate alcune raccolte:"}
{"id": "2560532", "revid": "105076454", "url": "https://it.wikipedia.org/wiki?curid=2560532", "title": "Georgios Anninos", "text": "Partecip\u00f2 alle prime Olimpiadi del 1896 ad Atene, nei 100m stile libero. Il suo tempo e il suo piazzamento sono sconosciuti, tuttavia \u00e8 noto che non arriv\u00f2 tra i primi due nuotatori."}
{"id": "2560533", "revid": "1543377", "url": "https://it.wikipedia.org/wiki?curid=2560533", "title": "Scream Awards 2006", "text": "La prima cerimonia degli Scream Awards ha avuto luogo a Los Angeles il 10 ottobre 2006."}
{"id": "2560540", "revid": "838137", "url": "https://it.wikipedia.org/wiki?curid=2560540", "title": "Scream Awards 2007", "text": "La cerimonia di premiazione degli Scream Awards 2007 ha avuto luogo a Los Angeles il 19 ottobre 2007."}
{"id": "2560541", "revid": "287204", "url": "https://it.wikipedia.org/wiki?curid=2560541", "title": "Roy Schuening", "text": "Carriera universitaria.\nHa giocato con gli Oregon State Beavers squadra rappresentativa dell'universit\u00e0 dell'Oregon State.\nCarriera professionistica.\nSt. Louis Rams.\nAl draft NFL 2008 \u00e8 stato selezionato come 157\u00aa scelta dai Rams. Ha debuttato nella NFL il 28 dicembre 2008 contro gli Atlanta Falcons indossando la maglia numero 67.\nIl 5 settembre del 2009 \u00e8 stato svincolato.\nOakland Raiders.\nSolo 2 giorni dopo ha firmato con la squadra di pratica degli Oakland Raiders. Il 13 dicembre \u00e8 stato inserito nei 53 giocatori che compongono il \"roster\" ufficiale della squadra a causa dell'infortunio accorso al compagno Robert Gallery. Due giorni dopo \u00e8 stato svincolato.\nDetroit Lions.\nHa firmato con i Detroit Lions senza scendere in campo.\nL'anno successivo nella stagione 2010 durante la \"preseason\" si \u00e8 infortunato al braccio e prima dell'inizio della stagione il 20 agosto \u00e8 stato svincolato.\nSeconda volta i Raiders.\nIl 4 gennaio 2011 ha firmato con i Raiders, ha scelto la maglia numero 67. Il 4 settembre \u00e8 stato messo sulla lista infortunati. Il 27 dello stesso mese \u00e8 stato tolto e il giorno seguente \u00e8 stato svincolato."}
{"id": "2560544", "revid": "1543377", "url": "https://it.wikipedia.org/wiki?curid=2560544", "title": "Alexandros Chrisafos", "text": "Partecip\u00f2 alle prime Olimpiadi del 1896 ad Atene, nei 100m stile libero. Il suo tempo e il suo piazzamento sono sconosciuti, tuttavia \u00e8 noto che non arriv\u00f2 tra i primi due nuotatori."}
{"id": "2560545", "revid": "1610933", "url": "https://it.wikipedia.org/wiki?curid=2560545", "title": "Scream Awards 2008", "text": ""}
{"id": "2560547", "revid": "599013", "url": "https://it.wikipedia.org/wiki?curid=2560547", "title": "Cosetta Campana", "text": "Biografia.\nUna volta oro nella 4x400 e due volte medaglia di bronzo ai Giochi del Mediterraneo (Casablanca 1983 e Latakia 1987) nei 400 m (entrambe le volte si classific\u00f2 2\u00aa l'altra azzurra Erica Rossi). Sempre durante il dominio nazionale di Erica Rossi (26 titoli nazionali negli anni ottanta per lei), Cosetta Campana riusc\u00ec a conquistare tre titoli italiani, nel 1986 e 1992 all'aperto e nel 1987 indoor, sempre sui 400 metri piani."}
{"id": "2560548", "revid": "827882", "url": "https://it.wikipedia.org/wiki?curid=2560548", "title": "Scream Awards 2009", "text": "La cerimonia ha avuto luogo sabato 17 ottobre 2009 al Greek Theater di Los Angeles."}
{"id": "2560552", "revid": "110157", "url": "https://it.wikipedia.org/wiki?curid=2560552", "title": "Mojokerto", "text": "Mojokerto, fino al 1972 Modjokerto, \u00e8 una delle citt\u00e0 appartenenti alla provincia indonesiana di Giava Orientale. Si tratta di un centro agricolo (con produzione di riso e canna da zucchero) ed industriale distante circa 40\u00a0km. da sud-ovest della citt\u00e0 di Surabaya.\nModjokerto \u00e8 anche la sede di un importante ritrovamento fossile, il cosiddetto \"cranio di Mojokerto\" (noto anche come \"bambino di Mojokerto\"), un cranio appartenente ad un esemplare bambino di \"Homo erectus\" ritrovato nel 1936 e risalente a circa 1,8 milioni di anni fa. Nel luogo sono state anche rinvenute le cosiddette \"maschere verdi di Giava\", reperti archeologici di materiale metallico non identificato."}
{"id": "2560559", "revid": "4711", "url": "https://it.wikipedia.org/wiki?curid=2560559", "title": "Nicholas George", "text": ""}
{"id": "2560560", "revid": "52076", "url": "https://it.wikipedia.org/wiki?curid=2560560", "title": "Siti archeologici", "text": ""}
{"id": "2560566", "revid": "271907", "url": "https://it.wikipedia.org/wiki?curid=2560566", "title": "Sciopero dei minatori britannici del 1984-1985", "text": "Lo sciopero dei minatori britannici del 1984-1985 (in inglese UK miners' strike) fu un'azione di lotta sindacale condotta dall'Unione Nazionale dei Minatori (NUM) di Arthur Scargill tra il marzo 1984 e il marzo 1985, volta ad impedire la chiusura di venti giacimenti carboniferi nel Regno Unito con il conseguente licenziamento di circa 20.000 minatori. \nAl termine dello sciopero, durato un intero anno, si registrarono due minatori morti ed un totale di 11.291 arresti da parte della Polizia per \"turbamento dell'ordine pubblico\" e \"interruzione della mobilit\u00e0 veicolare\".\nStoria.\nPreludio della protesta.\nAgli inizi del '900 le cave di estrazione carbonifera nel Regno Unito erano circa un migliaio. Nel 1984 ne erano rimaste in funzione \"appena\" 173, e l'occupazione complessiva era passata da circa un milione di minatori e operai (1920) ai 231.000 del 1982.\nQuesto calo della produzione e del consumo del carbone \u00e8 un aspetto a cui si \u00e8 assistito contemporaneamente in varie parti del mondo, in particolare negli Stati Uniti d'America. \nL'estrazione del carbone era stata nazionalizzata dal Governo Inglese nel 1947 e nel corso dei decenni successivi l'industria carbonifera era stata spesso sovvenzionata dallo Stato. \n nel 1984 i giacimenti si erano praticamente esauriti e il carbone rimanente diventava di giorno in giorno pi\u00f9 costoso da raggiungere. La soluzione proposta dal Governo per ovviare a questo problema fu un aumento della meccanizzazione del lavoro e la richiesta di una maggiore efficienza da parte dei minatori. \n tra il 1958 ed il 1967 si assistette ad una profonda ristrutturazione dell'industria nazionale del carbone in collaborazione con i sindacati, che port\u00f2 ad un dimezzamento della forza lavoro occupata. \nTra il 1968 ed il 1977 vi fu quindi una fase di temporanea stabilizzazione del comparto industriale, con le chiusure ridotte al minimo cos\u00ec come i licenziamenti. Tuttavia la domanda di carbone continuava a decrescere costantemente. \nIn questi anni si assistette ad una massiccia migrazione di minatori, che dai giacimenti carboniferi oramai gi\u00e0 in rovina in Scozia, Galles e Lancashire si spostarono in cerca di lavoro nello Yorkshire e nelle Midlands.\nLo sciopero generale dei minatori.\nLa disputa inizi\u00f2 quando il governo conservatore guidato da Margaret Thatcher annunci\u00f2 la chiusura della miniera di carbone di Cortonwood, nello Yorkshire, come primo atto dello smantellamento di altri venti siti estrattivi, che avrebbe comportato la perdita di ulteriori 20.000 posti di lavoro. A tale annuncio, il NUM rispose proclamando uno sciopero nazionale. \nLo sciopero coinvolse fino a 165.000 minatori, che furono appoggiati da gente di tutto il mondo. Il governo dispieg\u00f2 ingenti forze di polizia intorno alle miniere di carbone e numerosi furono gli scontri violenti.\nLa mobilitazione della polizia.\nIl picchettaggio degli scioperanti davanti ai giacimenti (volti ad impedire la presenza dei cosiddetti \"crumiri\", operai che andavano a lavorare nonostante lo sciopero in atto), spesso si risolveva in atti di violenza e sabotaggio. Diverse volte, gli scioperanti impedivano l'accesso ai giacimenti bloccando le strade con autovetture e caravan. \nNel tentativo di arginare le proteste, il Governo ricorse all'uso massiccio della Polizia, richiamando uomini da tutte le zone del Regno Unito. Fu utilizzata anche la Polizia Metropolitana. \nAlla Polizia fu dato il potere di dirigere, interrompere e deviare il traffico automobilistico in base alle necessit\u00e0, e col passare del tempo raggiungere i giacimenti in auto divenne via via pi\u00f9 difficile, nel Nottinghamshire praticamente impossibile. Tale attivit\u00e0 di interruzione del traffico era per le Forze dell'Ordine di vitale importanza, in quanto i minatori dei vari giacimenti sparsi sul territorio facevano rete tra loro e spesso si assisteva a trasferimenti di centinaia di minatori per supportare a vicenda i rispettivi scioperi. Il NUM dichiar\u00f2 pi\u00f9 volte illegittimo l'uso della forza da parte del Governo, come in occasione della sosta forzata nel tunnel di Dortmor di alcuni minatori che volevano recarsi nei giacimenti del Kent per supportare i loro colleghi. \nIl 16 luglio 1984, durante un meeting di Governo, il Primo Ministro Thatcher chiese di istituire lo \"Stato di Emergenza Nazionale\", che avrebbe consentito al Governo di mobilitare 4.500 autisti militari, in quanto si erano riscontrare grosse difficolt\u00e0 nel trasferire di giacimento in giacimento gli uomini della Polizia. Tuttavia la proposta venne rigettata in quanto considerata non necessaria ed avrebbe avuto l'effetto controproducente di dare un senso di militarizzazione della protesta.\nLe violenze.\nLo sciopero dei minatori del 1984 fu la pi\u00f9 violenta pagina di lotta sindacale del Regno Unito nel XX secolo. Va detto che storicamente gli scioperi dei minatori nel Regno Unito erano da sempre stati connotati dalla violenza (come nel 1921), ma i livelli che si sono raggiunti nel 1984 non hanno certo eguali per durata ed intensit\u00e0.\nTestimonianze di violenza sui minatori da parte della Polizia si ebbero fin dai primi giorni di sciopero, ma spesso si assisteva a scene di violenza anche tra minatori e \"crumiri\" (operai che boicottavano lo sciopero ed andavano a lavorare). \nAnche i danni alle propriet\u00e0 dei \"crumiri\" erano assai comuni, con finestre rotte e auto incendiate. Ted McKay, il segretario del Galles del Nord che sostenne una votazione nazionale prima dell'azione di sciopero, dichiar\u00f2 di aver ricevuto minacce di morte e minacce di rapimento dei suoi figli.\nOccasionalmente veniva preso di mira anche il personale amministrativo dei giacimenti. \nL'autista di taxi David Wilkie fu ucciso il 30 novembre 1984 mentre, a bordo della sua auto, accompagnava al lavoro un \"crumiro\" del giacimento di Merthyr Vale, nel Galles del sud. Secondo le ricostruzioni della Polizia, due minatori lanciarono da un ponte una grossa barra di cemento che fini sulla macchina di Wilkie uccidendolo sul colpo. I due minatori furono successivamente arrestati e condannati per omicidio colposo. Successivamente la Polizia afferm\u00f2 che quell'episodio colp\u00ec molto l'opinione pubblica e in seguito contribu\u00ec a ridurre parzialmente le azioni violente dei dimostranti.\nUn altro minatore, Michael Fletcher, fu assalito da cinque dimostranti in casa sua nel novembre del 1984, dinanzi agli occhi della moglie incinta e del figlio piccolo. Gli assalitori, muniti di mazze da baseball, comportarono a Fletcher la frattura di due costole e di una scapola, oltre ad un ginocchio slogato. Dei cinque assalitori solo due furono condannati per lesioni gravi, mentre gli altri tre furono assolti dalle accuse di aggressione.\nLa fine della contestazione.\nDopo oltre 51 settimane di lotta, durante le quali tra i lavoratori si registrarono 2 morti, 710 licenziamenti e 10.000 procedimenti giudiziari, un congresso straordinario del NUM vot\u00f2 a stretta maggioranza (98 a 91) la ripresa del lavoro. Il sindacato usc\u00ec fortemente indebolito dallo scontro, mentre Margaret Thatcher pot\u00e9 consolidare il proprio programma di riforme."}
{"id": "2560572", "revid": "1305772", "url": "https://it.wikipedia.org/wiki?curid=2560572", "title": "Flash Forward", "text": ""}
{"id": "2560576", "revid": "26559748", "url": "https://it.wikipedia.org/wiki?curid=2560576", "title": "Latifondista", "text": ""}
{"id": "2560578", "revid": "228587", "url": "https://it.wikipedia.org/wiki?curid=2560578", "title": "Episodi di 90210 (seconda stagione)", "text": "La seconda stagione della serie televisiva 90210 \u00e8 andata in onda in prima visione dall'8 settembre 2009 al 18 maggio 2010 sul canale The CW.\nIn Italia, la stagione \u00e8 andata in onda dal 12 giugno al 4 settembre 2010 su Rai 2 in anteprima esclusiva.\nLa stagione si caratterizza per un completo \"restyling\" creativo. Viene introdotta una nuova sigla d'apertura (pi\u00f9 semplice e di minor effetto), viene dato maggiore spazio alle dinamiche di gruppo creando delle \"fazioni\" (Naomi-Erin-Adrianna da una parte, Liam-Navid-Dixon-Teddy dall'altra, con Annie messa per un po' in disparte) e viene adottato un sistema narrativo pi\u00f9 \"classico\" che esplora le varie storyline con molta calma, legando per\u00f2 ogni episodio al successivo grazie a dei piccoli cliffhanger. Viene anche notevolmente ridotto lo spazio dato ai genitori e ai personaggi della serie originale \"Beverly Hills 90210\". Infine, viene esplorato maggiormente l'ambiente di Los Angeles con diverse scene ambientate in esterni, soprattutto in spiaggia e in locali esclusivi della citt\u00e0 californiana. Diminuiscono poi le guest star che per\u00f2 vengono usate per archi narrativi pi\u00f9 lunghi rispetto alla prima stagione, come quelli di Sasha e Jasper, ad esempio.\nUn nuovo inizio.\nTrama.\nPer nascondere ad ogni costo l'incidente e la sua fuga, Annie ha trascorso l'estate evitando tutte le persone che conosce. A causa della telefonata alla polizia di Annie la notte della festa a casa di Naomi, invece, tutti gli altri studenti hanno dovuto frequentare la scuola estiva: per questo motivo ora tutti odiano Annie, soprattutto Naomi. Il rapporto di Dixon ed Annie va in crisi quando Dixon pensa che Annie abbia dormito con Liam. Annie scopre che la persona che ha investito \u00e8 morta. Naomi, Silver e Adrianna trascorrono gli ultimi giorni d'estate al Beverly Hills Beach Club. Qui Adrianna incontra Teddy Montgomery, il suo ex ragazzo e giocatore professionista di tennis che quest'anno frequenter\u00e0 il West Beverly. Dixon scopre che Ethan ha baciato Silver prima di partire e chiude definitivamente la storia con lei. Navid vorrebbe trascorrere la notte con Adrianna e prepara una serata romantica in una cabina del Beach Club ma Adrianna gli dice di voler aspettare. Annie si ubriaca insieme a Mark, uno studente dell'ultimo anno, e dorme con lui nella cabina del Beach Club che Navid aveva preparato per lui e Adrianna. Il primo giorno di scuola Mark mostra ai suoi amici una foto nuda di Annie e Naomi riesce ad impossessarsene.\nLa vendetta di Naomi.\nTrama.\nNaomi decide di rovinare la vita di Annie inviando a tutta la scuola la sua foto nuda, riuscendo a mantenere l'anonimato mentre Annie \u00e8 obbligata a mentire dicendo di aver dormito con Liam. Questa finta confessione la allontana ancora di pi\u00f9 dai suoi genitori e da Dixon. Nel frattempo, Ryan comincia a chiedersi se la sua relazione con Jen sia la cosa giusta per lui e Silver decide di riconquistare Dixon. Liam torna al West Beverly e cerca di scusarsi con Naomi e le dice che non \u00e8 Annie la ragazza con cui ha dormito la sera della festa, non riuscendo per\u00f2 a confessarle che ha dormito con Jen, sua sorella. Liam entra nella squadra di surf insieme a Dixon e Teddy. Navid, sempre pi\u00f9 geloso di Teddy, cerca di metterlo in difficolt\u00e0 durante un'intervista al Blaze, facendo infuriare Adrianna. Annie ascolta terrorizzata 'intervista di Teddy: Teddy racconta che qualche mese prima ha provato ad aiutare un barbone investito da un pirata della strada ma che l'uomo \u00e8 morto...\nMal di mare.\nTrama.\nTeddy invita tutto il gruppo ad una gita sullo yacht di suo padre per fare amicizia. Annie fa del suo meglio per dimostrare che \u00e8 stata Naomi ad inviare a tutta la scuola la sua foto nuda. Quando i suoi genitori provano a parlare ad Annie della situazione, ci\u00f2 crea ancora pi\u00f9 tensione in famiglia perch\u00e9 Annie continua a non voler parlare dei problemi che la preoccupano, portando Harry a confidare i suoi problemi famigliari a Kelly. Nel frattempo, Dixon incontra una nuova ragazza in un bar, una DJ di nome Sasha, ma mente sulla sua et\u00e0 per poterla conoscere, facendo ingelosire Silver. Navid comincia a dubitare della sua relazione con Adrianna perch\u00e9 Adrianna sembra troppo legata a Teddy. Liam, frustrato e disgustato dalla lotta fra Naomi ed Annie, si rifugia nel suo garage dove comincia a lavorare ad un progetto.\nVerit\u00e0 nascoste.\nTrama.\nAnnie scopre che Jasper Herman, lo strano nipote dell'uomo che ha investito la notte del ballo, frequenta il West Beverly. Navid continua a dirigere il Blaze e fa intervistare Jasper per un articolo su suo zio da Silver e Gia: Jasper si rifiuta di parlare. Nel frattempo, Dixon e Sasha partono insieme per il weekend e Dixon continua a mentire sulla sua vera et\u00e0. Ma durante il viaggio di ritorno i due bucano una gomma e Sasha trova nel bagagliaio materiale pornografico che in realt\u00e0 appartiene al padre di Navid e cos\u00ec le bugie di Dixon aumentano... Navid \u00e8 sempre pi\u00f9 geloso dell'amicizia fra Adrianna e Teddy.\nGuai in vista.\nTrama.\nQuando Naomi viene a sapere che forse non potr\u00e0 andare all'universit\u00e0 dei suoi sogni, architetta un piano per essere accettata: decide di frequentare Richard, il figlio della donna responsabile per le ammissioni. Naomi per\u00f2 \u00e8 immediatamente attratta da Jamie, il compagno di stanza di Richard. Nel frattempo, Silver \u00e8 scioccata quando incontra sua madre ad un incontro degli Alcolisti Anonimi con Adrianna. Quando Adrianna e Navid escono in un doppio appuntamento con Teddy, la serata finisce con un bacio fra Adrianna e Teddy. Sasha comincia ad avere dei dubbi sull'et\u00e0 di Dixon e quando lui confessa di essere ancora un liceale, Sasha lo lascia.\nAmore perduto.\nTrama.\nAdrianna rompe con Navid per poter stare con Teddy ma comprende di aver fatto un grande errore quando capisce che Teddy non vuole una storia. Jen continua ad usare Naomi giocando con i suoi sentimenti e le chiede una grande somma di denaro per poter comprare in segreto un cavallo da corsa. Nel frattempo, Annie e Jasper diventano amici quando lui la salva da un brutto appuntamento. Kelly e Silver affrontano la terribile notizia della malattia della madre: Jackie sta morendo di cancro.\nSenza maschera.\nTrama.\nDixon chiude la sua storia con Sasha ma la ragazza la prende molto male e studia un piano per tornare con lui. Nel rapporto fra Harry e Debbie ci sono tensioni per l'amicizia fra Harry e Kelly. Silver vuole aiutare e dare conforto a sua madre durante la malattia mente Kelly non riesce a perdonare la madre per il modo in cui ha cresciuto entrambe le figlie. Liam incontra Ivy Sullivan, una nuova ragazza che entra nella squadra di surf. Naomi continua la sua relazione con Richard ma continua a flirtare con Jamie. Il rapporto fra Annie e Jasper \u00e8 messo alla prova quando lui cerca di convincerla a rubare una macchina per il suo film.\nIntuito femminile.\nTrama.\nAdrianna canta una canzone accompagnata da una chitarra suonata da lei stessa chiedendo perdono a Navid, ma quest'ultimo non intende perdonarla. Adrianna lo supplica ma lui resta fermo sulla sua decisione dicendole che solo per il fatto che Teddy non abbia voluto una relazione ora lei cercava il suo perdono, e dicendole anche che non si \u00e8 mai meritato un simile trattamento visto che \u00e8 l'unico che le \u00e8 sempre stato vicino, ribadendo la fine della loro storia. Dixon racconta ai suoi genitori della storia con Sasha e Debbie decide di verificare la storia. Nel frattempo, Navid e Gia investigano sull'uso di droga al West Beverly e arrivano a Jasper, il nuovo ragazzo di Annie, che sospettano essere uno spacciatore, cosa che Jasper nega. Annie gli crede ma Navid no. Liam, Teddy e Ivy vanno ad un concerto rock dove incontrano anche Ryan e Jen, mentre Navid riceve alcuni consigli per uscire con le ragazze.\nViaggio sulla luna.\nTrama.\nTeddy aiuta Jackie ad organizzare una festa a sorpresa per il mezzo compleanno di Silver. Navid vede Adrianna comprare droga da Jasper e lo affronta: Jasper continua a negare e minaccia Navid. Nel frattempo, Dixon vuole parlare a Sasha dell'aborto ed Harry e Debbie sono obbligati a rivelargli che Sasha non \u00e8 mai stata incinta. Liam confessa a Dixon, Teddy ed Ivy del suo incontro con Jen alla festa di fine anno di Naomi e vuole organizzare un piano per mostrare a Naomi com'\u00e8 veramente Jen.\nSincerit\u00e0 prima di tutto.\nTrama.\nAnnie invita Jasper a casa sua a cena ma la serata non va come previsto quando Dixon racconta ai suoi genitori che Jasper \u00e8 uno spacciatore. Nel frattempo, la madre di Silver e Kelly viene ricoverata in ospedale e Kelly riesce a ricucire il rapporto con la madre ormai in fin di vita. Naomi \u00e8 obbligata a svelare le vere motivazioni del suo avvicinamento a Richard quando lui e sua madre la scoprono insieme a Jamie, il compagno di stanza di Richard. Ryan e Jen vanno in campeggio. Navid viene spinto gi\u00f9 dalle scale da Jasper.\nUn piano perfetto.\nTrama.\nAdrianna prende una decisione sul suo uso di droga. Silver e Teddy si confidano sulla loro esperienza comune per la morte delle loro madri. Quando Navid si sveglia in ospedale dopo essere stato spinto dalle scale da Jasper, non ricorda cos'\u00e8 successo o chi l'ha fatto. Annie e Jasper mentono per poter uscire sabato sera. Jen e Naomi vanno all'ippodromo dove Liam, Ivy, Dixon e Teddy le seguono per mettere in atto il loro piano per mostrare a Naomi la vera Jen.\nRacconti d'inverno.\nTrama.\nNavid ricorda che il colpevole del suo \"incidente\" \u00e8 Jasper e chiede ad Adrianna di raccontare al preside di Jasper e dello spaccio di droga. Annie va al Ballo d'Inverno con Jasper ed i suoi ex amici le dicono che Jasper \u00e8 uno spacciatore. Annie affronta Jasper ma lui le rivela che sa che \u00e8 lei il pirata della strada che ha ucciso suo zio. Teddy dice a Silver cosa prova per lei mentre Naomi e Liam cercano di riprendere la loro relazione. Ivy capisce che Liam vuole Naomi e decide di aiutarli a tornare insieme. Nel frattempo, Debbie cerca di risolvere i problemi con Dixon.\nMalintesi.\nTrama.\nNaomi ritorna dalla sua vacanza a St.Bart eccitata all'idea di passare del tempo con Liam. Adrianna e Gia si avvicinano quando si incontrano ad una riunione degli Alcolisti Anonimi e pi\u00f9 tardi si baciano al Beach Club. Il piano di Navid per incastrare Jasper si conclude in modo disastroso e Navid \u00e8 sospeso per possesso di droga. Nel frattempo, Dixon prova a tornare con Silver mentre lei continua a cercare di nascondere i suoi sentimenti per Teddy. Quando Annie decide di rompere con Jasper, lui minaccia di raccontare alle autorit\u00e0 dell'incidente. Harry e Debbie incontrano Kelly ad un evento a scuola e Debbie affronta Kelly per la cotta che Kelly ha per Harry. Questo porta Debbie ad organizzare un appuntamento fra Kelly e il suo istruttore di yoga, Kai, ma l'uomo sembra pi\u00f9 interessato a Debbie. Ultimo episodio con Jennie Garth.\nGuerra tra donne.\nTrama.\nGli amici di Annie diventano sospettosi sul motivo per cui lei continui ad uscire con Jasper, mentre lui continua a molestare Annie con prove del suo incidente. Nel frattempo, Naomi chiede ad Ivy di aiutarla ad avvicinarsi a Liam, tentativo che si conclude con un litigio fra le due ragazze. L'amicizia fra Adrianna e Gia continua a crescere. Silver e Dixon decidono di non tornare insieme e di restare soltanto amici. Silver e Teddy cercano di far funzionare la loro storia dopo che Dixon confessa di aver provato intenzionalmente a separarli. Ivy va dalla sua madre hippie per cercare conforto dopo che Liam sceglie Naomi. Anche Ryan incontra la madre di Ivy, Laurel, cercando di superare la fine della sua storia con Jen. Nel finale arriva la madre naturale di Dixon.\nSiamo solo all'inizio.\nTrama.\nGia porta Adrianna ad un'audizione da cantante in una nuova band rock di sole ragazze e ammette con riluttanza di avere una cotta per lei. La madre naturale di Dixon, Dana, cerca di creare un nuovo rapporto con il figlio. Nel frattempo, Silver diventa gelosa dell'attenzione femminile che Teddy riceve durante il loro primo appuntamento ufficiale. Navid torna a scuola dopo la sospensione e scopre che Naomi ha preso il controllo del Blaze e che ha perfino creato una sezione dedicata al gossip. Navid chiede di uscire a Laila, la nuova volontaria del Blaze e bassista della band di Adrianna. Annie capisce che Jasper ha cominciato a molestarla ed \u00e8 frustrata perch\u00e9 non pu\u00f2 confidarsi con nessuno. Debbie confida al suo insegnante di yoga, Kai, della madre naturale di Dixon.\nRisvolti imprevisti.\nTrama.\nIl nuovo insegnante del West Beverly, il Sig. Cannon, prende subito per il verso sbagliato Naomi, che dopo essere stata umiliata dal professore, comincia a far girare voci su molestie sessuali. Nel frattempo, Adrianna racconta alle sue amiche dei suoi sentimenti per Gia e decide di uscire con la ragazza. Teddy mette alla prova l'interesse di Silver cercando di ingelosirla flirtando con altre ragazze. Dixon si avvicina a Dana, la madre naturale, e Dixon comincia ad appassionarsi alle scommesse sportive, un'abitudine saltuaria di Dana. Dana vede Kai provarci con Debbie. Liam ed Annie vedono il patrigno di Liam con un'altra donna e Liam se ne va di casa. Alla fine, Jasper chiama Annie e le fa capire che sta per suicidarsi, cosa che fa sentire in colpa Annie.\nIl gioco delle coppie.\nTrama.\nDixon e Ivy fingono di stare insieme quando si sentono esclusi dopo aver visto Teddy e Silver e Naomi e Liam in un appuntamento a quattro al Beach Club. Jasper tenta il suicidio buttandosi dalla scritta di Hollywood e finisce in ospedale. Annie ha paura che Jasper racconti il suo segreto. Mentre Adrianna continua a provare con la band per il loro grande debutto al Beach Club, lei e Gia rendono finalmente ufficiale la loro relazione. Dixon perde il controllo con le scommesse mentre Liam incoraggia Naomi a sporgere denuncia contro il Sig. Cannon.\nUn'altra possibilit\u00e0.\nTrama.\nNaomi \u00e8 obbligata a testimoniare durante l'udienza per le molestie sessuali subite. Annie prova a dimenticare la sua relazione con Jasper cercando di comprare un'auto nuova con Silver. Ma quando Annie e Silver passano vicino al luogo dell'incidente, il senso di colpa ha il sopravvento. Nel frattempo, Dixon e Ivy proseguono la loro finta relazione. Sia Gia che Lila si sentono a disagio per l'amicizia di Adrianna e Navid e Gia tradisce Adrianna. Ryan continua ad uscire con Laurel, la problematica madre di Ivy, che lo porta all'amore libero e a fumare marijuana. Alla fine, Liam riceve una visita a sorpresa da suo padre che \u00e8 stato rilasciato da poco dalla prigione e prova a riavvicinarsi con il figlio.\nEsami finali.\nTrama.\nCome risultato delle sue false accuse di molestie sessuali contro il suo professore, Naomi \u00e8 obbligata a fare servizio per la comunit\u00e0 e si scusa pubblicamente per il problema che ha creato. Il gruppo si prepara all'esame per l'ammissione al college e Silver non \u00e8 d'accordo con la decisione di Teddy di non andare al college per concentrarsi sulla sua carriera da tennista e la situazione diventa ancora pi\u00f9 tesa quando Silver incontra il padre di Teddy, un famoso attore, ad una partita di tennis di Teddy. Liam e suo padre Finn cercano di ricostruire il loro rapporto. Navid e Dixon organizzano una partita di poker clandestina che finisce malissimo per Dixon: Dixon perde il controllo mentre scommette e a fine serata deve 6.000 $ a Mark, uno studente problematico esperto di poker (\u00e8 lo stesso Mark che aveva fatto la foto di Annie nuda all'inizio dell'anno scolastico). Debbie rivela a Harry di aver baciato un altro uomo e i due iniziano a discutere dei loro problemi. Annie sente la conversazione dei suoi genitori e va da Liam in cerca di conforto. Proprio quando Naomi pensa che la sua vita stia di nuovo andando per il verso giusto, torna a Beverly Hills Jen con la novit\u00e0 che lei e il suo marito francese sono i nuovi proprietari del Beach Club.\nMetti una sera a cena.\nTrama.\nIl conflitto personale fra Naomi e Jen peggiora quando Jen si trasferisce a casa di Naomi e minaccia di mandarla via da casa. Ma Naomi passa al contrattacco raccontando i segreti di Jen al marito, Olivier. Nel frattempo, Teddy invita Silver a cena a casa sua per farle conoscere suo padre, ma le cose non vanno come sperato a causa delle loro grandi differenze di pensiero: il padre, Spence, disapprova la decisione del figlio di frequentare Silver. Navid capisce di provare ancora qualcosa per Adrianna dopo che la ragazza gli chiede aiuto per scrivere una canzone per il famoso Javier, cantante pop. La madre di Ivy, Laurel, chiede ad Adrianna di registrare un demo insieme a Javier. Navid rompe con Lila. Dixon invita Ivy a cena a casa sua quando Harry e Debbie sono fuori ma quando i due tornano a casa improvvisamente, l'appuntamento ha una svolta imprevista. Annie e Liam si danno conforto a vicenda perch\u00e9 Naomi \u00e8 troppo impegnata con Jen per aiutare Liam: il padre di Liam, Finn, prende i soldi che Liam gli d\u00e0 per aprire la sua nuova attivit\u00e0 e scappa dalla citt\u00e0. Anche Ryan \u00e8 sconvolto dal ritorno di Jen e ricomincia a bere...\nJavianna.\nTrama.\nAdrianna continua ad uscire con la pop star Javier mentre Navid cerca il coraggio per dirle quello che prova ancora per lei. Jen prende il controllo delle finanze di Naomi e obbliga la ragazza a vivere con un budget ridotto. Senza le sue carte di credito, Naomi \u00e8 troppo distratta per accorgersi che Liam ha bisogno di conforto dopo la partenza del padre e Liam si rivolge ad Annie. Nonostante il consiglio di Spence, Teddy rifiuta di chiudere la storia con Silver e i due decidono di passare la notte insieme. Nel frattempo, Ivy chiede a Dixon di trascorrere l'estate in Australia con lei e la madre Laurel ma i genitori di Dixon non sono d'accordo. I problemi fra Debbie e Harry aumentano quando lei scopre che Harry le ha mentito sui problemi di Dixon e sulle sue scommesse. Jasper ritorna da Annie per chiarire la fine della loro storia.\nConfessioni.\nTrama.\nDopo aver chiuso la storia con Naomi, Liam invita Annie ad andare in barca con lui. Dopo aver visto Liam nel confessare il furto della moneta del suo patrigno, Annie trova il coraggio di confessare l'incidente ai suoi genitori. Jasper, geloso del rapporto fra Liam ed Annie, d\u00e0 fuoco alla barca di Liam ma viene colto sul fatto da Liam stesso che lo picchia. Silver confessa a Teddy cos'\u00e8 successo con Spence. Adrianna \u00e8 in dubbio sulla sua decisione di partire in tour con Javier dopo che lei e Navid sono tornati insieme. Dixon e Ivy litigano dopo che lui le dice di aver baciato Silver ma la situazione peggiora quando Dixon scopre di non poter partire con lei. Naomi scopre che Jen \u00e8 incinta da 5 mesi e che il padre \u00e8 Ryan, dopo aver rubato il test di paternit\u00e0. Jen rifiuta l'offerta di Ryan di far parte della vita del bambino e Ryan, ubriaco, ha un incidente in auto davanti al West Beverly. Mark minaccia Harry per aver coperto Dixon quando lui e Dixon sono entrati di nascosto a scuola e Harry decide di confessare tutto: Harry viene licenziato. Dixon scappa di casa per andare in Australia mentre Harry e Debbie litigano. Durante il ballo di fine anno, Naomi e il Sig. Cannon restano soli in aula e Naomi capisce troppo tardi le intenzioni del Sig. Cannon che lei aveva ingiustamente accusato di molestie in precedenza e viene stuprata da quest'ultimo."}
{"id": "2560581", "revid": "124562775", "url": "https://it.wikipedia.org/wiki?curid=2560581", "title": "Caspiane", "text": "Caspiane, o Kaspiane (armeno: \u053f\u0561\u057d\u057a\u0584, \"Kaspk\u02bf\") fu una regione popolata dalla trib\u00f9 dei Caspi, da cui ricevette il suo nome. Originariamente provincia dei Medi nel III-II secolo a.C., la terra dei caspi venne conquistata dagli Armeni nel II secolo a.C., dunque pass\u00f2 all'Albania Caucasica, successivamente diventando uno stato indipendente. Nel II secolo d.C. cominci\u00f2 ad essere conosciuta come Paytakaran, e dopo il 387 d.C. entr\u00f2 a far parte della pi\u00f9 grande regione del Balasakan. "}
{"id": "2560582", "revid": "125472458", "url": "https://it.wikipedia.org/wiki?curid=2560582", "title": "Fausto Maria Sciarappa", "text": "Biografia.\nFausto Sciarappa, nato a Verona, trascorre i primi anni della sua infanzia tra Verona, Torino e Roma per poi stabilirsi con la famiglia a Novara nel 1976. Nel 1992 si trasferisce in Inghilterra per lavoro; nel 1998 si diploma alla \"Birmingham School of Speech and Drama\". Dopo i primi lavori tra il teatro e la TV britannici, esordisce nel 2000 nel cinema francese, diretto da Jacques Rivette in \"Chi lo sa?\", con Sergio Castellitto e Jeanne Balibar. Rientrato in Italia nel 2002, si divide tra teatro, cinema e TV.\nTra i registi che l'hanno diretto Jacques Rivette, Marco Tullio Giordana, Roberto Faenza, Ron Howard, Maria Sole Tognazzi, Carlo Verdone, Ferzan Ozpetek, Daniele Vicari, Andrea Molaioli, Carmine Elia, Renato De Maria, Giacomo Battiato, Riccardo Donna, Michele Soavi, Pier Belloni, Lucio Pellegrini, Federico Greco, Fulvio Ottaviano.\nAssume popolarit\u00e0 interpretando la parte dell'agente dei servizi segreti Zeta nelle 2 stagioni della serie SKY \"Romanzo criminale\" e del professor Enzo Vivaldi nelle 3 stagioni di \"Fuoriclasse.\" \nNel 2016 Carmine Elia gli affida il ruolo di coprotagonista Valerio Lorenzi nella serie \"La porta rossa\". Nel 2018 partecipa al film \"Made in Italy\" di Luciano Ligabue nel ruolo di Carnevale. Nel 2019 \u00e8 nel cast della serie TV \"Il nome della rosa\" ed \u00e8 uno dei protagonisti della fiction Mediaset \"Il silenzio dell'acqua\".\nNel 2020 \u00e8 nel cast delle serie Rai \"Bella da morire, Mare fuori e L'Alligatore.\""}
{"id": "2560583", "revid": "838137", "url": "https://it.wikipedia.org/wiki?curid=2560583", "title": "Calcio Padova 2009-2010", "text": "Questa pagina raccoglie i dati riguardanti il Calcio Padova nelle competizioni ufficiali della stagione 2009-2010.\nStagione.\nSerie B.\nIl Padova inizia bene nel campionato cadetto, rimanendo imbattuta fino all'ottava giornata, 1-2 a Crotone, e dopo nove giornate \u00e8 al 2\u00ba posto, in zona play-off, insieme al , altra rivelazione del torneo. In seguito arrivano le prime sconfitte che fanno scivolare la squadra a una pericolante posizione in classifica e l'8 febbraio 2010, in seguito alla sconfitta con il per 1-0 viene esonerato il tecnico Carlo Sabatini. Il 9 febbraio il suo posto viene preso da Nello Di Costanzo. Il 10 aprile viene richiamato alla guida della squadra Carlo Sabatini. Il 30 maggio 2010 dopo la vittoria per 2-1 in casa contro il Brescia il Padova si trova a disputare i playout contro la in due sfide che si tengono il 4 giugno e il 12 giugno. La prima gara in casa termina 0-0, mentre nel ritorno a Trieste la squadra si impone con uno 0-3 che consente la permanenza della squadra nella serie cadetta.\nCoppa Italia.\nViene eliminato al secondo turno dal Cittadella nel primo derby in questa competizione per 2-0 il 9 agosto 2009.\nMaglie e sponsor.\nLo sponsor tecnico per la stagione 2009-2010 \u00e8 Lotto, mentre gli sponsor ufficiali sono Famila e Cassa di Risparmio del Veneto. La divisa \u00e8 una bianca con lo scudo, con pantaloncini bianchi e calzettoni bianchi. La divisa di riserva \u00e8 rossa, mentre la terza divisa \u00e8 nera.\nOrganigramma societario.\nDal sito internet ufficiale della societ\u00e0.\nArea direttiva\nArea organizzativa\nArea comunicazione\nArea tecnica\nArea sanitaria\nRosa.\nLa rosa e la numerazione sono aggiornate al 9 aprile 2010. Sono in \"corsivo\" i giocatori che hanno lasciato la societ\u00e0 durante la stagione.\nStatistiche.\n\"Statistiche aggiornate al 30 maggio 2010\".\nGiovanili.\nOrganigramma societario.\nStaff tecnico\nAllenatori\nAerea Medica"}
{"id": "2560585", "revid": "1437722", "url": "https://it.wikipedia.org/wiki?curid=2560585", "title": "Sally (Vasco Rossi)", "text": "Sally \u00e8 un brano scritto da Vasco Rossi e Tullio Ferro e arrangiato da Celso Valli, \u00e8 contenuto nell'album \"Nessun pericolo... per te\" pubblicato nel 1996.\nNel 2002 \u00e8 stato incluso anche nella raccolta \"Tracks\" di Vasco Rossi, e nel 2009 nella raccolta \"Tracks 2 - Inediti &amp; rarit\u00e0\" nella versione live del \"Live Europe Indoor '09\".\nStoria della canzone.\nVasco Rossi racconta di aver scritto la canzone tutta di getto, mentre a bordo di una barca durante una vacanza a Saint-Tropez, dopo essere stato in un locale pieno di donne bellissime. Col passare del tempo riveler\u00e0 che in fondo Sally \u00e8 anche Vasco: \"Pensavo a una donna di trenta, trentacinque anni, poi mi sono accorto che nel pezzo era finito tantissimo di me\" (citazione tratta dal libro \"Vasco Rossi. La storia dietro le canzoni\", di Andrea Pedrinelli, Giunti Editore, 2017).\nTesto.\nIl testo parla di una donna, Sally, che ripensa alla sua vita, alle sue scelte sbagliate, agli errori che ha commesso, al dolore che ha subito per colpa di altri. Nella parte finale per\u00f2 la ragazza riesce a trovare dentro di s\u00e9 la forza per andare avanti. Vasco Rossi racconta di questa ragazza che ha conosciuto durante una sua vacanza come se fosse speciale. L'aveva incontrata tra tante altre, per\u00f2 lei aveva qualcosa in pi\u00f9: non era come tutte le altre, era diversa, era speciale.\nCover di Fiorella Mannoia.\nNel 1999 Fiorella Mannoia ne ha realizzato una cover, contenuta nell'album \"Certe piccole voci\". Nel 2011 una sua versione live del 1998 viene inserita nella compilation \"Radio Italia - Mi piace\".\nAltre interpretazioni.\nIl 1\u00ba dicembre 2009, in occasione di un concerto di beneficenza organizzato dall'associazione Peter Pan e tenutosi presso il Gran Teatro di Roma, Fiorella Mannoia duetta con Noemi il brano \"Sally\". Anche il 20 dicembre 2009 al Brancaleone, un locale di Roma, durante il Watoto Festival (concerto benefico in favore dei bambini orfani kenioti), le due artiste romane, tra gli altri brani, hanno riproposto e duettato \"Sally\".\nNei media.\nUn albo di Dylan Dog \u00e8 ispirato al titolo della canzone."}
{"id": "2560592", "revid": "1086846", "url": "https://it.wikipedia.org/wiki?curid=2560592", "title": "Associazione Calcio Padova 1959-1960", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1959-1960.\nStagione.\nLa squadra conclude la stagione con 36 punti che le valgono il quinto posto in Serie A, a pari merito con Bologna e Spal.In Coppa Italia il club raggiunge gli ottavi di finale dove batte il Torino e si qualifica per i quarti, ma la vittoria \u00e8 cancellata d'ufficio per la sostituzione non consentita di un giocatore."}
{"id": "2560596", "revid": "287204", "url": "https://it.wikipedia.org/wiki?curid=2560596", "title": "Associazione Calcio Padova 1966-1967", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1966-1967.\nStagione.\nPer la nuova stagione la dirigenza conferma allenatore Humberto Rosa, che era subentrato a met\u00e0 del campionato precedente con la squadra in zona retrocessione e l'aveva portata al nono posto finale. Tra i giocatori ceduti in estate vi sono i centrocampisti Bruno Pace, che va a giocare in serie A con il , e Roberto Mazzanti, che si accasa alla . Tra gli acquisti pi\u00f9 importanti gli esperti Mauro Gatti, difensore proveniente dal , il centrocampista Achille Fraschini, reduce da una sfortunata stagione nel , e Paolo Morelli, attaccante prelevato dal .\nNel campionato di Serie B il Padova si classifica al sesto posto con 39 punti, a pari merito di e , a 15 punti dalla e a 12 dal , le due squadre promosse in serie A.\nAl buon campionato del Padova si accompagna un crescendo di prestazioni in Coppa Italia. Di rilievo le esaltanti partite in casa in gara unica contro il , battuto per 2-1 nei quarti, e soprattutto la grande vittoria per 3-2 del 7 giugno in semifinale contro la grande Inter, che il 25 maggio aveva perso la finale di Coppa dei Campioni con il e il 1\u00ba giugno aveva consegnato lo scudetto alla perdendo in casa del modesto l'ultima di campionato.\nNella finale giocata allo Stadio Olimpico di Roma il 14 giugno 1967, il Padova perde (1-0) contro il Milan con gol realizzato da Amarildo, il Milan vinse cos\u00ec la sua prima Coppa Italia. Intervistato alcuni anni dopo, il tecnico Humberto Rosa si \u00e8 lamentato che la squadra si fosse presentata alla finale senza medico, senza dirigenti e senza tifosi al seguito, e fosse stata anche penalizzata dall'arbitro per la mancata assegnazione di un calcio di rigore, per un evidente fallo in area commesso su Bigon."}
{"id": "2560597", "revid": "26560024", "url": "https://it.wikipedia.org/wiki?curid=2560597", "title": "Ghiacciaio del Gro\u00dfglockner", "text": ""}
{"id": "2560598", "revid": "123433952", "url": "https://it.wikipedia.org/wiki?curid=2560598", "title": "Alexander L. Kielland (piattaforma)", "text": "La Alexander L. Kielland era una piattaforma petrolifera semisommergibile denominata in onore dello scrittore Alexander Lange Kielland e utilizzata come alloggio residenziale. Di propriet\u00e0 norvegese, era ancorata sul campo petrolifero di Ekofisk. Il 27 marzo 1980 la piattaforma si capovolse, uccidendo 123 dei 212 membri dell'equipaggio: il peggior disastro nei mari della Norvegia dai tempi della seconda guerra mondiale. La causa dell'incidente sono stati segni di affaticamento sulla struttura portante della piattaforma. La perdita dell\u2019\"Alexander L. Kielland\" ha portato a una serie di drastici cambiamenti nella progettazione, nel collaudo e nelle attrezzature di sicurezza delle piattaforme di estrazione.\nSviluppo.\nNel 1963, l'Institut Fran\u00e7ais du P\u00e9trole strinse una collaborazione con la societ\u00e0 di esplorazione Neptune, del gruppo Schlumberger, per la progettazione di una piattaforma petrolifera appoggiata su cinque corpi galleggianti. La prima piattaforma, \"P81\", fu consegnata nel 1969. Nel 1970 il progetto fu rivisto in collaborazione con diverse altre societ\u00e0 e la \"P82\" fu costruita a Brownsville in Texas. Questa fu la base per nove piattaforme aggiuntive, tre delle quali furono costruite in Finlandia e sei presso la societ\u00e0 francese \"Compagnie Fran\u00e7aise d\u2019Entreprises M\u00e9talliques\" (CFEM) a Dunkerque. L\"'Alexander L. Kielland\" era la settima piattaforma del tipo base modificato, fu costruita in Francia e chiamata \"Pentagone 89\".\nDescrizione della piattaforma.\nLa piattaforma petrolifera era un semi-sommergibile del tipo \"Pentagone\". La piattaforma con le sovrastrutture poggiava quindi su cinque colonne, parzialmente sommerse nel mare e trasportate da elementi di galleggiamento situati sott'acqua. I galleggianti avevano un diametro di 22 m e un'altezza di 7,5 m. Le colonne misuravano un diametro di 8,5 m e, compresi i corpi di galleggiamento, erano alte 35,6 m. Erano collegate tra loro e alla piattaforma da una serie di puntoni. I montanti orizzontali avevano un diametro di 2,6 m e uno spessore delle pareti di 25 mm, mentre i montanti diagonali avevano un diametro di 2,2 m. Erano realizzati in acciaio strutturale C-Mn (corrispondente all'acciaio marino Lloyds \"Grado EH\") con una resistenza allo snervamento di almeno 355 N/mm\u00b2 (paragonabile all'acciaio strutturale di numero del materiale 1.0570 S355J2 + N (secondo EN 10025-2: 2004-10)).\nSerbatoi per zavorra e acqua potabile, carburante e altri materiali di lavorazione erano alloggiati nelle colonne e nei corpi galleggianti. Inoltre tre delle colonne contenevano anche sale macchine che potevano essere raggiunte tramite ascensori al centro delle colonne. Le eliche su questi tre pilastri potevano muovere la piattaforma petrolifera. Un totale di cinque generatori diesel, uno dei quali per le emergenze, assicuravano l'approvvigionamento energetico dell\"'Alexander L. Kielland\". Potevano essere azionati fino a un'inclinazione di 20\u00b0. Nelle colonne era presenti anche sale pompe per lo svuotamento dell'acqua in caso d'infiltrazioni.\nLa vera piattaforma misurava 103 m x 99 m, con una massa di 10.105 t. Durante il normale funzionamento si trovava a circa 15 m sopra la superficie dell'acqua. Sopra di essa si trovava una piattaforma di perforazione alta 40 m. Dato che l'\"Alexander L. Kielland\" doveva essere utilizzata anche come piattaforma di perforazione in un prossimo futuro, erano presenti a bordo anche tutte le attrezzature necessarie per la perforazione. Dalla sua entrata in funzione l\"'Alexander L. Kielland\" fu usata come piattaforma abitativa. A tale scopo, container residenziali furono costruiti uno sopra l'altro a pi\u00f9 piani sulla piattaforma. Ciascun container era allestito per quattro persone. In questo modo la capacit\u00e0 della piattaforma fu aumentata da 80 a 348 persone.\nUn sistema di dieci ancore teneva l'\"Alexander L. Kielland\" in posizione. Le funi di ancoraggio correvano a coppie sugli argani di ormeggio disposti sulle colonne. Questi argani venivano pilotati attraverso tre idrofoni situati sui montanti orizzontali della piattaforma. Gli idrofoni ricevevano segnali da un trasmettitore di onde sonore installato sul fondo del mare. Questo sistema manteneva l\"'Alexander L. Kielland\" ferma in posizione.\nImpiego e certificazione.\nIl 5 luglio 1976, la piattaforma petrolifera fu consegnata alla Norvegia dalla societ\u00e0 Stavanger Drilling. Successivamente fu noleggiata dall'americana Phillips Petroleum Company. Il settore di utilizzo era il giacimento petrolifero di Ekofisk, nel centro geografico del Mare del Nord. Nel 1980 gran parte delle circa 80 piattaforme di perforazione ed estrazione nel Mare del Nord erano situate in quest'area. Gi\u00e0 alla sua prima messa in funzione nel luglio 1976, la piattaforma petrolifera fu utilizzata come alloggio residenziale (il cosiddetto \"Flotel\", una combinazione delle parole \"floating hotel\" che in inglese significano \"hotel galleggiante\") per la piattaforma del compressore \"H-7\". Dal 15 luglio 1976 al 1 agosto 1979, l\"'Alexander L. Kielland\" fu usata, tra l'altro, come alloggio per la \"Henrik Ibsen\" e la \"Dyvi Alpha\". Il 1\u00ba agosto 1979 la piattaforma fu trasferita dalla \"Albuskjell 2/4 F\" alla \"Edda 2/7 C\". Qui serv\u00ec come piattaforma abitativa per i lavoratori della \"Edda 2/7 C, alla quale era\" collegata per la maggior parte del tempo da un ponte mobile.\nIl certificato di sicurezza fu rilasciato da Det Norske Veritas, il pendant norvegese di Lloyd's Register. Sono stati rilevati solo alcuni piccoli errori durante il collaudo. L'ultima ispezione annuale \u00e8 avvenuta in mare nel settembre 1979. Su richiesta dei proprietari, l'ispezione completa che si teneva ogni quattro anni fu rinviata da aprile 1980 a giugno 1981.\nL'incidente.\nSituazione iniziale.\nL\u2019\"Alexander L. Kielland\" si trovava vicino alla piattaforma \"Edda 2/7 C\". La posizione corrispondeva approssimativamente all'altezza di Edimburgo e si trovava a 385\u00a0km al largo della costa norvegese. La distanza dalla costa olandese era all'incirca la stessa. L\u2019\"Alexander L. Kielland\" era stata assegnata alla piattaforma di produzione \"Edda 2/7 C\" come piattaforma residenziale da nove mesi ed era collegata a questa tramite un ponte mobile lungo circa 25 metri.\nIl 27 marzo 1980 il tempo meteorologico era peggiorato durante il giorno. Si registrava una velocit\u00e0 del vento da 16 a 20 m/s con raffiche di vento di forza 10. L'altezza delle onde raggiungeva gli 8 m. La temperatura dell'aria era tra 4 e 6 gradi e la temperatura dell'acqua raggiungeva poco pi\u00f9 di 6 gradi. Alla fine del turno sull\u2019\"Edda 2/7 C\", i lavoratori tornarono sull\u2019\"Alexander L. Kielland\" dopo le 18:00. Il collegamento tra l\u2019\"Edda 2/7 C\" e l\u2019\"Alexander L. Kielland\" era stato rimosso a causa del maltempo. Circa 50-80 persone erano nelle due sale cinematografiche, circa 50 nella mensa e altre nei loro alloggi. Un totale di 212 persone si trovavano sull\u2019\"Alexander L. Kielland\". \nEsisteva un piano di emergenza per il giacimento petrolifero di \"Ekofisk\", che prevedeva la presenza di tre navi di soccorso in modo che ciascuna piattaforma potesse essere raggiunta in un massimo di 25 minuti. La nave a motore \"Silver Pit\", un peschereccio convertito, che oltre a un lancia di salvataggio veloce trasportava anche una scialuppa di salvataggio con propulsione a getto d'acqua per un massimo di tre soccorritori e dodici persone da salvare, doveva soccorrere le piattaforme \"Edda 2/7 C\", \"Alexander L. Kielland\" cos\u00ec come \"Eldfisk Alpha\" e \"Eldfisk Bravo\". Al capitano fu ordinato di rimanere in \"Area 3\", a met\u00e0 strada tra \"Eldfisk Alpha\" e \"Edda 2/7 C\". Tuttavia, la nave rimase vicino a \"Eldfisk Bravo\" per diversi mesi. Un nuovo capitano ha assunto la nave a marzo. Quest'ultimo ha ricevuto informazioni insufficienti sui compiti del \"Silver Pit\". Nella sua testimonianza dinanzi alla commissione d'inchiesta, afferm\u00f2 di aver assunto la responsabilit\u00e0 soltanto per \"Eldfisk Bravo\". Al momento del disastro, il \"Silver Pit\" era situato a un miglio nautico a sud-est di \"Eldfisk Bravo\" e, dunque, a circa sei miglia nautiche da \"Alexander L. Kielland\". Per questo, il \"Silver Pit\" raggiunse il luogo dell'incidente solo dopo le 19:15 e non riusc\u00ec a salvare nessuno.\nEvoluzione dell'incidente.\nPoco prima delle 18:30, si fu percepito un forte impatto su Alexander L. Kielland, seguito da vibrazioni. Molte persone pensarono che l'urto fosse stato generato da un'ondata e non lo considerarono come un sintomo di un pericolo. Dopo un secondo urto, la piattaforma petrolifera trem\u00f2 e si sporse a dritta fino a raggiungere un'inclinazione di 30 a 35 gradi. Il lavoratore Tony Sylvester ha descritto la situazione: \"Tutti credevano che fosse finita ora. [...] Ci fu un terribile incidente, e poi di nuovo poco dopo, e poi l'intera cosa si rovesci\u00f2 di lato di 45 gradi.\"\nCome \u00e8 stato successivamente determinato, in quel momento si ruppe il montante orizzontale D-6. Ci\u00f2 sovraccaric\u00f2 gli altri montanti nella parte inferiore del pilastro D e si ruppe. Il corpo di galleggiamento sollev\u00f2 la colonna e la gir\u00f2 in modo che i restanti puntoni si spezzarono. La colonna D si stacc\u00f2 completamente dall'impianto di perforazione e si allontan\u00f2. Poich\u00e9 non vi era pi\u00f9 galleggiamento nell'area del pilastro D, la piattaforma petrolifera sband\u00f2 da questa parte. La vera e propria piattaforma fu parzialmente allagata dall'acqua e le colonne C ed E affondarono cos\u00ec in profondit\u00e0 che furono quasi completamente immerse nell'acqua, aumentando il babordo bruscamente.\nGli oggetti scivolarono a dritta attraverso la piattaforma. Nella sala cinematografica improvvisata sul ponte di perforazione, alcune parti dell'attrezzatura di perforazione sfondarono il muro,ferendo diversi uomini. Nel quartiere abitativo, gli armadi caddero sbarrando le porte. Le luci e i segnali di allarme si spensero perch\u00e9 i generatori diesel smisero di funzionare.\nLa piattaforma petrolifera rimase stabile per un breve periodo. Durante questo periodo, l'acqua entr\u00f2 nelle stanze e nei serbatoi della sovrastruttura e nei pilastri C ed E. L'inclinazione aument\u00f2 costantemente per circa 20 minuti fino a quando la piattaforma petrolifera si capovolse intorno alle 19:00.\nOperazione di salvataggio.\nNelle stazioni di soccorso dell\u2019\"Alexander L. Kielland\" erano disponibili otto scialuppe di salvataggio a motore da 50 persone ciascuna, quattro zattere di salvataggio dispiegabili e sei rimovibili per un totale di 400 persone e otto container con un totale di 125 giubbotti di salvataggio. Un totale di 541 giubbotti di salvataggio erano sull\u2019\"Alexander L. Kielland\". Anche l'equipaggio regolare dell\u2019\"Alexander L. Kielland\" era a disposizione di una tuta di salvataggio. Solo alcune delle altre persone a bordo avevano una tuta di salvataggio; queste generalmente non erano prescritte. La maggior parte di queste tute si trovavano, inoltre, sull\u2019\"Edda 2/7 C\", perch\u00e9 erano attrezzature molto ingombranti e i lavoratori non le portavano sempre con s\u00e9.\nI frequentatori del cinema cercarono di raggiungere il punto pi\u00f9 alto della piattaforma, il pilastro B, attraverso un boccaporto sul lato sinistro della sala cinematografica. Poich\u00e9 molti percorsi nella zona giorno erano bloccati da mobili sfusi, alcune persone saltarono fuori dalle finestre. Secondo i rapporti, molte persone non riuscirono a usare l'equipaggiamento di salvataggio.\nUn numero relativamente elevato di persone si era radunato al Pilastro B. Qui si trovavano le barche 5 e 7. La barca 5 poteva sportare solo 14 persone. Essa, completamente chiusa, si allontan\u00f2 e navig\u00f2 in mare fino a quando non fu sollevata dagli occupanti in acqua. Successivamente 19 persone furono portate fuori dall'acqua a bordo. Poich\u00e9 del fumo fuoriusciva quando si tentava di avviare il motore, la barca fu lasciata andare alla deriva senza propulsione. Un numero sconosciuto di persone \u00e8 stato in grado di salvarsi nella barca 7.\n26 persone salirono a bordo della scialuppa di salvataggio 1 a poppa dell\u2019\"Alexander L. Kielland\". A causa dell'inclinazione, doveva essere filata solo per un massimo di due metri. Dato che i ganci non potevano essere rilasciati sotto carico, si dovette usare un'ascia per liberare la barca. Nel tempo necessario per questo, la barca fu lanciata contro la piattaforma petrolifera e danneggiata. Tuttavia, riusc\u00ec ad allontanarsi dalla piattaforma petrolifera con la potenza del motore.\nLe scialuppe di salvataggio 2, 3 e 4 non furono lanciate in acqua e furono colpite e distrutte dalle onde contro le colonne. La barca 6 si era rotta insieme al pilastro D. Solo la met\u00e0 delle scialuppe di salvataggio furono utilizzate.\nLe zattere di salvataggio probabilmente non furono rilasciate, ma si staccarono quando si ribaltarono e si gonfiarono automaticamente. Altre 16 persone si trassero in salvo grazie a queste e a quelle lanciate dall\u2019\"Edda 2/7 C.\"\nL'operatore radio dell\u2019\"Alexander L. Kielland\" fece una chiamata via radio VHF \"Mayday\" subito dopo il primo sbandamento e poi si rifugi\u00f2 sulla scialuppa di salvataggio 5, da dove us\u00f2 la radio della barca per continuare a informare \"Edda 2/7 C\" su quello che stava accadendo.\nLa prima chiamata di Mayday \u00e8 stata ricevuta da Baste Fanebust, il coordinatore della nave per il complesso Ekofisk il cui nome radio era \"Charly Transport\", su una radio portatile. Egli invi\u00f2 quindi la maggior parte delle navi nel settore di Ekofisk sul luogo dell'incidente.\nAnche il centro di controllo di salvataggio nella Norvegia meridionale fu informato. Fino alle 18:42 le navi nel Mare del Nord e le stazioni di soccorso in Norvegia, Scozia, Danimarca, Paesi Bassi e Germania furono allarmate. Il primo elicottero di salvataggio norvegese decoll\u00f2 verso le 19:30. Contemporaneamente, due elicotteri e un aereo da ricognizione decollarono in Gran Bretagna. Seguirono altri aerei; La nebbia rendeva il loro uso pi\u00f9 difficile.\nUn elicottero da trasporto che si trovava sul giacimento petrolifero decoll\u00f2, ma non aveva attrezzature di salvataggio a bordo e non poteva atterrare nell'area di atterraggio in pendenza.\nLa scialuppa di salvataggio n. 5 mise in servizio la sua boa d'emergenza e fu trovata alle 19:30 dal \"Normand Skipper\", una nave di rifornimento e non attrezzata al soccorso. Dodici occupanti riuscirono a salire sul \"Normand Skipper\" attraverso una rete, successivamente l'operazione fu dichiarata troppo pericolosa. Le restanti 21 persone furono prelevate da due elicotteri tra le 2:30 e le 4:00 del mattino.\nLa scialuppa di salvataggio n. 1 aveva un contatto radio con \"Silver Pit\" e la nave di rifornimento \"Normand Skipper\". Tuttavia, \"Silver Pit\" non riusc\u00ec a trovare la barca. Il \"Normand Skipper\" raggiunse la scialuppa di salvataggio insieme al \"Normand Vibran\" alle 1:20 del 29 marzo, ma non riusc\u00ec a recuperare nessuno a causa del moto ondoso. I 26 uomini furono recuperati da due elicotteri norvegesi nel frattempo alle 3:00 del mattino.\nLa piattaforma \"Edda 2/7 C\" salv\u00f2 sette nuotatori dal Mare del Nord con una delle sue due gru. Altre persone furono salvate da altre navi e altri elicotteri.\nDelle 89 persone salvate, solo 59 indossavano un giubbotto di salvataggio. Solo otto persone avevano indossato una tuta di salvataggio, sette delle quali non avevano chiuso correttamente la tuta. Quattro persone furono recuperate morte, nonostante indossassero la tuta di salvataggio. Christian Naess, il capitano del \"Normand Skipper\", rifer\u00ec che non si poteva prendere a bordo una persona in tuta di salvataggio, perch\u00e9 la tuta era bagnata e scivolosa. A quel tempo, le tute non avevano anelli attraverso cui potessero essere tirate.\n71 navi civili, nove navi militari, 19 elicotteri di salvataggio e sette aerei presero parte all'operazione di salvataggio fino a quando questa non fu interrotta il 29 marzo alle 19:00. I feriti furono portati all'ospedale della contea di Rogaland. Sebbene l'ospedale non fosse preparato per tale emergenza, ha anche istituito una stazione di emergenza medica all'aeroporto di Sola e ha inviato una squadra nel campo di Ekofisk.\nUn sondaggio tra le persone coinvolte nel salvataggio nove mesi dopo ha evidenziato che il 67% delle persone coinvolte ha avvertito pericoli significativi durante il salvataggio; molti hanno sofferto di sindrome post-traumatica da stress.\nRecupero della piattaforma petrolifera.\nIl relitto della piattaforma petrolifera fu rimorchiato a Sandnes al largo di Stavanger, dove circa tre anni e mezzo dopo l'incidente fu innalzata di nuovo. Quest'operazione serv\u00ec sia a ulteriori indagini, sia soprattutto al recupero di cadaveri, in modo che potessero essere sepolti dalle loro famiglie. l'innalzamento fu preparato per diversi mesi e, tra l'altro, fu scritto un software speciale per i calcoli. Inoltre, ispezioni visive e perforazioni nelle colonne hanno determinato quanta acqua era penetrata nelle colonne. I galleggianti furono saldati e i container abitativi fissati tramite cavi d'acciaio aggiuntivi.\nLa piattaforma fu successivamente affondata nel Nedstrandsfjord (tra i comuni di Tysv\u00e6r e Finn\u00f8y) a una profondit\u00e0 di circa 700 m.\nCause dell'incidente.\nL'incidente \u00e8 stato innescato dalla rottura del montante D-6. Un'apertura di drenaggio si era creata in questo puntone, rinforzata da una flangia. Inoltre, una sezione di tubo verso il basso era stata saldata come supporto per uno dei tre idrofoni necessari per posizionare la piattaforma di perforazione. La sezione del tubo per l'idrofono aveva un diametro di 325 mm, una lunghezza di 228 mm e uno spessore della parete di 26 mm.\nIl metallo era di scarsa qualit\u00e0 perch\u00e9 il produttore della piattaforma non lo considerava un componente strutturalmente efficace. Per usarlo, era stato praticato un foro nel montante usando un cannello ossidrico. Successivamente, fu collegato al puntone mediante saldatura a filetto. In questo modo, il materiale del puntone era stato riscaldato due volte ed era in tensione. La saldatura era una delle pi\u00f9 basse delle tre classi di saldatura utilizzate nella costruzione della piattaforma petrolifera ed era molto sottile. Questo fu il punto di partenza della rottura del montante.\nI residui di vernice sulle crepe indicarono che queste crepe devono essere gi\u00e0 avvenute durante la costruzione della piattaforma petrolifera. Ulteriori crepe furono causate dalla scarsa qualit\u00e0 delle cuciture di saldatura e dall'alta tensione sul puntone. Le fessure da fatica si diffusero dalle aree altamente sollecitate alla circonferenza del puntone. Dopo che le crepe si erano estese a due terzi della circonferenza, il puntone si ruppe nella tempesta. Anche gli altri montanti del pilastro D erano ora sovraccarichi e si ruppero conseguentemente.\nLa piattaforma petrolifera non si sarebbe capovolta cos\u00ec rapidamente se le aperture sui pilastri C ed E e sulla piattaforma fossero state adeguatamente chiuse e rese idonee alle condizioni meteorologiche. Ci\u00f2 ha permesso ai pilastri di riempirsi pi\u00f9 velocemente.\nConseguenze.\nDet Norske Veritas.\nLa domenica di Pasqua dopo l'incidente, \"Henrik Ibsen\", che proveniva dalla stessa serie di produzione dell\u2019\"Alexander L. Kielland\" e serv\u00ec come Flotel con 625 letti, ricevette durante un esercizio di abbassamento uno sbandamento di 20\u00b0, che non aument\u00f2 perch\u00e9 una gamba dell'isola era in acque poco profonde e aveva toccato il fondo del mare. Det Norske Veritas viet\u00f2, dunque, l'uso della \"Henrik Ibsen\". Successivamente, fu pianificato di sottoporre tutte le circa 40 piattaforme di perforazione e Flotels galleggianti a un'ispezione di quattro settimane sulla costa. Si prospettava che ci sarebbero state perdite di produzione per il valore di circa 7,5 milioni di corone norvegesi (1,5 milioni di euro) pi\u00f9 i costi di ispezione. Un esame dettagliato di altri semi-sommergibili ha mostrato che diversi di questi mostravano crepe simili a quelle dell\u2019\"Alexander L. Kielland\". Questo non sarebbe stato notato durante un'ispezione visiva in mare, ma solo attraverso l'ispezione integrale di quattro anni. Le piattaforme difettose sono state certificate sia da Det Norske Veritas che da Lloyds.\nCommissione d'inchiesta statale.\nIl giorno dopo l'incidente fu istituito un comitato investigativo che present\u00f2 la sua relazione nel 1981. Fino ad allora, la struttura in acciaio e le strutture di salvataggio in particolare erano state esaminate in dettaglio.\nLa Commissione ha formulato numerose raccomandazioni. Lo Stato dovrebbe continuare ad avere la responsabilit\u00e0 generale delle piattaforme di perforazione. Il monitoraggio durante la pianificazione, la costruzione e il funzionamento dovrebbe tuttavia essere effettuato da societ\u00e0 di classificazione, poich\u00e9 a questo scopo sarebbero disponibili diversi specialisti. Per questo dovrebbero essere creati anche manuali.\nIn futuro, le piattaforme dovrebbero essere costruite in modo tale da ridurre al minimo gli errori di costruzione e di esercizio, rendere le ispezioni facili e far s\u00ec che danni relativamente piccoli non portino a un completo collasso della struttura in acciaio.\nIntorno al 1970, gli esperti in materia si sono occupati maggiormente del rilevamento del modo in cui le saldature possano influenzare i segni di fatica sulle strutture in acciaio. Nel 1976, anno della consegna dell\u2019\"Alexander L. Kielland\", apparvero le nuove linee guida di progettazione del British Welding Institute. Fino a quel momento, nessuna societ\u00e0 di classificazione aveva stabilito linee guida per quanto riguarda l'affaticamento dei materiali. Nessuno si era mai posto il dubbio di come possa influenzare l'inserimento di un oggetto cos\u00ec piccolo come l'idrofono. Soltanto dopo l'incidente furono redatti regolamenti.\nInoltre, non era comune utilizzare sistemi ridondanti. L\u2019\"Alexander L. Kielland\" non aveva galleggiabilit\u00e0 di riserva su questo lato quando il supporto D fu interrotto. La commissione d'inchiesta ha quindi richiesto che le piattaforme future dovessero essere costruite in modo tale che il collasso di un sostegno non scatenasse una situazione critica e vi fosse una spinta di riserva.\nSi \u00e8 scoperto che solo poche persone a bordo dell\u2019\"Alexander L. Kielland\" avevano ricevuto un addestramento di salvataggio. Delle circa 4.000 persone che lavoravano su piattaforme mobili, solo circa 1.000 hanno ricevuto una formazione adeguata nel 1980. Le esenzioni per il 75% del personale erano state richieste e approvate dalla direzione marittima statale. Uno dei motivi era la mancanza di fondi per la formazione. Quando fu interrogato su questo fatto, Ivar Sandvig, capo della direzione, ha definito questa procedura \"senso della realt\u00e0\".\nOrganizzazione marittima internazionale.\nAlla 46a \"Convenzione sulla sicurezza marittima\" (dall'inglese \"Maritime Safety Convention\") dell'Organizzazione marittima internazionale, la delegazione norvegese ha proposto una revisione dei requisiti di stabilit\u00e0 del codice MODU (Codice per la costruzione e le attrezzature delle unit\u00e0 mobili di perforazione offshore). Il MSC ha optato per una revisione periodica per incorporare i progressivi sviluppi e le esperienze dei disastri dell\u2019\"Alexander L. Kielland\" e \"Ocean Ranger\". La 28\u00aa riunione del sottocomitato per la progettazione e le attrezzature navali ha deciso di modificare la parte generale del codice MODU e di istituire gruppi di lavoro ad hoc per regolamentare l'installazione di macchinari e apparecchiature elettriche. \u00c8 stato inoltre convenuto di rivedere urgentemente le linee guida per le attrezzature di salvataggio.\nGli spazi delle scialuppe di salvataggio sono stati richiesti per il 200% delle persone a bordo, poich\u00e9 \u00e8 stato ripetutamente constatato che in caso di incidente, alcune delle barche non potevano essere utilizzate a causa di incendi, urti sui lati o danni.\n\u00c8 stato inoltre richiesto che ogni persona a bordo avesse una tuta di salvataggio personale in cabina. Le tute di salvataggio, presenti per il 200% delle persone a bordo, dovrebbero essere tenute anche sulle possibili vie di fuga e presso le stazioni di salvataggio. Anche le tute di salvataggio furono pesantemente riviste negli anni seguenti. Ad esempio, sono stati dotati nella parte posteriore di anelli, attraverso cui una persona che galleggia in acqua pu\u00f2 essere tirata a bordo meglio.\nUna nave in standby a meno di un miglio nautico di distanza deve continuare ad essere assegnata a ciascuna piattaforma.\nUlteriori conseguenze.\nUno dei problemi dell'evacuazione era che una scialuppa di salvataggio non si staccava perch\u00e9 uno dei dispositivi di rilascio era sempre in tensione nella barca che ondeggiava su e gi\u00f9. All'inizio non \u00e8 stata presa alcuna decisione di apportare modifiche, in quanto si era verificato un incidente con una scialuppa di salvataggio qualche tempo prima in cui il meccanismo di rilascio si era aperto troppo presto e la barca si \u00e8 schiantata in acqua dopo un lungo volo. A seguito di ci\u00f2, morirono tre persone. Alla fine la Norvegia ha deciso una soluzione estrema sotto forma di scialuppe di salvataggio a caduta libera. Tuttavia, le persone a bordo devono essere addestrate ancora pi\u00f9 intensamente. Altri paesi hanno adottato sistemi in cui la scialuppa di salvataggio pu\u00f2 essere sganciata da un sistema di bloccaggio interno, per lo pi\u00f9 idraulico."}
{"id": "2560600", "revid": "99920328", "url": "https://it.wikipedia.org/wiki?curid=2560600", "title": "Calcio Padova 1979-1980", "text": "Questa pagina raccoglie i dati riguardanti il Calcio Padova nelle competizioni ufficiali della stagione 1979-1980.\nStagione.\nLa squadra termina al 2\u00ba posto il campionato di Serie C2 - girone B, alle spalle del e a pari punti con il . Per stabilire quale delle due formazioni al secondo posto dovr\u00e0 essere promossa in serie C1 \u00e8 necessario lo spareggio che si disputa a Verona il 13 giugno 1980, dove la compagine tridentina ha la meglio sui biancoscudati ai calci di rigore.\nIl cammino in Coppa Italia Semiprofessionisti si conclude con la prima vittoria del Padova in questa competizione, al termine della doppia finale con la Salernitana."}
{"id": "2560601", "revid": "125835734", "url": "https://it.wikipedia.org/wiki?curid=2560601", "title": "Claudio Spadaro", "text": "Biografia.\nNel 1980 \u00e8 tra i protagonisti del film \"Corse a perdicuore\", per la regia di Mario Garriba. Nel 1984 lavora con il regista Marco Bellocchio sul set del film \"Enrico IV\". Nel 1986 fa parte del cast del film \"Sembra morto... ma \u00e8 solo svenuto\" come spalla dei protagonisti Sergio Castellitto e Marina Confalone.\nPer ben quattro volte interpreta il ruolo di Benito Mussolini (aiutato da una buona somiglianza fisica), dapprima nel film \"Un t\u00e8 con Mussolini\" (1999) di Franco Zeffirelli, e successivamente nelle produzioni televisive, \"Maria Jos\u00e9 - L'ultima regina\" (2001) di Carlo Lizzani, \"Mafalda di Savoia - Il coraggio di una principessa\" (2006) di Maurizio Zaccaro e \"Trilussa - Storia d'amore e di poesia\" (2013) di Lodovico Gasparini. Dal 2008 al 2010 interpreta l'agente dei servizi segreti Pigreco nella serie \"Romanzo criminale - La serie\"."}
{"id": "2560603", "revid": "599013", "url": "https://it.wikipedia.org/wiki?curid=2560603", "title": "Alberto Belsu\u00e9", "text": ""}
{"id": "2560605", "revid": "256896", "url": "https://it.wikipedia.org/wiki?curid=2560605", "title": "Modern Art Museum of Fort Worth", "text": ""}
{"id": "2560615", "revid": "599013", "url": "https://it.wikipedia.org/wiki?curid=2560615", "title": "Charles Oliver Bell", "text": "Carriera.\nCalciatore.\nHa giocato nel Dumfries Wanderers, Wanderers Douglas, Carlisle City, Woolwich Arsenal, Chesterfield, Barrow e Queens Park Rangers.\nAllenatore.\nHa allenato lo Sporting Lisbona, Wigan Borough, Padova, Olympique Marsiglia, Nizza, Mansfield Town e Bournemouth."}
{"id": "2560618", "revid": "729019", "url": "https://it.wikipedia.org/wiki?curid=2560618", "title": "Castello di Avise", "text": "Il castello di Avise \u00e8 una massiccia costruzione situata all'ingresso del borgo valdostano omonimo, che viene spesso confuso con il castello di Blonay che si impone nel centro del paese nei pressi della chiesa e che fu la prima dimora della famiglia d'Avise. I nobili successivamente si spostarono al castello di Avise, ed esso porta ancora oggi il loro nome.\nStoria.\nIl castello venne fatto erigere nel 1492 da Boniface d'Avise o Rodolphe d'Avise e fu a lungo in mano alla famiglia.\nAll'estinzione dei d'Avise pass\u00f2 ai Bianco di San Secondo, i quali nel 1798 la cedettero a privati.\nOggi \u00e8 saltuariamente sede di esposizioni.\nArchitettura.\nIl castello \u00e8 ben conservato. Pi\u00f9 che di un castello si tratta di una casaforte alla quale venne affiancata una torre quadrata, leggermente pi\u00f9 alta del resto dell'edificio, alla cui sommit\u00e0 presenta delle eleganti caditoie decorate dal motivo gotico detto a \"goccia rovesciata\".\nLa facciata \u00e8 costellata di finestre geminate del XVI secolo di notevole effetto, spesso realizzate con inserti lapidei antichi a fare da cornice. Come rileva il geologo Francesco Prinetti, la facciata mostra esemplari delle tre principali famiglie di rocce rinvenibili nel territorio: i marmi oceanici si alternano agli gneiss, originari del basamento continentale, e alle anfiboliti, derivanti da intrusioni magmatiche profonde avvenute in epoche passate. Gli elementi decorativi, dalla quadratura delle porte e delle finestre agli elementi a chiglia rovesciata, sono realizzati con marmi e calcescisti.\nLa porta d'ingresso della torre \u00e8 sovrastata dagli stemmi della famiglia scolpiti e il motto \"Qui tost Avise tard se repent\".\nIn tutto il castello sono ben leggibili le varie fasi costruttive e le modifiche che si sono succedute nei secoli: alcuni passaggi sono stati murati, mentre sono state nel tempo inserite finestre a dare pi\u00f9 luce agli ambienti, in sintonia con i mutati usi nobiliari.\nInterni.\nAl piano terra si trova la cucina, che ospitava la collezione di peltri raccolta da uno degli ultimi componenti della famiglia d'Avise, oggi dispersa.\nAl primo piano \u00e8 presente la \"stanza della cassaforte\", a rappresentare la quotidianit\u00e0 dell'alta-borghesia valdostana nella seconda met\u00e0 del XIX secolo, e la \"sala delle mensole\", cos\u00ec chiamata per la presenza di 14 mensole lignee scolpite, a raffigurare figure in costume quattrocentesco, animali o mostri mitologici, con un chiaro rimando - di recupero ottocentesco - al gusto castellano medievale valdostano.\nAll'interno si trova anche una grande sala dal soffitto a cassettoni.\nNel castello si incontrano alcuni brandelli di affreschi e decorazioni, a cui si sovrappongono graffiti di varie epoche (anche se non di interesse quanto quelli del castello di Issogne)."}
{"id": "2560620", "revid": "767487", "url": "https://it.wikipedia.org/wiki?curid=2560620", "title": "E.J. Rowland", "text": "Carriera.\nIn Italia ha vestito la maglia della Vanoli Cremona per due stagioni risultando uno dei migliori giocatori del campionato italiano.\nNazionale.\nCon la Nazionale Bulgara ha preso parte a due Europei, quelli del 2009 e del 2011 risultando sempre uno dei punti di forza della sua Nazionale."}
{"id": "2560621", "revid": "1543377", "url": "https://it.wikipedia.org/wiki?curid=2560621", "title": "Antonio Pin", "text": "A tutt'oggi \u00e8 l'estremo difensore con pi\u00f9 presenze nella storia del Calcio Padova.\nCarriera.\nCalciatore.\nInizia a giocare prima al Sandon\u00e0 poi al Fossalta. Dal 1947 passa alla Luparense in Serie C e dal 1949 al 1952 alla Mestrina sempre in Serie C. Dopo essere stato vicino a vestire le maglie di Torino prima e Inter poi, nella stagione 1952-1953 passa all'Udinese. La stagione successiva passa alla Sampdoria per poi andare nel 1957 al Padova. A Padova ci rimarr\u00e0 per ben sei stagioni per un totale di 187 presenze, tutte agli ordini di Nereo Rocco. Finita l'esperienza a Padova gioca 2 stagioni al Vicenza sempre in Serie A dal 1962 al 1964 (6 presenze) dove conclude la carriera. Non ha mai giocato in Serie B.\nAllenatore.\nRimane a Vicenza dove inizia nel 1965 con il ruolo di direttore tecnico per poi diventare allenatore dei vicentini nella stagione 1966-1967 in Serie A. Nel 1967 passa al in Serie B. Dal 1968 al 1972 \u00e8 l'allenatore del Petrarca. Dopo i quattro anni al Petrarca allena in Serie D prima il Caorle poi il Dolo. Nel 1976 torna a Padova ma questa volta con i biancoscudati prendendo in mano la squadra ultima in classifica e salvandola. Allena poi il Belluno e l'Abano in Serie D dove chiude la carriera a causa di uno spasmo vascolare.\nGli ultimi anni.\nAffetto dalla malattia di Alzheimer, da due anni era ricoverato nelle case di accoglienza della Mandria (quartiere di Padova). \u00c8 morto a 83 anni la notte tra il 4 e 5 febbraio 2012."}
{"id": "2560622", "revid": "1573940", "url": "https://it.wikipedia.org/wiki?curid=2560622", "title": "Utik", "text": "Utik (armeno: \u0548\u0582\u057f\u056b\u0584, nota anche come Uti, Utiq, oppure Outi o Otena da fonti latine) fu una provincia storica del Regno d'Armenia e dell'Albania Caucasica. La maggior parte della regione \u00e8 situata attualmente nell'Azerbaigian, subito a ovest del fiume Kura, mentre una parte di essa si trova nella provincia di Tavush dell'attuale Armenia.\nStoria.\nSecondo l\"'Ashkharatsuyts\" (\"Geografia\", VII secolo d.C.) di Anania Shirakatsi, Utik era la dodicesima tra le province del Regno d'Armenia, e apparteneva, allora, al Regno di Aghvank (quando le province di Utik e Artsakh vennero disassociate dall'Armenia dopo la divisione effettuata nel IV secolo). Utik era abita dal popolo chiamato utis, da cui ricevette il suono nome. \u00c8 documentato che, dopo la riconquista armena nel II secolo a.C., anche Utik avesse una popolazione armena.\nGli storici moderni concordano sul fatto che gli \"utis\" fossero un popolo di origine non armena, e l'attuale gruppo etnico degli Udi discende da quelli. Tuttavia questa informazione non viene confermata dalle fonti primarie poich\u00e9 non esistono solidi resoconti riguardo all'esistenza continua di civilt\u00e0 non armene nell'Utik e altre terre orientali armene. \nSecondo l'\"Ashkharatsuyts\", del geografo armeno Anania Shirakatsi, Utik era costituita di 8 cantoni o distretto (\"gavar\", in lingua armena): \nLa provincia veniva ad essere delimitata dai fiumi Kura a nord-est, Arax a sud-est e dalla provincia di Artsakh ad ovest. \nGli storici greco-romani del periodo che va dal II secolo a.C. al II secolo d.C. stabilivano che Utik fosse una provincia armena, con il fiume Kura che separava l'Armenia dall'Albania. Ma il confine armeno-albanese lungo il fiume Kura, confermato dalle fonti greco-romane, era spesso infestato da eserciti di entrambe le regioni. \nSecondo Strabone, l'Armenia, che nel VI secolo a.C. copriva una grande porzione dell'Asia, aveva perduto nel II secolo a.C. alcuni dei suoi territori. Nello stesso tempo Strabone scrive: \nIntorno al 190 a.C., sotto il re Artaxias I, l'Armenia conquist\u00f2 Vaspurakan e Paytakaran sottratta alla Media, l'Acilisene alla Cataonia e Taron alla Siria. Alcuni hanno ipotizzato che in questo periodo Utik fosse una delle province ri-conquistate da Artaxias I, sebbene Strabone non elenchi Utik tra le sue conquiste.\nDopo che la regione tra i fiumi Kura e Arax (inclusa Utik) passasse all'Albania nel 387 d.C., gli storici armeni medievali (V-VII secolo d.C.) si riferivano a essa come \"Pianura di Aghvank\". In base alle cronache, del II secolo a.C., il re armeno Vagharshak istitu\u00ec un principato di Aghvank facente parte del Regno d'Armenia , soggiogando le \"selvagge trib\u00f9\" a sud delle montagne del Caucaso, e stabilendo come suo governatore un nobile armeno di nome Aran, il quale discendeva dal patriarca armeno Hayk, della famiglia principesca armena di Sisakan. In riferimento a questo resoconto, i membri della famiglia Sisakan ereditarono Utik insieme al resto della pianura compresa tra i fiumi Arax e Kura, pi\u00f9 tardi chiamata \"Pianura di Aghvank\" dai principi di Sisakan. \nNel decennio del 370, dopo che il re Urnayr di Aghvank aveva invaso Utik, lo \"sparapet\" armeno Mushegh Mamikonyan sconfisse gli albanesi, ristabilendo le precedenti frontiere al fiume Kura. Nel 387 d.C. l'Impero sasanide aiut\u00f2 gli albanesi a prendere possesso di alcune province del Regno d'Armenia, inclusa Utik. Successivamente, gli storici medievali armeni spesso si riferiranno alla regione come \"Pianura di Aghvank.\"\nNella met\u00e0 del V secolo, per ordine del re persiano Peroz I, il re Vache di Aghvank costru\u00ec nell'Utik la citt\u00e0 inizialmente chiamata Perozapat, e pi\u00f9 tardi Partaw e B\u0259rd\u0259, facendone la capitale di Aghvank. \nA cominciare dal XIII secolo, l'area comprendente l'Utik e l'Artsakh venne chiamata Karabakh dai non-armeni.\nPopolazione.\nNei tempi antichi la regione era abitata da armeni e \"utis\", dai quali a quanto sembra prese il nome. Le antiche cronache armene (V secolo d.C.) stabiliscono che i principi locali di Utik discendessero dalla nobile famiglia armena di Sisakan e parlassero armeno. L'origine degli \"utis\", riguardo al fatto se si fossero originati da una trib\u00f9 armena o non-armena, resta oscura\nUtik fu una delle province dell'Albania Caucasica, la cui popolazione viene riferita con il nome di udini (o utidorsi) dalle fonti latine, e con il nome di Outioi da fonti greche. Tuttavia, gli scrittori greco-romani collocano gli udis oltre Utik, a nord del Kura. \nPlinio il Vecchio chiama \"utis\" una trib\u00f9 scita, menzionando anche i cosiddetti Utidorsi (apparentemente una trib\u00f9 di origine mista). A causa di questo, un cumulo di etnonimi o processi etnogenetici pi\u00f9 complessi sono possibili (per esempio, l'insediamento di alcune popolazioni di lingua iranica o, meno probabilmente, ugro-finnica e l'adozione da parte loro della lingua della locale popolazione caucasica)."}
{"id": "2560623", "revid": "168123", "url": "https://it.wikipedia.org/wiki?curid=2560623", "title": "Galaxy (rivista italiana)", "text": "Galaxy, sottotitolato \"Mensile di fantascienza\", \u00e8 stata una rivista italiana di fantascienza pubblicata a cadenza mensile fra il giugno 1958 e il maggio 1964 per 72 numeri, quale edizione italiana della rivista statunitense \"Galaxy Science Fiction\", di cui riprendeva anche il logo e la grafica.\nHa pubblicato romanzi brevi di grandi autori della fantascienza mondiale, tra cui Isaac Asimov, Frederik Pohl, L. Sprague de Camp, Theodore Sturgeon, Robert Silverberg, Robert Sheckley, Clifford D. Simak, Lester Del Rey, Philip K. Dick.\nStoria.\nLa rivista nacque per iniziativa di Riccardo Valente con alcuni amici, che fin dal 1957 intendeva creare la versione italiana di una rivista di fantascienza statunitense che desse spazio alla narrativa breve; la sua proposta iniziale ad \"Astounding Science Fiction\" fu rifiutata; si rivolse cos\u00ec a \"Galaxy Science Fiction\", che accett\u00f2 di cedere i diritti di pubblicazione per l'Italia alla Editrice Due Mondi. Dopo avere fatto fronte a problemi economici, che ne provocarono la cessione alla Casa Editrice La Tribuna, le pubblicazioni cessarono nel 1964 non per scarsit\u00e0 di vendite, ma perch\u00e9 la rivista statunitense senza preavviso aveva ceduto i diritti alla Mondadori (che in precedenza aveva gi\u00e0 utilizzato molto materiale di \"Galaxy Science Fiction\" per la propria rivista di breve durata \"Urania\").\nI primi 10 numeri furono pubblicati dalla Editrice Due Mondi (dall'Anno I numero 1, 1958 all'Anno II numero 3, 1959) e i successivi dalla Casa Editrice La Tribuna (dal 1959 al 1964). I direttori responsabili furono Riccardo Valente, R. Sgroi, Luigi Vitali, Roberta Rambelli. Inizialmente pubblicava una selezione dei testi, ma con Sgroi riprese fedelmente i contenuti della rivista originale numero per numero. Le rubriche e i testi di contorno erano invece materiale originale italiano. Dal n.32 (gennaio 1961) prese a pubblicare anche alcuni brevi racconti italiani all'interno della rubrica \"Accademia\".\nNel 1961 Valente decise di pubblicare anche una collana parallela, \"Galassia\", per romanzi completi, che usc\u00ec fino al 1979, ben oltre la rivista madre.\nDettagli editoriali.\nIl formato della rivista era quello pocket, con 128-144 pagine (ma alcuni numeri hanno avuto anche 240 pagine).\nLe copertine dei primi dieci numeri erano le copertine della rivista statunitense. Il numero 11 della rivista presenta invece una copertina di Guido Crepax."}
{"id": "2560628", "revid": "300067", "url": "https://it.wikipedia.org/wiki?curid=2560628", "title": "Elias Harris", "text": ""}
{"id": "2560629", "revid": "38120", "url": "https://it.wikipedia.org/wiki?curid=2560629", "title": "Lista delle Lanterne Verdi", "text": "Il Corpo delle Lanterne Verdi che compare nelle storie a fumetti pubblicate dalla DC Comics, ha come minimo 7200 membri, cio\u00e8 due per settore, in aggiunta ad alcuni membri che svolgono altre funzioni oltre al solo pattugliamento. Sebbene cinque personaggi - Alan Scott, Hal Jordan, Kyle Rayner, John Stewart, e Guy Gardner - siano i primi a essere associati al nome, un numero elevato di altri membri del Corpo sono comparsi nei fumetti della DC.\nLanterne Verdi omonime.\nQuesti cinque personaggi sono i pi\u00f9 associati al nome di \"Lanterna Verde\", e sono i protagonisti dei fumetti di \"Lanterna Verde\".\nAlan Scott.\nAlan Scott \u00e8 il primo a portare il nome di Lanterna Verde. \u00c8 stato un membro della Justice Society of America.\nHal Jordan.\nSeconda Lanterna Verde in ordine cronologico del settore 2814 (quello del pianeta Terra). Membro della Justice League ha avuto anche altre identit\u00e0: Parallax e lo Spettro.\nKyle Rayner.\nCreato nel 1994, in linea con la politica di cambiamento di quegli anni, si decise di sostituire la Lanterna Verde della Silver Age Hal Jordan con un nuovo personaggio, che in seguito subir\u00e0 molteplici evoluzioni, diventando anche un supercriminale per un certo periodo.\nJohn Stewart.\nPrima Lanterna Verde terrestre afro-americana. Ha esordito come sostituto, per un breve periodo, di Hal Jordan negli anni settanta. Diventato popolare coi cartoni animati, \u00e8 diventato un personaggio ricorrente nei fumetti.\nGuy Gardner.\nIl personaggio di Guy Gardner, creato nel 1968, \u00e8 stato cambiato significativamente nell'epoca post-\"Crisis\" da J.M. De Matteis e Keith Giffen che lo hanno trasformato in un borioso spaccone tra la fine degli anni ottanta e l'inizio degli anni novanta, periodo in cui \u00e8 stato un membro importante della Justice League International, diventando molto amato fra i lettori.\nAltre Lanterne Verdi del settore 2814.\nCon l'eccezione di Yalan Gur, questi altri personaggi hanno reso servizio come protettori e Lanterne Verdi della Terra.\nYalan Gur.\nYalan Gur \u00e8 una Lanterna Verde introdotta come parte di un tentativo di riconciliare la Lanterna Verde Originale della Golden Age con l'introduzione successiva del Corpo delle Lanterne Verdi. Yalan Gur \u00e8 un rettile umanoide a scaglie rosse, assegnato al settore 2814 (settore che comprende anche la Terra) nel X secolo a.C.\nMentre Alan Scott, insieme al resto della Justice Society of America, era intrappolato nel limbo, la sua lanterna mistica mand\u00f2 una proiezione ad Hal Jordan, John Stewart e Guy Gardner (le Lanterne della Terra in quell'istante). Dopo aver tracciato la proiezione della casa di Alan Scott, la lanterna raccont\u00f2 loro della storia delle sue origini.\nNella storia della lanterna, Yalan Gur era uno dei migliori membri del Corpo delle Lanterne Verdi, e, nel X secolo a.C., secondo i calcoli terrestri, i Guardiani decisero di eliminare la debolezza del colore giallo dal suo anello del potere. Senza questo limite, tuttavia, fu corrotto da suo potere, scese sulla terra e schiavizz\u00f2 la popolazione cinese. I Guardiani fermarono Yalan aggiungendo una nuova debolezza al suo anello, l'inefficacia contro il legno, che permise ai contadini di sopraffare il loro oppressore e ferirlo mortalmente. Il morente Yalan Gur fugg\u00ec fino al livello pi\u00f9 alto dell'atmosfera dove, al momento della sua morte, si fuse con la sua batteria del potere. La lanterna quindi venne in collisione con un frammento della Starheart e si fuse con la sua magica essenza, trasformandola nella Fiamma Verde che divenne la fonte del potere di Alan Scott. La recente continuit\u00e0 retroattiva, fu la vera ragione dietro l'impurit\u00e0 gialla che pu\u00f2 significare perch\u00e9 questi eventi furono continuati fuori dall'esistenza della continuit\u00e0 retroattiva.\nJong Li.\nJong Li \u00e8 una Lanterna Verde introdotta in \"Green Lantern, Dragon Lord\", una serie limitata creata dalla DC nel 2001, scritto da Doug Moench e illustrato da Paul Gulacy e Josef Rubinstein. Fu in realt\u00e0 la prima Lanterna Verde della Terra, e fu un monaco cresciuto nel Tempio del Signori Dragoni in Cina.\nQuando Jong Li crebbe, apprese gli insegnamenti dei Signori Dragoni, esseri che dominavano nella \"Golden Age\" dell'uomo, e sotto questi signori, l'uomo riusc\u00ec a prosperare. Gli fu insegnato a rinunciare ai beni terreni e a vivere una vita di pace e disciplina, ma un giorno, una concubina di nome Jade Moon venne al Tempio, chiedendo aiuto nel fuggire ai suoi carcerieri. Jong Li tent\u00f2 di aiutarla, ma fall\u00ec. Il Tempio e i suoi compagni monaci furono distrutti dalle truppe dell'Imperatore e dei suoi comandanti.\nJong Li pi\u00f9 tardi incontr\u00f2 un Guardiano che gli diede un anello del potere ed una lanterna per \"opporsi al Male, alleviare le sofferenze e proteggere gli innocenti\". Jong Li riusc\u00ec a salvare Jade Moon e apprese della Montagna Lung, dove si supponeva che vivesse l'ultimo Signore Dragone. And\u00f2 a cercare la loro divinit\u00e0 pi\u00f9 antica e con la loro Benedizione del Fuoco divenne l'ultimo Signore Dragone della Terra, infine sconfiggendo le forze dell'imperatore e salvando la popolazione.\nAnya Savenlovich.\nAnya Savenlovich \u00e8 una Lanterna Verde introdotta in \"Green Lantern, the New Corps #1\" (marzo 1999). Lei \u00e8 tenente colonnello delle forze aeree sovietiche, rimasta in animazione sospesa dopo aver partecipato ad una missione spaziale nel 1964. Kyle Rayner la reclut\u00f2 nel Corpo delle Lanterne Verdi mentre cercava di ricostruirlo. Tuttavia, trovando il suo tentativo un fallimento, Kyle riprese l'anello di Anya. Consapevole che l'Unione Sovietica non esiste pi\u00f9, Anya decide di rimanere nello spazio in cerca di un nuovo scopo nella vita.\nCorpo delle Lanterne Verdi della Terra.\nQueste Lanterne Verdi furono stazionate sulla Terra per salvaguardare il pianeta dopo gli eventi di Crisi sulle Terre infinite.\nLe Lanterne Perdute.\nDurante \"Emerald Twilight\", molti membri del Corpo delle Lanterne Verdi furono spogliati dei loro anelli e lasciati a morire nello spazio. Alcuni di loro, tuttavia, furono catturati dai Manhunters e furono utilizzati come fonte d'energia per gli stessi Manhunters fino al loro slavataggio. Sono conosciute come \"Le Lanterne Perdute\".\nChaselon.\nSettore 1416; comparve per la prima volta in \"Green Lantern\" vol. 2 n. 9. Divenne una delle prime Lanterne Alpha.\nHannu/Honnu.\nUna delle tante Lanterne chiamate a difendere Oa dall'allora rinnegato hal Jordan. Jordan lo sconfisse in un attimo e rub\u00f2 il suo potere lasciandolo quasi morto. Fu pi\u00f9 tardi trovato vivo su Biot. Hannu/Honnu viene dal pianeta Ovacron 6 e sul suo pianeta \u00e8 considerato un disonorato o una disgrazia. Non fu pi\u00f9 visto utilizzare il suo anello in battaglia, preferendo la sua forza bruta e i suoi pugni ad esso. Utilizz\u00f2 per l'ultima volta il suo anello nella battaglia contro l'Anti-Monitor.\nLashorr.\nDopo una breve relazione con un Salaak principiante, si credette che Lashorr fu ucciso durante il combattimento con i Dominatori e il suo corpo lasciato a vagare nello spazio. Fu pi\u00f9 tardi ritrovata tenuta in stasi sul pianeta dei manhunters, Biot. Lashorr fu pi\u00f9 tardi liberata e ritorn\u00f2 al suo settore per ricostruire la sua vita. Sallak tent\u00f2 di ricostituire la relazione, ma Lashorr soffriva ancora di stress post-traumatico e rifiut\u00f2 la sua compagnia.\nLanterne Verdi Guardie d'Onore.\nLa Guardia d'Onore \u00e8 un gruppo d'\u00e9lite di Lanterne Verdi che servono come risolutori di problemi e operativi speciali.\nApros.\nDel Settore 3; comparve per la prima volta in \"Tales of Green Lantern Corps\" n. 1.\nTomar-Re.\nAnche Kyle Rayner e Guy Gardner servirono nella Guardia d'Onore.\nLe Lanterne Alpha.\nLe Lanterne Alpha sono membri del Corpo trasformati in cyborg e agiscono da ufficiali degli Affari Interni del Corpo.\nChaselon.\nvedi sopra\nKraken.\nParte del duo (insieme a Raker Qarrigat) che si dedic\u00f2 a portare pace sul proprio pianeta, Apokolips, divenne una Lanterna Alpha per perseguire i suoi obiettivi, inconsapevole del peso che avrebbe avuto sulle sue emozioni. Pi\u00f9 tardi, in \"Crisi Finali\", fu impossessata dallo spirito maligno della Nuova Dea Nonnina Bont\u00e0, che la utilizz\u00f2 per sottomettere le Lanterne Verdi della Terra, Hal Jordan e John Stewart, e catturare Batman per utilizzarlo come cavia da laboratorio per il suo padrone, Darkseid. Quando Jordan venne messo sotto processo per il tentativo di assassinio di Kraken/Nonnina Bont\u00e0, creato da lei stessa, venne smascherata da Kyle Rayner e Guy Gardner prima che la sentenza fosse emessa, e tent\u00f2, come prima missione, di ottenere la batteria del potere di Lanterna Verde per Darkseid. Venne quindi sconfitta da Hal Jordan e portata in custodia alle Lanterne Alpha. Dopo la ricostituzione della realt\u00e0 alla fine di \"Crisi\", non venne vista tra le Lanterne Alpha, e non fece pi\u00f9 comparse.\nAltre Lanterne Verdi.\nAa.\nDel Settore 904; comparve per la prima volta in \"Green Lantern\" vol. 3 n. 21 (febbraio 1992).\nAdam.\nDel Settore 1055; comparve per la prima volta in \"Green Lantern Quarterly\" n. 5 (estate 1993).\nAlia.\nDel Settore 281; comparve per la prima volta in \"Valor\" n. 5.\nAmanita.\nDel Settore 3100; comparve per la prima volta in \"Green Lantern\" (seconda serie) n. 20 (gennaio 1992).\nArx.\nDel Settore 481; comparve per la prima volta in \"Green Lantern Corps\" (seconda serie) n. 1.\nAsh.\nDel Settore 650. Comparve per la prima volta in \"Green Lantern Quarterly\" n. 7 (inverno 1993). \u00c8 attualmente incaricato dal Guardiano conosciuto come Scar di trovare il cadavere dell'Anti-Monitor. Trover\u00e0 solo la sua armatura. Pi\u00f9 tardi incontrer\u00e0 Saarek, che fu il secondo inviato alla ricerca dell'Anti-Monitor. I due troveranno la Batteria Nera del Potere, solo per essere attaccati da due mani giganti sollevatesi dal terreno.\nAsh-Pak-Glif.\nDel Settore 312; comparve per la prima volta in \"Green Lantern 80-Page Giant\" n. 3.\nB'dg.\nB'dg \u00e8 una delle prime reclute del nuovo Corpo. Proveniente dal pianeta H'Iven come il suo predecessore Ch'p, B'dg entr\u00f2 in azione per la prima volta quando la Gilda dei Ragni attacc\u00f2 Oa. Fu allenato nella trasformazione dell'impuit\u00e0 gialla del suo anello durante la battaglia. Pi\u00f9 tardi partecip\u00f2 alla difesa di Oa quando fu attaccata da Superman Prime, e ancora quando fu attaccata dai Sinestro Corps. B'dg aiut\u00f2 anche durante la guerra con i Sinestro Corps, difendendo la Terra.\nB'Shi.\nB'Shi \u00e8 una delle tante Lanterne che comparvero nella storia \"A Lantern Against The Dark: A Forgotten Tale of The Green Lantern Corps\", tratto da \"Green Lantern 80-Page Giant\" n. 3. \u00c8 una Lanterna Verde con l'aspetto di una scimmia, e viene dal mondo-giungla di Suirpalam, e fu recultata nel Corpo da Raker Qarrigat, come parte della preparazione delle lanterne Verdi per l'attacco su Apokolips. Lei partecip\u00f2 a quest'invasione, e fu uccisa insieme ad altre centinaia di lanterne Verdi quando tutta la situazione sfugg\u00ec di mano.\nBrokk.\nDel Settore 981; comparve per la prima volta in \"Tales of The Green Lantern Corps\" n. 1.\nBzzd.\nUna Lanterna Verde con la forma di una piccola mosca dal pianeta Apiaton, assegnata al Settore 2226. \u00c8 il partner di Mogo. In battaglia, \u00e8 solito creare costrutti oltre misura con il suo Anello del Potere. Bzzd \u00e8 spesso centro delle battute dei suoi compagni per la sua statura, ma dimostr\u00f2 che la sua volont\u00e0 \u00e8 forte come quella di tutti gli altri.\nFu rivelato che la sua pi\u00f9 grande paura \u00e8 quella di essere spogliato del suo anello e di essere riportato sul suo pianeta in qualit\u00e0 di un insetto qualsiasi. Diede la sua vita per difendere Mongul II. Mor\u00ec difendendo una squadra di suoi compagni. Il suo anello fu lasciato in eredit\u00e0 a Mother Mercy.\nBzzd comparve per la prima volta in \"Green Lantern Corps\" n. 39.\nCharlie Vicker.\nCharlie Vicker del pianeta Terra \u00e8 un ex attore che port\u00f2 il personaggio di Lanterna Verde in una serie televisiva. Pi\u00f9 tardi divenne la Lanterna Verde del Settore 3319. Charlie Vicker fu il secondo umano ad unirsi alle Lanterne Verdi dietro Hal Jordan. Dopo lo scioglimento del Corpo, fu reclutato nell'organizzazione Darkstar da John Stewart.\nCimfet Tau.\nDel Settore 3588; comparve per la prima volta in \"Tales of The Green Lantern Corps Annual\" n. 2.\nIl Collettivo.\nDel Settore 1287; comparve per la prima volta in \"Tales of The Green Lantern Corps Annual\" n. 3.\nDalor.\n\u00c8 una lanterna proveniente dal pianeta Soloos.\nDel Settore 2813; comparve per la prima volta in \"Green Lantern\" vol. 2 n. 154.\nDkrtzy RRR.\nDkrtzy RRR del Settore 188 \u00e8 un'equazione matematica bio-senziente. Fu scoperta per caso da un matematico di nome Timph Rye nel tentativo di provare che la volont\u00e0 poteva derivare da una formula matematica. Il metodo di eliminazione dei nemici di Dkrtzy \u00e8 quello di cancellare le loro menti dal loro interno, noto ai Guardiani come fonte di controversia. Sebbene deve ancora avere una sua comparsa, la sua forma fu intravista in \"Green Lantern/Sinestro Corps Secret Files\" n. 1.\nDriq.\nDriq di Criq era un non-morto umanoide di un Settore sconosciuto. Fu ucciso da Sinestro e i Senzienti del Settore 3600, ma il suo anello non permise alla sua forza vitale di lasciare il suo corpo. Cos\u00ec, rimase in uno stato di non-morte, sebbene il suo corpo fisico esibisse segni di decomposizione e il suo costume fosse stracciato e a brandelli. Quando Sinestro fu giustiziato e tutte le Lanterne Verdi persero i loro poteri, Driq collass\u00f2 fino alla morte finale.\nEddore.\nEddore del pianeta Tront era una creatura gassosa, vagamente ameboide nell'aspetto. Mor\u00ec durante \"Crisi sulle Terre infinite\". Eddore, insieme ad Arisia, fu creato dallo scrittore Mike W. Barr nella sua miniserie \"Tales of The Green Lantern Corps\" come punta di cappello della serie Lensmen di E.E. Smith.\nEkron.\nEkron di un pianeta sconosciuto, era una testa gigante al cui interno vi era un minuscolo alieno che la guidava. Ekron possedeva uno dei suoi occhi, \"L'Occhio Smeraldo di Ekron\" pi\u00f9 tardi utilizzato dalla criminale Emerald Empress nella Legione dei Supereroi, strappato da Lobo. Ekron, pi\u00f9 tardi, si un\u00ec con Animal Man, Adam Strange, Starfire e Lobo contro Lady Styx. Ekron mor\u00ec in questa battaglia, inviando Lady Styx in un mangiatore di soli.\nErmey.\nErmey era il sergente istruttore che allen\u00f2 Kilowog. Allen\u00f2 le reclute Lanterne Verdi in modo brutale, ma solo cos\u00ec sarebbero stati abbastanza forti da sopravvivere come Lanterne. Fu ucciso durante un attacco a sorpresa alle Lanterne. Fu da Ermey che Kilowog prese l'espressione \"Poozer\", che significa \"Recluta Inutile\". Il nome di Ermey deriva dall'attore R. Lee Ermey, che ha portato il sergente istruttore/figura di autorit\u00e0 militare in film come \"Full Metal Jacket\".\nG'Hu.\nDel Settore 2937; comparve per la prima volta in \"Green Lantern Corps\" n. 1.\nGpaak.\nDel Settore 3515; comparve per la prima volta in \"Guy Gardner\" n. 11.\nGretti.\nLa Lanterna Verde Gretti \u00e8 parte di un gruppo di \"zingari spaziali\" viaggianti in un caravan che rifiutano di stare in un solo posto, e vagabonda nel settore a capriccio della sua roulotte. I suoi superiori nel Corpo non dicono nulla finch\u00e9 archivia i suoi rapporti in tempo, ma il suo partner di settore, Green Man, fu sempre meno entusiasta della situazione. Fu ucciso di recente durante un attacco dell'Agente Arancione.\nHarvid.\nDel Settore 2937; comparve per la prima volta in \"Green Lantern\" vol. 2 n. 161.\nHarok Nnot.\nDel Settore 885; comparve per la prima volta in \"Green Lantern\" vol. 4 n. 11.\nKaylark.\nDel Settore 1721; comparve per la prima volta in \"Green Lantern\" vol. 2 n. 166.\nKrista X.\nDel Settore 863; comparve per la prima volta in \"Green Lantern\" vol. 2 n. 166.\nLan Dibbux.\nDel Settore 3192; comparve per la prima volta in \"Showcase\" n. 93.\nLeezle Pon.\nLeezle Pon \u00e8 un virus del vaiolo senziente, menzionato per la prima volta in \"Green Lantern\" vol. 2 n. 188 (marzo 1985). Sconfisse il criminale virale Despotellis al culmine della Guerra contro i Sinestro Corps.\nMeadlux.\nDel Settore 1776; comparve per la prima volta in \"Green Lantern\" (seconda serie) n. 169.\nMorro.\nUna Lanterna Verde del Settore 666. Guy Gardner rivel\u00f2 a Kyle Rayner che Morro chiese il dovere come penitenza, dato che uccise l'animale domestico di sua madre pensando che avesse mangiato suo fratello. La prima azione d'ammenda che fece, fu quella di adottare i figli dell'animale da lui ucciso, e poi, dopo la guerra con i Sinestro Corps, divenne il custode del Corpo.Morro \u00e8 capace di combattere e dare la caccia senza l'ausilio del suo anello, e la sua scelta primaria in campo di armi belliche \u00e8 la sua mazza. Le sue Drature, sono creature a forma di Drago leali al loro capo e pronti ad aiutarlo.\nMother Mercy.\nMother Mercy \u00e8 la creatrice della pianta \"Clemenza Nera\" utilizzata da Mongul, ed \u00e8 la nuova Lanterna del Settore 2261. Inizialmente cre\u00f2 la pianta per aiutare coloro che soffrivano per alleviare le loro sofferenze, creando una specie di collegamento simbiotico tra i due. Tuttavia, il primo Mongul scopr\u00ec la pianta, e la utilizz\u00f2 per diffondere la sua malvagit\u00e0, anche mutando alcune delle Clemenze Nere\nper dare alle sue vittime la sofferenza. Mother Mercy, tuttavia, mantenne la sua sensibilit\u00e0 nascosta a Mongul. Le sue abilit\u00e0 di alleviare e causare la pura le diedero l'occasione di scegliere tra l'anello delle Lanterne Verdi e quello dei Sinestro Corps. L'anello delle Lanterne Verdi, che lei poi scelse, era quello del deceduto Bzzd.\nOkonoko.\nDel Settore 1110; comparve per la prima volta in \"Green Lantern\" (seconda serie) n. 162.\nOliversity.\nDel Settore 2111; comparve per la prima volta in \"The Green Lantern Corps\" n. 222.\nOlapet.\nOlapet era una Lanterna Verde simile ad una pianta, reclutata dal pianeta di Southern Goldstar. Lei, insieme a Driq e Flodo Span, furono i soli sopravvissuti delle Lanterne Verdi di Klyminade. Il resto fu ucciso da Sinestro e i suoi Senzienti del Settore 3600.\nOpto309v.\nDel Settore 2260; comparve per la prima volta in \"52\" n. 41.\nPenn Maricc.\nDel Settore 3333; comparve per la prima volta in \"Tales of The Green Lantern Corps Annual\" n. 2.\nPerdoo.\nDel Settore 2234; comparve per la prima volta in \"Green Lantern Annual\" (terza serie) n. 5.\nPrincipessa Iolande.\nDel Settore 1417; comparve per la prima volta in \"Green Lantern Corps\" n. 1.\nRemnant Nod.\nDel Settore 1132; fu ucciso dal membro del Corpo delle Lanterne Rosse Atrocitus.\nRot Lop Fan.\nRot Lop Fan \u00e8 uno dei membri non ortodossi del Corpo creato da Alan Moore in \"Tales of The Green Lantern Corps Annual\" n. 3 (1987). Dopo questa introduzione, comparve occasionalmente in scene di gruppo del Corpo.\nNella storia di \"Tales of The Green Lantern Corps Annual\" n. 3 \"In The Blackest Night\", Katma Tui venne mandata dai Guardiani dell'Universo in una regione buia dello spazio conosciuta come Profondit\u00e0 di Obsidian, al fine di reclutare una nuova Lanterna Verde per proteggere quella regione dello spazio. Nonostante l'assoluto buio della regione, l'anello di Katma la port\u00f2 infallibilmente ad un onesto residente senza paura nelle Profondit\u00e0: Rot Lop Fan. Tuttavia, siccome la specie di Rot Lop Fan si evolse nel buio pi\u00f9 assoluto, non avevano la concezione della luce e dei colori, cos\u00ec Katma Tui fu incapace di spiegargli come funzionasse l'anello del potere. Capendo che questa razza operava attraverso l'udito, Katma riconfigur\u00f2 l'anello cos\u00ec che sembrasse una campana, descrisse il Corpo delle Lanterne Verdi come la F-Sharp Bell Corps e spieg\u00f2 i poteri dell'anello in termini di suono e non di luce. Riusc\u00ec anche a comporre un giuramento che andasse bene per lui.\nAvendo risolto il suo problema, Katma lasci\u00f2 Rot Lop Fan a proteggere la sua gente.\nRot Lap Fan pi\u00f9 tardi comparve in alcune scene di gruppo, inclusa la storia di \"Crisi sulle Terre infinite\", quando i Guardiani se ne andarono da questo piano d'esistenza insieme alle Zamarons, al processo di Sinestro e in un gruppo di ex-Lanterne Verdi riusciroro a liberarsi dallo schiavista di nome Warrior.\nRot Lop Fan fu ristabilito come Lanterna Verde del suo Settore alla rinascita del Corpo.\nSaarek.\nSaarek dichiar\u00f2 di poter parlare con i morti. Aiut\u00f2 i suoi compagni Lanterne a rintracciare e catturare i membri del Sinestro Corps che uccisero le famiglie delle reclute, quindi venne pi\u00f9 tardi incaricato dal Guardiano Scar, di trovare e parlare con il cadavere dell'Anti-Monitor. Pi\u00f9 tardi incontr\u00f2 Ash, anche lui mandato a cercare l'Anti-Monitor, e i due decisero di unire le forze. Mentre continuavano il viaggio, le voci dei morti si fecero cos\u00ec forti che i timpani auricolari di Saarek si ruppero, assordandolo. I due riuscirono a trovare la Batteria Nera del Potere, per poi essere attaccati da due mani giganti alazatesi dal terreno.\nShilandra Thane.\nDel Settore 3399; comparve per la prima volta in \"Green Lantern Corps Quarterly\" n. 1.\nSkirl.\nDel Settore 2689; comparve per la prima volta in \"Green Lantern\" vol. 2 n. 222.\nSkyrd.\nDel Settore 3181; comparve per la prima volta in \"Tales of The Green Lantern Corps\" n. 1.\nT-Cher.\nDel Settore 1324; comparve per la prima volta in \"Green Lantern\" vol. 2 n. 167.\nTorquemada.\nNella storia Origins e Omens in Green Lantern vol. 4 n. 38, Torquemada viene mostrato al fianco dei Guardiani vicino allo stregone Mordru e alla Lanterna Verde Alan Scott, con le dita allungate in una accusa.\nTuebeen.\nDel Settore 918; comparve per la prima volta in \"Green Lantern\" vol. 2 n. 155.\nVenizz.\nDel Settore 2812; comparve per la prima volta in \"Green Lantern\" vol. 4 n. 6.\nVoz.\nVoz fu assegnato ad essere il guardiano delle Celle. Per lui fu un grande onore e lo prese seriamente. Il membro del Corpo delle Lanterne Rosse Vice riusc\u00ec a liberarsi dalla sua cella grazie al Guardiano Scar ed inizi\u00f2 una rivolta. Liber\u00f2 molti membri dei Sinestro Corps e Voz tent\u00f2 di alleviare la rivolt\u00e0 sfidandoli uno ad uno, ma Vice riusc\u00ec facilmente a soverchiarlo.\nWissen.\nDel Settore 1915; comparve per la prima volta in \"Tales of The Green Lantern Corps Annual\" n. 3.\nXax.\nXax di Xaos \u00e8 un alieno a forma di cavalletta proveniente da un pianeta governato da insetti. Comparve per la prima volta in Green Lantern vol. 2 n. 9 e divenne uno dei migliori amici di Hal Jordan nel Corpo. Fu ucciso durante una battaglia sulla Luna di Qward durante \"Crisi sulle Terre Infinite\". Un'altra Lanterna a forma di cavalletta di nome Xax fu pi\u00f9 tardi uccisa e indossata come un orecchino da Lady Styx.\nZale.\nZale di Bellatrix era il rimpiazzo di Boodikka nei Bellatrix Bombers, e il successivo della sua specie, giudicato valente dai Guardiani, a poter portare l'anello delle Lanterne Verdi. Comparve per la prima volta in \"Green Lantern\" n. 21. Dato che era una recluta Lanterna Verde che ignorava la chiamata in servizio, Zale fu messa sotto investigazione dalla sua ex sorella Boodikka, ora una Lanterna Alpha. Dopo un lungo confronto, fu rivelato che erano i Bombers a trattenere Zale dal compiere il suo dovere, indicendola erroneamente a pensare che fosse necessaria per loro. I Guardiani la punirono facendone la partner di Settore di Boodikka e togliendole la Batteria del Potere, rendendola dipendente da boodikka per la ricarica.\nZghithii.\nDel Settore 3599; comparve per la prima volta in \"Green Lantern\" vol. 2 n. 190.\nLanterne Verdi varie.\nTeen Lanterns.\nSebbene non siano membri ufficiali del Corpo delle Lanterne Verdi, a quattro teenager - Frankie, Kelly, Jaclyn e Samosa - furono dati quattro anelli da John Stewart dopo che le loro case furono loro tolte dalla postazione di Oa dai Guardiani Matti in \"Green Lantern\" (Vol. 3, 1992) e \"Mosaic\" (vol. 1, 1992-1993).\nAbili nel costruire oggetti, tradurre linguaggi, sintetizzare atmosfere e a volare, i loro anelli permettono ai quattro giovani di esplorare Oa nella speranza che il loro modo giovanile di guardare il Mosaico avrebbe migliorato la relazione tra i Terrestri e le altre razze.\nAvendo avuto un moderato grado di successo, i quattro aiutarono meglio che poterono finch\u00e9 dozzine di flotte spaziali arrivarono su Oa e la attaccarono facendo a pezzi il Mosaico, ogni pianeta nel tentativo di riportare a casa la propria gente.\nPresumibilmente i quattro ritornarono sulla Terra tentando di vivere una vita \"normale\". A quel tempo, non \u00e8 chiaro come la distruzione della Batteria del Potere Centrale e la susseguente ricostruzione da parte di Kyle Rayner/Ion influenz\u00f2 gli anelli dei quattro teenager. \u00c8 possibile che siano ancora funzionanti e che possano essere ricaricati se avvicinati ad una Lanterna.\nUn'altra \"Lanterna Teenager\", non legata alle altre e fuori dalla continuit\u00e0 corrente \u00e8 \"Jordana Gardner\", futura discendente di Hal Jordan e Guy Gardner, chiamata cos\u00ec a causa del suo reclutamento nel Corpo delle Lanterne Verdi in un futuro alternativo dettagliato in \"Superman and The Legion of The Super-Heroes in the 31st Century\".\nKai-Ro.\nKai-Ro \u00e8 una Lanterna Verde nel futuro universo animato DC, e comparve per la prima volta nell'episodio in due parti \"The Call\" della serie animata \"Batman Beyond\" (2000). Un bambino di otto anni particolarmente maturo per la sua et\u00e0, Kai-Ro possedeva l'anello standard delle Lanterne Verdi e assistette Terry McGinnis, il Batman del futuro, nel trovare un presunto traditore nella Justice League Unlimited.\nKai-Ro riapparve come un giovane adulto nell'episodio del 2005 \"Epilogue\" della serie Justice League Unlimited. Ancora un membro della Justice League Unlimited del futuro, sconfisse un gruppo di supercriminali con l'aiuto di McGinnis e lo preg\u00f2 di restare con il gruppo nonostante la riluttanza e disillusione del nuovo Batman di scoprire le sue reali origini.\nUn fumetto di due numeri di Batman Beyond rivel\u00f2 che Kai-Ro fu cresciuto in un monastero buddhista prima di ricevere l'anello. In questa storia ritorn\u00f2 l\u00ec per sconfiggere la Luce Nera, un personaggio con un anello nero del potere, in qualche modo simile a Sinestro. La storia menzion\u00f2 anche che l'anello di Kai-Ro non aveva la debolezza del colore giallo.\nSembra che Kai-Ro fu rinominato cos\u00ec in onore di Kairo, la spalla aliena della Lanterna Verde della serie animata del 1967 \"The Superman/Aquaman Hour of Adventure\".\nKid Lantern.\nIl numero 3 della miniserie \"The Flash e Lanterna Verde: The Brave and The Bold\" (dicembre 2000), vedeva Flash, Kid Flash e Lanterna Verde all'inseguimento di Mirror Master e Mano Nera. I criminali tentarono di la velocit\u00e0 di Flash ma invece fu Kid Flash a perdere i suoi poteri. Lanterna Verde cre\u00f2 un anello del potere temporaneo da dare a Wally, dandogli il nome di Kid Lantern. Il costume di Wally era esattamente come il costume di Kid Flash ma con i pantaloni neri, la maglietta e i guanti bianchi, e il suo simbolo con il fulmine fu rimpiazzato dal simbolo delle Lanterne Verdi.\nDaffy Duck/Duck Dodgers.\nNell'episodio n. 9 (\"The Green \"Loontern\"\") della serie animata \"Duck Dodgers\" del 2003, Duck Dodgers diede il suo bucato ad una lavanderia, ma erroneamente gli fu consegnata l'uniforme di una Lanterna Verde invece del suo solito vestito.\nDopo aver scoperto che con l'anello trovato nell'uniforme poteva volare, ebbe qualche contrattempo che coinvolse il volo, prima di essere convocato su Oa; in una scena memorabile, finisce incontrollabilmente nello spazio aperto trascinato dal potere del suo anello.\nL'intero Corpo delle Lanterne Verdi venne rapito da Sinestro; come ultima risorsa, Duck Dodgers fu incaricato dai Guardiani di salvare il Corpo. Attraverso varie peripezie, si mette in testa di farlo, prima che ritorni Hal Jordan per domandare il ritorno della sua uniforme e del suo anello.\nMentre gli fu chiesto da Kilowog di recitare il giuramento del Corpo delle Lanterne Verdi, un Dodgers impacciato recit\u00f2 una rima in disperazione:\n&lt;poem&gt;\n&lt;/poem&gt;\nQuest'episodio ebbe concetti di personaggi scartati per una serie animata sul Corpo delle Lanterne Verdi. La serie si sarebbe basata sulle avventure di Kyle Rayner con una versione leggermente pi\u00f9 comica del Corpo. L'episodio incluse le prime versioni animate di Guy Gardner, Ch'p e Boodikka.\nSonya Blade.\nLa fine di Sonya Blade nel videogioco \"Mortal Kombat vs DC Universe\" \u00e8 quella di divenire la nuova Lanterna Verde del suo universo dopo aver scoperto l'anello di una Lanterna Verde senza nome deceduta durante la modalit\u00e0 storia.\nPower Ring.\nPower Ring \u00e8 il nome di molti super criminali della DC Comics - controparti di Hal Jordan, Kyle Rayner e John Stewart. Originariamente residente sulla Terra 3, che fu successivamente distrutta durante Crisi sulle Terre Infinite, Power Ring, insieme agli altri \"Sindacalisti\" finirono per resuscitare nella nuova terra ricreata nell'universo anti-materiale.\nIron Lantern.\nIron Lantern \u00e8 un personaggio immaginario e un supereroe della Amalgam Comics, il cui vero debutto fu in \"Iron Lantern\" n. 1 (Giugno 1997), sebbene la sua prima comparsa nell'universo Amalgam avvenne in \"Showcase of Suspense\" n. 1. \u00c8 una combinazione del personaggio della Marvel Comics Iron Man e della Lanterna Verde della DC Comics.\nGreen Guardsman (Amalgam Comics).\nGreen Guardsman (alias Kyle O'Brien) \u00e8 un supereroe della Amalgam Comics il cui vero debutto fu su \"Iron Lantern\" n. 1, sebbene la sua prima comparsa fu in \"Showcase of Suspense\" n. 84, in una storia intitolata \"The Other Iron Lantern\". \u00c8 un misto tra Kevin O'Brien e il Guardiano Kyle Rayner, l'allora Lanterna Verde.\nDottor Spectrum (Marvel Comics).\nDottor Spectrum \u00e8 il nome di cinque diversi personaggi dei fumetti del multiverso della Marvel Comics. Ci furono cinque versioni del personaggio fino ad oggi - tre super criminali dell'universo Marvel appartenenti alla Squadron Sinister e due eroi di universi alternativi. I due eroi appartenevano ognuno ad una versione della Squadron Supreme.\nLanterne Verdi per Settore dell'Universo.\nDopo una lunga sperimentazione, i Guardiano equipaggiarono e supervisionarono a vuoto il Corpo delle Lanterne Verdi, 7200 e pi\u00f9 agenti in tutto l'universo. Ad ognuno vennero dati un anello ed una batteria. Appena notabili tra trilioni di stelle, ad ognuno fu assegnato un settore dello spazio che era pi\u00f9 vasto di quanto ognuno potesse comprendere.\nI settori furono modellati sulla forma di una sezione di una piramide quadrangolare di una sfera, il cui punto di convergenza era Oa, che fu localizzato al centro dell'unniverso. Oa \u00e8 tecnicamente vicino ad ogni settore dell'universo, e mentre sono su Oa, tutte le Lanterne Verdi sono ancora nel loro settore d'appartenenza.\nCi sono 3600 settori standard, pi\u00f9 tre settori speciali: 0 (la stessa Oa), -1 (l'universo anti-materiale) e il settore 3601 (porzione di universo abitato dai Manhunters)."}
{"id": "2560634", "revid": "767487", "url": "https://it.wikipedia.org/wiki?curid=2560634", "title": "Lucca Staiger", "text": ""}
{"id": "2560635", "revid": "76963", "url": "https://it.wikipedia.org/wiki?curid=2560635", "title": "Elena Varzi", "text": "\u00c8 stata la moglie dell'attore Raf Vallone e madre di Eleonora, Arabella e Saverio Vallone.\nBiografia.\nEsord\u00ec nel 1949 come protagonista del film \"\u00c8 primavera\".\nFu sposata per cinquant'anni con Raf Vallone (conosciuto nel 1950 sul set de \"Il cammino della speranza\" che rimane probabilmente la sua miglior interpretazione; i due s'innamorarono, si sposarono e ebbero tre figli), i loro figli: Eleonora e i gemelli Saverio e Arabella.\nDopo aver preso parte ad altri pochi film appartenenti al cinema neorealista (come \"Il cammino della speranza\" e \"Il cristo proibito\") sempre dividendo la scena con suo marito, verso la met\u00e0 degli anni cinquanta prefer\u00ec abbandonare il cinema per dedicarsi alla famiglia, "}
{"id": "2560637", "revid": "1705737", "url": "https://it.wikipedia.org/wiki?curid=2560637", "title": "Santuario della Madonna della Stella (Cellatica)", "text": "Il santuario della Madonna della Stella \u00e8 un edificio di culto cattolico situato tra i comuni di Concesio, Cellatica e Gussago, in provincia di Brescia.\nIl santuario si trova sul colle Selva a circa 400 , che separa i tre comuni bresciani.\nStoria.\nLa storia di questo santuario parte da una leggenda popolare molto antica.\nSi narra che il 31 maggio del 1536, la Madonna sia apparsa ad un pastore sordomuto di Gardone Val Trompia, intento a pascolare le pecore nei colli tra San Vigilio e Cellatica.\nIl pastore ricevette dalla Madonna l'ordine di invitare gli abitanti dei paesi circostanti a dedicarle un luogo di culto in quel luogo, e come ricompensa riacquist\u00f2 l'uso della parola.\nGi\u00e0 il 23 giugno 1536, un decreto della diocesi bresciana dava la possibilit\u00e0 ai tre paesi coinvolti, San Vigilio, Cellatica e Gussago, di erigere un santuario in quella zona, e il 2 giugno del 1537 venne posta la prima pietra.\nIl santuario venne ultimato nel 1539.\nDopo la conclusione dei lavori di costruzione della parte esterna della chiesa, venne eretto il primo altare, sopra il quale venne posto un quadro raffigurante i tre patroni dei paesi coinvolti nella costruzione: san Vigilio, san Lorenzo (Gussago), san Giorgio (Cellatica), insieme a san Fermo e san Gottardo.\nNel corso del XVII secolo vennero aggiunti l'altare dedicato Carlo Borromeo (1634), l'altar maggiore (1679), e i quadri della \"Flagellazione\" e \"Incoronazione di Cristo\" (1696).\nSuccessivamente, a partire dal 1700, venne realizzato il muro di cinta al piazzale, e le due porte laterali che danno sull'altare maggiore.\nInoltre all'interno della chiesa \u00e8 possibile trovare un quadro della \"Madonna con bambino\" dipinto dal Romanino, mentre all'esterno \u00e8 possibile trovare una statua in bronzo di Paolo VI, molto devoto a questo luogo sacro, realizzata dallo scultore Luciano Minguzzi e benedetta da papa Giovanni Paolo II in occasione della sua visita in terra bresciana nel settembre del 1982."}
{"id": "2560639", "revid": "24099", "url": "https://it.wikipedia.org/wiki?curid=2560639", "title": "Badia di Montepiano", "text": ""}
{"id": "2560641", "revid": "110157", "url": "https://it.wikipedia.org/wiki?curid=2560641", "title": "Impostazioni di sistema", "text": "Impostazioni di sistema o System Settings \u00e8 il centro di configurazione dell'ambiente desktop KDE SC 4. Sostituisce Kcontrol che era disponibile fino alla serie 3.5 di KDE.\n\u00c8 stato sviluppato a partire dall'omologo programma per KDE 3.5 disponibile con la distribuzione Linux Kubuntu. \u00c8 stato progettato con l'intento di migliorare Kcontrol in termini di usabilit\u00e0 e facilit\u00e0 d'uso, con una particolare attenzione per i nuovi utenti.\nA seconda delle scelte di installazione gli elementi presenti possono lievemente differire. Ad ogni elemento corrisponde un modulo di configurazione o alcuni sottomoduli. Per effettuare una ricerca tra i moduli presenti \u00e8 disponibile una casella di testo in alto, inserito il termine ricercato il modulo utile risulter\u00e0 evidenziato. Al passaggio del mouse sull'icona di un modulo, dopo alcuni attimi, compare un dettagliato suggerimento contenente la descrizione del modulo o degli eventuali sottomoduli contenuti.\nA partire da KDE 4.3 \u00e8 disponibile una modalit\u00e0 di visualizzazione alternativa che ripropone l'organizzazione ad albero tipica di Kcontrol.\nA partire da KDE SC 4.5 la suddivisione dei moduli in due schede: Generale e Avanzate, \u00e8 stata sostituita da un'unica vista resa possibile dalla riorganizzazione dei moduli."}
{"id": "2560642", "revid": "767487", "url": "https://it.wikipedia.org/wiki?curid=2560642", "title": "...To Be Loved", "text": "...To Be Loved \u00e8 il primo singolo dei Papa Roach, estratto dall'album \"The Paramour Sessions\" e l'ottavo singolo pubblicato dalla band. La canzone \u00e8 stata utilizzata come sigla del roster Raw della WWE dal 9 ottobre 2006 al 9 novembre 2009. Il brano \u00e8 stato mandato in onda per la prima volta il 1\u00ba agosto 2006 su Kerrang! Radio. Dal 6 agosto 2006 gli altri network americani hanno mandato in onda la radio edit prima che fosse possibile scaricarla dall'iTunes store. Il 18 settembre successivo, il singolo \u00e8 stato venduto sul mercato britannico in versione speciale su vinile con all'interno un adesivo di complimenti autografato dai membri della band. Il singolo, in versione CD, \u00e8 stato pubblicato l'11 ottobre 2006. \u00c8 stata utilizzata per il trailer cinematografico del film \"Never Back Down - Mai arrendersi\".\nVideo.\nIl video per la canzone \u00e8 stato diretto da Kevin Kerslake e girato nel Plaza Park Hotel di Los Angeles. Il video comincia mostrando due ragazze poco vestite che salgono su un'auto guidata da Jacoby Shaddix su cui ci sono tre donne sedute sul sedile posteriore. L'auto arriva davanti al palazzo dentro cui la band sta suonando, mentre sullo sfondo si esibiscono giocolieri, funamboli e spogliarelliste. Il video \u00e8 stato girato il 3 agosto 2006 e pubblicato su Yahoo Music il 15 agosto 2006. Ci sono tre versioni differenti del video: la versione originale, la versione censurata in cui manca la scena in cui una delle ragazze scende dall'auto con al guinzaglio un'altra ragazza, e una versione senza censura audio. Nel video appaiono diverse guest star tra cui Jason Jenson, cantante dei Die Trying, e Telly \"Leatherface\" Blackwood, wrestler e protagonista dello show \"Viva La Bam\".\nTracce.\nEdizione su vinile"}
{"id": "2560645", "revid": "1573940", "url": "https://it.wikipedia.org/wiki?curid=2560645", "title": "Homalocnemis", "text": "Homalocnemis , \u00e8 un genere di insetti dell'ordine dei Ditteri (Brachycera: Muscomorpha). Inquadrato nella superfamiglia degli Empidoidea, comprende sette specie a distribuzione gondwanica.\nDescrizione e biologia.\nGli adulti hanno corpo di grandi dimensioni e livrea scura. Il capo \u00e8 oloptico in entrambi i sessi, con faccia concava. Le Antenne sono di tipo aristato ma tipicamente primitive, per la forma lineare-cilindrica, con scapo setoloso e subeguale al pedicello e terzo antennomero dello stesso diametro; lo stilo \u00e8 biarticolato ed \u00e8 portato in posizione apicale sul terzo antennomero. L'apparato boccale \u00e8 di tipo pungente-succhiante, con labbro superiore diritto e appuntito, privo di denti epifaringei, mascelle con lacinie stilettiformi, palpi mascellari uniarticolati, lunghi e ricurvi, ipofaringe ben sviluppata e stilettiforme, labbro inferiore con labelli provvisti di numerose pseudotrachee.\nIl torace \u00e8 robusto e gibboso, con laterotergite glabro, mesonoto con setole acrosticali distinte dalle dorsocentrali e allineate su pi\u00f9 serie, e numerose postalari. Le zampe sono lunghe, quelle medie adattate alla funzione raptatoria. I femori sono femori ingrossati, le tibie anteriori e posteriori sono provviste di un pettine di setole apicale e i tarsi sono sottili. Le ali sono lunghe e relativamente strette, con un ampio pterostigma compreso fra i tratti terminali di R1 e R2+3, lobo anale ampio e pronunciato e alula leggermente pronunciata e convessa.\nLa nervatura alare \u00e8 di tipo primitivo e mostra una minore semplificazione rispetto alla morfologia di molti Empidoidea. La costa si estende sull'intero margine, la subcosta \u00e8 completa e confluisce sulla costa. La radio si divide in quattro ramificazioni, per la presenza della biforcazione R4+5. La media si divide in tre rami (M1, M2 e M4), emergenti separatamente dai tre vertici distali della cellula discale. Il tratto terminale della cubito devia solo leggermente rispetto al tratto basale e converge sull'anale chiudendo la cellula \"cup\" con un apice acuto. Il ramo comune A1+CuA \u00e8 completo e raggiunge il margine. La \"cup\" e le due cellule basali sono ben sviluppate in lunghezza, in rapporto allo sviluppo della discale, che assume una posizione meno eccentrica rispetto a quanto si riscontra in molti Empidoidea.\nL'addome \u00e8 cilindrico. Quello della femmina presenta tutti gli uriti, con quelli terminali gradatamente pi\u00f9 sottili. Quello del maschio presenta l'ottavo urotergite ampio e di forma rettangolare, delle stesse dimensioni rispetto al settimo e l'ipopigio non ruotato.\nLa biologia di questo genere \u00e8 poco conosciuta, ma dalla morfologia si presume che gli adulti svolgano un'attivit\u00e0 predatoria a spese di altri insetti.\nSistematica e filogenesi.\nStoricamente, il genere \u00e8 stato inserito nella famiglia degli Empididae in differenti collocazioni: Collin (1928) defin\u00ec la sottofamiglia Homalocneminae per includervi l'unico genere \"Homalocnemis\", ma questa classificazione non ebbe seguito da parte di altri Autori. Brues \"et al.\" (1954) posizionavano il genere nella sottofamiglia Brachystomatinae, facendo riferimento alla precedente classificazione di Collin. La posizione nell'ambito degli Empididae \u00e8 stata per lungo tempo supportata anche con le classificazioni su base filogenetica: Hennig (1970) comprendeva il genere nella sottofamiglia Hemerodromiinae.\nL'accertata natura parafiletica degli Empididae, nei lavori pi\u00f9 recenti, ha reso enigmatica e controversa la posizione di \"Homalocnemis\" all'interno della superfamiglia. Molte fonti seguono ancora l'inquadramento nell'ambito degli Empididae, pur con collocazioni differenti, e si presume che tale orientamento abbia per lo pi\u00f9 un fondamento storico: tale \u00e8 il caso dei cataloghi europei, che fondamentalmente si basano sui lavori di Chv\u00e1la e sull'inquadramento fra i Brachystomatinae (Empididae \"sensu lato\"), e di quelli neozelandesi, che includono genericamente gli \"Homalocnemis\" fra gli Empididae. Fra i lavori pi\u00f9 recenti si cita quello di Yang \"et al.\" (2007), che ripropone l'inquadramento fra gli Empididae nella sottofamiglia Homalocneminae ma questo inquadramento \u00e8 contestato da Sinclair \"et al.\" (2008) che ribadiscono il fondamento filogenetico di uno scorporo del genere dalla famiglia degli Empididae.\nLa posizione di Sinclair &amp; Cumming (2006) sulla collocazione sistematica del genere \"Homalocnemis\" sembrerebbe quella maggiormente supportata dall'analisi cladistica, almeno sulla base della documentazione prodotta. Gi\u00e0 nel 2000, in via informale, i due Autori proponevano una drastica revisione della sistematica degli Empidoidea, con la collocazione di alcuni generi tradizionalmente compresi fra gli Empididae, fra cui \"Homalocnemis\", come \"incertae sedis\" nell'ambito della superfamiglia. Sulla base degli orientamenti scaturiti successivamente, nel 2006 viene formalizzata la revisione, con la posizione \"incertae sedis\" del genere \"Homalocnemis\". Lo scorporo di \"Homalocnemis\" dalla famiglia degli Empididae, seppur non contestato formalmente, non trova ampio riscontro nella letteratura pi\u00f9 recente, probabilmente per una posizione prudente in attesa di ulteriori acquisizioni dall'analisi cladistica, sia su base morfologica, sia su base molecolare. Pieno supporto alla tesi di Sinclair &amp; Cumming si riscontra invece nel \"BioSystematic Database of World Diptera\" che imposta gli inquadramenti sistematici delle specie catalogate sulla base delle pi\u00f9 recenti proposte e della tendenza, fra i ditterologi, a formulare interpretazioni \"sensu stricto\" dei gruppi sistematici nell'ambito dei Ditteri. Il BDWD, addirittura, adotta la proposta di Sinclair &amp; Cumming elevando il genere al rango di famiglia, nell'ambito degli Empidoidea, con la denominazione Homalocnemiidae. La stessa denominazione \u00e8 utilizzata negli ultimi aggiornamenti della versione on line del \"Catalog of the Diptera of the Australasian and Oceanian Regions\" di Evenhuis, curato dal Bishop Museum: nella versione originale del catalogo (1989), \"Homalocnemis\" era incluso nella famiglia degli Empididae, ma nell'aggiornamento del 2008 \u00e8 proposto all'interno di una famiglia propria. Va tuttavia precisato che in letteratura non c'\u00e8 un riscontro in merito alla definizione formale della famiglia Homalocnemiidae e che Sinclair &amp; Cumming sostengono l'inquadramento come genere \"incertae sedis\".\nDel genere si conoscono solo sette specie:\nSecondo Sinclair &amp; Cumming, \"Homalocnemis\" si identifica in una delle linee pi\u00f9 primitive del clade degli Empidoidea e nell'albero cladistico si colloca come ramo collaterale al clade del gruppo \"Iteaphila\" (\"Iteaphila\"+\"Anthepiscopus\") e a quello comprendente il resto della superfamiglia. I caratteri primitivi riscontrati nella morfologia e la distribuzione geografica denotano un'antica origine, risalente probabilmente al Giurassico, ma in paleontologia non si riscontrano reperti fossili attribuiti a questo genere.\nDistribuzione.\nIl genere \u00e8 rappresentato esclusivamente nell'emisfero australe, con una distribuzione circumantartica che ne conferma l'antica origine, precedente lo smembramento del continente Gondwana. Come spesso si riscontra per i taxa a distribuzione gondwanica, \"Homalocnemis\" comprende sette paleoendemismi, di cui uno afrotropicale, \"H. namibiensis\" (Namibia), due neotropicali, \"H. nigripennis\" e \"H. praesumpta\" (Cile). Le restanti quattro specie, australasiane, sono tutte endemiche della Nuova Zelanda."}
{"id": "2560646", "revid": "287204", "url": "https://it.wikipedia.org/wiki?curid=2560646", "title": "Basso Sciarretta", "text": "Biografia.\nBasso Sciarretta, nasce a Termoli nel 1921 da padre molisano e madre pugliese.\nFino al 1955 \u00e8 vissuto a Torino, dove \u00e8 stato allievo di Dante Selva, qui infatti ha cominciato come apprendista, perfezionando il suo talento naturale. Ha vissuto per molti anni a Borgo San Dalmazzo paese in cui esiste un'ampia collezione di opere, sulle quali i familiari dispongono di uno spazio espositivo permanente.\nLa prima esposizione di sue opere avvenne nel 1953 a Torino in una mostra personale e in quella nazionale allestita dalla Societ\u00e0 Promotrice delle Belle Arti.\nDalla pittura Sciarretta \u00e8 pervenuto alla ceramica, poi alla scultura e al design di arazzi e sculture tessili. Parte delle opere sono visibili sul sito a lui dedicato."}
{"id": "2560654", "revid": "933835", "url": "https://it.wikipedia.org/wiki?curid=2560654", "title": "Braccio Martelli", "text": "Biografia.\nFiglio di Pietro Martelli, e fratello del condottiero fiorentino Antonio Martelli.\nFu canonico della cattedrale metropolitana di Firenze, poi cameriere segreto di Clemente VII.\nIl 20 giugno 1530 fu eletto, a soli 29 anni, vescovo di Fiesole.\nDal 13 dicembre 1545 all'11 marzo 1547 partecip\u00f2 al Concilio di Trento, di cui \u00e8 ritenuto uno dei padri.\nIl 12 febbraio 1552 fu trasferito alla sede di Lecce, dove si rivel\u00f2 grande mecenate. Ancora oggi si possono ammirare presso il duomo di Lecce, opere commissionate da lui. Nella citt\u00e0, \u00e8 ricordato con una via dedicatagli in centro.\nMor\u00ec a Lecce il 17 agosto 1560, a 59 anni.\n\u00c8 sepolto nella cripta del duomo di Lecce, con gli altri vescovi della citt\u00e0.\nGenealogia episcopale.\nLa genealogia episcopale \u00e8:"}
{"id": "2560655", "revid": "1573940", "url": "https://it.wikipedia.org/wiki?curid=2560655", "title": "Heteropoda davidbowie", "text": "Heteropoda davidbowie \u00e8 un ragno appartenente alla famiglia Sparassidae, diffuso in Malaysia, a Singapore e a Sumatra, il cui nome \u00e8 dedicato al cantante David Bowie.\nQuesta rara specie di aracnide \u00e8 stata identificata da un aracnologo tedesco, Peter J\u00e4ger e in seguito \u00e8 stata chiamata in tale modo (David Bowie) allo scopo di sensibilizzare la gente a proposito del fatto che molte di tali variet\u00e0 animali rischiano gravemente l'estinzione; dunque dandogli questo nome si potrebbe attirare l'attenzione e si stimolerebbe l'interesse popolare. A partire dal 2011 lo si pu\u00f2 trovare nel Catalogo Mondiale dei Ragni online (versione 11.0) oppure nel database del museo americano di Storia Naturale di New York.\nL'Heteropoda davidbowie \u00e8 caratterizzato da pelo giallognolo/aranciato nella femmina, mentre l'esemplare maschio presenta il dorso di un colorito rossiccio, tendente al marrone oppure grigio chiaro. Possiede una fila di quattro piccoli occhi ed altri quattro leggermente pi\u00f9 grossi posizionati inferiormente ai primi. \u00c8 di dimensioni piuttosto ridotte (massimo 2,5 cm) e i suoi cheliceri, proporzionati alla misura, risultano di notevoli dimensioni e sono posizionati sulla parte anteriore del corpo. \u00c8 dotato di otto lunghe zampe che per\u00f2 hanno la particolarit\u00e0 di piegarsi in diversi punti, come se avesse svariate articolazioni per ogni zampa.\nSolitamente, i ragni della specie Heteropoda sono abili cacciatori. La sua caccia consiste nell'inseguire le proprie prede e poi attaccarle iniettandogli del veleno.\nL'adulto si trova pi\u00f9 facilmente sulla corteccia degli alberi, mentre l'esemplare giovane si pu\u00f2 trovare su arbusti o sul terreno della foresta."}
{"id": "2560658", "revid": "1305772", "url": "https://it.wikipedia.org/wiki?curid=2560658", "title": "Drugovo", "text": " \nDrugovo (in \"\u0414\u0440\u0443\u0433\u043e\u0432\u043e\") \u00e8 un comune rurale della Macedonia del Nord di 3.249 abitanti (dati 2002). La sede comunale \u00e8 nella localit\u00e0 omonima\nGeografia fisica.\nIl comune confina con Debar ad ovest, con Mavrovo e Rostu\u0161a a nord-ovest, con Zajas a nord-est, con Ki\u010devo, Vrane\u0161tica, Plasnica e Kru\u0161evo a est, Demir Hisar a sud-est, e Debarca a sud-ovest.\nSociet\u00e0.\nEvoluzione demografica.\nIn base al censimento del 2002 la popolazione \u00e8 cos\u00ec suddivisa dal punto di vista etnico:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2560659", "revid": "15756", "url": "https://it.wikipedia.org/wiki?curid=2560659", "title": "Jurij Vega", "text": "Biografia.\nNato nel 1754 in una famiglia contadina, dal 1767 frequent\u00f2 le scuole superiori a Lubiana, dove fu allievo di Anton Toma\u017e Linhart. Complet\u00f2 gli studi nel 1773, ottenendo un diploma di ingegneria navale. Il \"Tentamen philosophicum\", un elenco di problemi da risolvere per superare l'esame finale, \u00e8 conservato dalla Libreria Matematica di Lubiana. Comprendeva argomenti di logica, algebra, metafisica, geometria, trigonometria, geodesia, stereometria, balistica e fisica.\nNel 1780 lasci\u00f2 Lubiana per prestare il servizio militare a Vienna, dove fu nominato professore di matematica alla Scuola di Artiglieria. All'et\u00e0 di 33 anni spos\u00f2 Josefa Svoboda, una cecoslovacca di famiglia nobile di 16 anni.\nPartecip\u00f2 a diverse campagne militari. Nel 1789, agli ordini di Ernst Gideon von Laudon, prese parte all'assedio di Belgrado, occupata dai Turchi. Comandante di una batteria di mortai, contribu\u00ec notevolmente alla caduta della citt\u00e0. Dal 1793 al 1797 combatt\u00e9 contro i rivoluzionari francesi con la coalizione europea, guidata dagli austriaci, in varie battaglie in Germania. Nel 1795 fece costruire su suo progetto due mortai a base conica con proiettili da 14\u00a0kg e gittata di 3300 metri, il doppio dei mortai precedenti che avevano una gittata di soli 1800 metri.\nIn settembre del 1802 fu dato per disperso, e dopo alcuni giorni di ricerche fu trovato morto. Le circostanze della morte non furono accertate, ma si ritiene che mor\u00ec il 26 settembre a Nu\u00dfdorf, un distretto di Vienna sulle rive del Danubio. Alcuni indizi portarono a sospettare della sua uccisione, per ragioni sconosciute, un mugnaio locale, in quanto una bussola appartenente a Vega fu trovata nel suo mulino un anno dopo la morte.\nContributi matematici.\nNel 1783 Vega pubblic\u00f2 una tavola di logaritmi in base 10, \"Logatithmentafeln\", in due volumi.\nNel 1789 calcol\u00f2 pi greco con 140 decimali (126 cifre si dimostrarono corrette), stabilendo un record che dur\u00f2 oltre cinquant'anni (fu superato nel 1841).\nPer il calcolo us\u00f2 la formula:\nNel 1794 pubblic\u00f2 a Lipsia la sua opera pi\u00f9 importante, il \"Thesaurus Logarithmorum Completus\", coi logaritmi dei numeri da 1 a 100.000 con 7 cifre decimali. Vega riteneva che sette decimali fossero un compromesso ideale tra l'alta precisione e il noioso lavoro di interpolazione necessario con pi\u00f9 decimali per trovare i valori intermedi. Nel 1856 fu edito a Berlino il \"Vega-Bremiker\", un manuale con tavole logaritmiche e trigonometriche tradotto in molte lingue, che ebbe oltre 100 edizioni e fu la base per i calcoli trigonometrici fino all'avvento del calcolatore elettronico.\nNel 1782 pubblic\u00f2 il primo volume del testo \"Vorlesungen \u00fcber die Mathematik\" (Lezioni di matematica). I volumi II, III e IV seguirono rispettivamente nel 1784, 1788 e 1800.\nNel 1781 Vega propose al governo asburgico l'introduzione del sistema metrico decimale, ma l'idea non venne accettata. Bisogner\u00e0 attendere il 1871, sotto l'imperatore Francesco Giuseppe, perch\u00e9 questo nuovo sistema di misure venga introdotto nell'Impero Asburgico.\nOnorificenze.\nNel 1796 gli fu conferito dal governo asburgico l\"'Ordine di Maria Teresa\".\nNel 1800 gli fu attribuito il titolo ereditario di Barone.\nLa Slovenia ha emesso una banconota da 50 \"Tolar\" che lo rappresenta.\nL'asteroide 14966 Jurijvega, scoperto nel 1997, porta il suo nome.\nIl cratere lunare \"Vega\", posto nel \"Mare Australis\" (45,4\u00b0 S - 63,4\u00b0 E), del diametro di 76\u00a0km, porta il suo nome."}
{"id": "2560660", "revid": "131358", "url": "https://it.wikipedia.org/wiki?curid=2560660", "title": "James Reynolds McAllister", "text": ""}
{"id": "2560667", "revid": "547992", "url": "https://it.wikipedia.org/wiki?curid=2560667", "title": "Alessandro Prete", "text": "Biografia.\nFiglio del noto attore Giancarlo Prete, muove i primi passi nel mondo dello spettacolo sin da bambino, partecipando a numerosi film e collaborando con vari registi fra i quali Enzo G. Castellari ed Umberto Lenzi. Dopo aver conseguito il diploma, frequenta il Centro sperimentale di cinematografia a Roma, per poi trasferirsi l'anno successivo negli Stati Uniti con l'obiettivo di ampliare i suoi studi. Durante la sua permanenza in America studia con Stella Adler. Questo incontro artistico getter\u00e0 le basi del suo metodo di lavoro da insegnante. Tornato a Roma, continua la sua formazione artistica collaborando con -fra gli altri- Beatrice Bracco e Francesca de Sapio. Nel 2001 inizia la sua attivit\u00e0 di insegnante presso l'Accademia Corrado Pani a Roma. Dal 2009 fonda il suo Laboratorio Permanente, nel quale esercita tuttora il ruolo di acting coach.\nLa carriera da regista, iniziata nel 2002, cresce gradualmente partendo da piccoli teatri comunali sino a vedere il proprio apice nel 2013, anno in cui firma la regia di diversi spettacoli al Teatro Eliseo, fra i quali \"Frida Kahlo\" ed \"Edgar Allan Poe - Il racconto di un uomo\".\nCarriera.\nCinema.\nLa carriera nel cinema ha inizio sin dalla prima infanzia. Partecipa infatti a soli 8 anni a fianco del padre nel post-apocalittico \"Fuga dal Bronx\" (1983), firmato da Enzo G. Castellari. Il suo ritorno sul set cinematografico avviene nel 1999 con il film televisivo \"Villa Ada\".\nNel periodo fra il 2000 ed il 2003 non appare sul grande schermo, complici i numerosi ruoli in fiction. Nel 2004 prende parte, con il ruolo del 'Siciliano', al film di successo \"Tre metri sopra il cielo\".\nNel 2009 ritrova sul set Stefano Sollima, con il quale aveva gi\u00e0 collaborato nella serie \"Romanzo criminale\", per la realizzazione del film \"Crimini 2 - Mork e Mindy\", nella parte di Omar.\nNel 2011 appare da protagonista nel corto \"Il Niente\", per la regia di David Petrucci, poi insignito di diversi premi fra i quali il Nino d'Oro al Nino Manfredi Film Festival.\nPrende parte col ruolo dello 'Slavo' nel 2014 a \"The Sweepers\" di Igor Maltagliati, film in lingua inglese destinato al mercato americano.\nTelevisione.\nLa carriera televisiva vanta partecipazioni in numerose fiction, film a puntate, e serie. Fra il 2001 ed il 2002 recita in \"Una donna per amico\", \"Il bello delle donne\", ed \"Incantesimo\", sceneggiati che riscuoteranno grande successo.\nFra il 2003 ed il 2004 prende parte a progetti a tema storico-criminale quali \"Blindati\" (nel ruolo di Miccia) e \"Gli angeli di Borsellino\" (nel ruolo di Eddie Cosina).\nNel 2008 partecipa alla realizzazione della fortunata serie televisiva \"Romanzo criminale - La serie\" nel ruolo di Shanghai. La serie firmata da Stefano Sollima ottiene grande successo fra addetti ai lavori e pubblico.\nNel 2009 prende parte al progetto in due puntate \"Mal'aria\", per la regia di Paolo Bianchini."}
{"id": "2560669", "revid": "131358", "url": "https://it.wikipedia.org/wiki?curid=2560669", "title": "Wade Patrick Elliott", "text": ""}
{"id": "2560673", "revid": "131358", "url": "https://it.wikipedia.org/wiki?curid=2560673", "title": "Richard Jon Eckersley", "text": ""}
{"id": "2560675", "revid": "1566286", "url": "https://it.wikipedia.org/wiki?curid=2560675", "title": "Antonella Attili", "text": "Biografia.\nNel 1988 il suo esordio al cinema, interpretando la madre del piccolo Tot\u00f2 in \"Nuovo Cinema Paradiso\", per la regia di Giuseppe Tornatore. Il film vince il Gran premio della giuria al Festival di Cannes e l'Oscar come miglior film straniero. Lavora ancora con Tornatore in \"Stanno tutti bene\" e \"L'uomo delle stelle\". Prende parte anche a \"Il lungo silenzio\", unico film italiano di Margarethe von Trotta. Nel 1994 lavora a \"Dichiarazioni d'amore\" di Pupi Avati, dove compare tra i protagonisti accanto a Angiola Baggi e Delia Boccardo. Anche Anthony Minghella la vuole per un piccolo ruolo nel suo \"Il paziente inglese\".\nIl film di Stefano Incerti \"Prima del tramonto\" le vale la candidatura al Nastro d'argento come migliore attrice non protagonista.\nNel 2001 interpreta la moglie di Sergio Castellitto in \"Concorrenza sleale\" di Ettore Scola. Ritorna a recitare per Scola in \"Che strano chiamarsi Federico\", dove interpreta la prostituta Wanda. Fra il 2008 e il 2010 interpreta la madre del Libanese nella serie televisiva \"Romanzo criminale\" per la regia di Stefano Sollima. Nel 2011 \u00e8 al Teatro Vascello di Roma con \"Marble\" dell'autrice irlandese Marina Carr, in cui interpreta il ruolo di Anne, per la regia di Paolo Zuccari. Dal 2018 interpreta la siciliana Agnese Amato nella soap di Rai 1 \"Il paradiso delle signore\".\nNel 2021 partecipa a \"Propaganda Live\" con una serie di monologhi (aveva gi\u00e0 lavorato con Diego Bianchi nel film \"Arance &amp; martello\" nel 2014). Dal 2021 \u00e8 ambasciatrice per \"Terre des Hommes\", una onlus che si occupa dei diritti umani dei bambini."}
{"id": "2560677", "revid": "131358", "url": "https://it.wikipedia.org/wiki?curid=2560677", "title": "Callum Ian Davidson", "text": ""}
{"id": "2560680", "revid": "123929692", "url": "https://it.wikipedia.org/wiki?curid=2560680", "title": "Regency Village Theater", "text": "Il Regency Village Theater (in passato noto come Mann Village Theater) \u00e8 un celebre cinema storico di Los Angeles, situato nel distretto di Westwood, in Broxton Avenue. L'edificio, in stile coloniale spagnolo, fu costruito nel 1930 per la Fox e inaugurato il 4 agosto 1931. Fu in parte ristrutturato nel corso degli anni quaranta e cinquanta. Deve il suo nome attuale alla societ\u00e0 che ne ha la gestione, la Regency Theaters.\nIl cinema \u00e8 tuttora in attivit\u00e0, e per le sue grandi dimensioni e il suo prestigio \u00e8 tra i cinema dell'area di Los Angeles dove si tengono le pi\u00f9 importanti anteprime (alcuni film presentati in anteprima in questo cinema sono, per esempio, \"Terminator 3 - Le macchine ribelli\", \"Shrek terzo\", \"Madagascar 2\")."}
{"id": "2560684", "revid": "367445", "url": "https://it.wikipedia.org/wiki?curid=2560684", "title": "Debar", "text": " \nDebar (in macedone \u0414\u0435\u0431\u0430\u0440, in albanese Dib\u00ebr, in turco \"Debre\") \u00e8 un comune urbano della Macedonia del Nord di 19.542 abitanti (dati 2002). La sede comunale \u00e8 nella localit\u00e0 omonima. \nGeografia fisica.\nIl comune confina con Mavrovo e Rostu\u0161a a nord-est, con Drugovo a sud-est, con Centar \u017dupa a sud e con l'Albania a ovest.\nSociet\u00e0.\nEvoluzione demografica.\nIn base al censimento del 2002 gli abitanti sono cos\u00ec suddivisi dal punto di vista etnico:\nLe lingue madri nel comune includono:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2560686", "revid": "180559", "url": "https://it.wikipedia.org/wiki?curid=2560686", "title": "Torneo Acropolis 2002", "text": "Il Torneo Acropolis 2002 si \u00e8 svolto dal 14 al 16 giugno 2002.\nGli incontri si sono svolti nell'impianto ateniese \"Olympiahalle\"."}
{"id": "2560687", "revid": "767487", "url": "https://it.wikipedia.org/wiki?curid=2560687", "title": "Australian Men's Hardcourt Championships 1990", "text": "L'Australian Men's Hardcourt Championships 1990 \u00e8 stato un torneo di tennis giocato sul cemento. \u00c8 stata la 13\u00aa edizione del Torneo di Adelaide, che fa parte della categoria World Series nell'ambito dell'ATP Tour 1990. Si \u00e8 giocato ad Adelaide in Australia dal 1\u00ba gennaio all'8 gennaio 1990.\nCampioni.\nSingolare.\n Thomas Muster ha battuto in finale Jimmy Arias 3\u20136, 6\u20132, 7\u20135\nDoppio.\n Andrew Castle / Nduka Odizor hanno battuto in finale Alexander Mronz / Michiel Schapers 7-6, 6-2"}
{"id": "2560688", "revid": "57342", "url": "https://it.wikipedia.org/wiki?curid=2560688", "title": "Massimo De Francovich", "text": "Biografia.\nEbbe la sua formazione all'Accademia nazionale d'arte drammatica di Roma, dove consegue il diploma nel 1957: il suo esordio sul palcoscenico avviene lo stesso anno con Vittorio Gassman con il quale porta in scena un'opera teatrale \"Ornifle\" di Jean Anouilh..\nSuccessivamente collabora con la Compagnia dei Giovani in spettacoli come \"Sei personaggi in cerca d'autore\" di Pirandello, \"Diario di Anna Frank\" di Goodrich, \"Tre sorelle\" di Cechov, \"La fiaccola sotto il moggio\" di D'Annunzio, \"I due gentiluomini di Verona\" di Shakespeare e.\nNel 1964 \u00e8 Orazio in \"Amleto\" di Shakespeare, regia di Franco Zeffirelli e nel 1967 Biff in \"Morte di un commesso viaggiatore\" di Miller regia di Edmo Fenoglio, con Evi Maltagliati e Tino Buazzelli, attore con il quale condivider\u00e0 il palcoscenico per altri sei anni, interpretando numerosi spettacoli tra i quali \"La rigenerazione\" di Svevo. Nel 1975 fonda una cooperativa teatrale con Mila Vannucci, Lucia Catullo, Vittorio Sanipoli, Maria Fabbri e Carlo Bagno in cui recita e mette in scena testi di Svevo, Pirandello e Joyce. In seguito lavora con Giancarlo Sepe in \"Come le foglie\" di Giacosa e con Giuseppe Patroni Griffi in \"Sei personaggi in cerca d'autore\" di Pirandello e \"Zio Vanja\" di Cechov. Interpreta a fianco di Valeria Moriconi, \"Filumena Marturano\" di De Filippo, regia di Egisto Marcucci, e \"Antonio e Cleopatra\" di Shakespeare, regia di Giancarlo Cobelli. Nel 1990 inizia il suo lungo rapporto artistico con Luca Ronconi, prima al Teatro Stabile di Torino, poi al Teatro di Roma e infine al Piccolo di Milano: partecipa a moltissimi suoi spettacoli, fra i quali \"Strano interludio\" di O'Neill, \"Gli ultimi giorni dell'umanit\u00e0\" di Kraus, \"L'uomo difficile\" di von Hofmannsthal, \"Re Lear\" di Shakespeare, verso \"Peer Gynt\" da Ibsen, \"I fratelli Karamazov\" di Dostoevskij, \"Candelaio\" di Giordano Bruno, \"Phoenix\" di Marina Cvetaeva, \"Baccanti\" di Euripide, \"Memoriale\" da Tucidide, \"Pericle e la peste\" di Enzo Siciliano, \"Professor Bernhardi\" di Schnitzler, \"Il ventaglio di Goldoni\", \"Inventato di sana pianta\" di Broch, \"Lehman Trilogy\" di Massini. Nel 1992 recita in \"Terra di nessuno\" di Pinter, regia di Guido De Monticelli, e, nel 1999, ne \"L'invenzione dell'amore\" di Stoppard, regia di Piero Maccarinelli. Diretto dallo stesso Maccarinelli interpreta, nel 2003, \"Gin game\" di Coburn, con Valeria Moriconi e \"Frammenti di un discorso amoroso\" di Barthes. Nel settembre del 2004 \u00e8 protagonista di \"Paolo Borsellino essendo Stato\", scritto e diretto da Ruggero Cappuccio.\nCarmelo Rifici lo ha diretto ne \"I pretendenti\" di Jean-Luc Lagarce, \"Il gatto con gli stivali - Una recita continuamente interrotta\" di Tieck / Tessitore, \"Nathan il saggio\" di Lessing, \"Giulio Cesare\" di Shakespeare. Serena Senigaglia l'ha diretto ne \"La cimice\" di Majakovskij e in \"Prospettive sulla guerra civile\" da H.M. Enzensberger. Nel 2010 \u00e8 stato protagonista per il Teatro Stabile di Trieste de \"La notte dell'angelo\" testo e regia di Furio Bordon. Nel 2011 \u00e8 stato protagonista di \"Sarabanda\" di Ingmar Bergman accanto a Giuliana Lojodice per il Teatro Stabile della Toscana con la regia di Massimo Luconi. Nel 2013 e nel 2014 \u00e8 stato coprotagonista accanto a Luca Zingaretti (anche regista) della \"Torre d'avorio\" di Ronald Harwood.\nNella stagione del 2015 e quella del 2016 \u00e8 Henry Lehman nella \"Lehman Trilogy\" di Stefano Massini, ultima regia di Luca Ronconi, per il Piccolo Teatro di Milano. \nDal 2015 al 2019 ha interpretato il ruolo di Mr. Green in \"Visiting Mr. Green\" di Jeff Baron affiancato da Maximilian Nisi e diretto da Piergiorgio Piccoli. \nNel 2018 \u00e8 stato Edipo nell' \"Edipo a Colono\" di Sofocle, regia di Yannis Kokkos al Teatro greco Siracusa e al Teatro Greco di Epidauro. Nel 2019 e nel 2020 \u00e8 stato protagonista accanto a Franco Branciaroli di \" Falstaff e il suo servo\" di Nicola Fano per la regia di Antonio Calenda. Nel 2020 registra per Radiotre \"La coscienza di Zeno\" di Italo Svevo in 25 puntate.\nDa segnalare l'interesse che De Francovich ha sempre nutrito nei confronti del teatro di Italo Svevo, di cui ha portato in scena sette commedie, alcune fino ad allora sconosciute, concludendo questo percorso con uno spettacolo elaborato a partire dall'epistolario dell'autore e intitolato \"Caro bon bon\" nel 1991.\nPer il grande schermo \u00e8 stato interprete di \"Pasolini, un delitto italiano\" di Marco Tullio Giordana, \"Le mani forti\" di Franco Bernini, \"Onorevoli detenuti\" di Giancarlo Planta, \"La vita altrui\" di Michele Sordillo, \"Il manoscritto del Principe\" di Roberto And\u00f2, \"La grande bellezza\" di Paolo Sorrentino.\nNel 2004 fa parte del cast del film \"Ovunque sei\" accanto a Stefano Accorsi e Barbora Bobu\u013eov\u00e1. Fra il 2008 e il 2010 interpreta il Vecchio in \"Romanzo criminale - La serie\" per la regia di Stefano Sollima e nel 2009 recita nella fiction \"Boris\".\nFra i numerosi riconoscimenti, il premio Armando Curcio nel 1990, i premio UBU e il premio Le Fenici nel 1991, e il premio E. Flaiano nel 1994, la Sacher d'oro di Nanni Moretti nel 1994 per il film \"Pasolini, un delitto italiano\", il premio Salvo Randone nel 2000 e nel 2006 ancora il premio UBU, il Premio della Critica Italiana, il Premio Veretium di Borgio Verezzi, il Premio Olimpici del Teatro per \"Professor Bernhardi\" di Schnitzler. Nel 2019 gli viene conferito il Premio Flaiano alla carriera.\nVita privata.\n\u00c8 sposato con l'attrice Paola Bacci."}
{"id": "2560722", "revid": "1272592", "url": "https://it.wikipedia.org/wiki?curid=2560722", "title": "EQM", "text": ""}
{"id": "2560727", "revid": "1573940", "url": "https://it.wikipedia.org/wiki?curid=2560727", "title": "Menone (Iliade)", "text": "Menone, (), figura mitologica dell'Iliade (XII, v. 193), fu un guerriero troiano.\nMenone fu ucciso dall'acheo Leonteo durante l'assalto alle mura di Troia."}
{"id": "2560728", "revid": "599013", "url": "https://it.wikipedia.org/wiki?curid=2560728", "title": "Karl Ruberl", "text": "Alle Olimpiadi di Parigi del 1900, partecip\u00f2 alle gare di nuoto, vincendo una medaglia d'argento, nei 200 metri dorso, nuotando in 2'56\"0, e una medaglia di bronzo nei 200 metri stile libero, fermando il cronometro a 2'32\"0. Prese parte anche alla gara dei 200 metri ostacoli, arrivando quarto in finale, con un tempo di 2'51\"2.\nDopo le Olimpiadi, Ruberl emigr\u00f2 (1900) negli Stati Uniti, diventando nel 1904 un cittadino naturalizzato. In questo periodo cambi\u00f2 il suo nome in Charles Ruberl. Continu\u00f2 il nuoto agonistico presso il New York Athletic Club e stabil\u00ec numerosi record statunitensi.\nDopo la sua carriera sportiva, entr\u00f2 in banca, e in seguito fond\u00f2, con altri soci, la Bainbridge, Ryan &amp; Ruberl\u00a0\u2013 una societ\u00e0 di broker che lavorava al New York Stock Exchange. Ruberl inoltre fu un musicista e si esib\u00ec con la Brooklyn Academy of Music on violin and piano. Si ritir\u00f2 prima della crisi del 1929 e visse a New York City fino alla sua morte. Ruberl era amico di Otto Wahle, un altro nuotatore austriaco che emigr\u00f2 negli Stati Uniti."}
{"id": "2560729", "revid": "1442080", "url": "https://it.wikipedia.org/wiki?curid=2560729", "title": "Australian Men's Hardcourt Championships 1990 - Singolare", "text": "Il singolare dell'Australian Men's Hardcourt Championships 1990 \u00e8 stato un torneo di tennis facente parte dell'ATP Tour.\nThomas Muster ha battuto in finale Jimmy Arias 3\u20136, 6\u20132, 7\u20135."}
{"id": "2560731", "revid": "1522738", "url": "https://it.wikipedia.org/wiki?curid=2560731", "title": "Dot (A Bug's Life)", "text": ""}
{"id": "2560732", "revid": "239497", "url": "https://it.wikipedia.org/wiki?curid=2560732", "title": "Ovodda", "text": "Ovodda (\"Ov\u00f2dda\" o \"Odda\" in sardo) \u00e8 un comune italiano di abitanti situato nella provincia di Nuoro in Sardegna.\nGeografia fisica.\nTerritorio.\nOvodda \u00e8 situata nella parte centrale della Sardegna, a sud del capoluogo di provincia Nuoro, ai piedi del monte Oroh\u00f2le la cui sommit\u00e0 \u00e8 chiamata punta Conc\u00f3su (h 1.098 mt s.l.m.), sul versante occidentale del massiccio del Gennargentu, la principale catena montuosa dell\u2019isola. Ha una superficie comunale di 42 km2 e confina con i comuni di Gavoi, Fonni, Desulo, Tiana, Teti e Ollolai.\nFa parte della partizione storico-geografica della Barbagia di Ollolai e del Bacino Imbrifero Montano (BIM) del fiume Taloro. Gi\u00e0 inserita fino ai primi anni \u20182000 nell'ambito territoriale della Comunit\u00e0 montana \u201cBarbagia Mandrolisai\u201d, fa ora parte dell'Unione dei comuni della Barbagia. Attraversata dai fiumi Tino e Tal\u00f2ro, che confluiscono nel lago artificiale di Cucchinad\u00f2rza (capacit\u00e0 20 milioni di m3, quota max 348 m s.l.m) la cui diga venne edificata negli anni 1958-1960.\nIl lago costituisce il secondo invaso di un sistema composto anche dal lago di G\u00fasana a monte (60 milioni di m3 al max livello di 642,5 m s.l.m), e dal lago di Benz\u00f2ne a valle (1,08 milioni di m3), comprendente in tutto 3 salti (condotte), 3 centrali idroelettriche e 2 stazioni di pompaggio, e che confluisce ancora pi\u00f9 a valle con il lago Omodeo cui si collega anche il fiume Tirso.\nA monte del lago sorse negli anni \u201860 l'ex \"Villaggio Enel Taloro\", dove fino agli anni \u201890 alloggiavano gli addetti alla diga e alla prima centrale elettrica (Taloro 1. salto da 41,6 MW); negli anni fra il 1972 e il 1978 venne scavata e installata in galleria sotterranea, all\u2019interno del sovrastante Monte Pitz\u00f9ri, la pi\u00f9 grande centrale idroelettrica sarda - con 3 gruppi reversibili da 90 MW l\u2019uno per 270 MW complessivi - collegata col sovrastante lago di Gusana tramite una stazione di pompaggio e una condotta che sfrutta il dislivello di circa 300 mt. tra i due bacini.\nStoria.\nIl toponimo di Ovodda (derivato dagli originari \"Of\u00f2lla\", \u201cOfholla\u201d e \"Ovolla\") \u00e8 di origine oscura, verosimilmente legato alla serie dei nomi locali protosardi o latini.\nL'area fu abitata gi\u00e0 sin dalle epoche neolitica, prenuragica e nuragica, testimoniate dalla presenza sul territorio di alcuni menhir o \u201cPredas fhittas\u201d, \u201cTombe di giganti\u201d, numerose domus de janas e nuraghi con circostanti resti di insediamenti (1800 - 600 a.c).\nNel medioevo appartenne al giudicato di Arborea e fece parte della curatoria della Barbagia di Ollolai. Alla caduta del giudicato (1420) pass\u00f2 sotto il dominio aragonese e divenne un feudo.\nQuesto nel 1604 fu incorporato nel ducato di Mandas, che appartenne prima ai feudatari Maza e poi ai Tellez-Giron d'Alcantara, ai quali fu riscattato nel 1839 con la soppressione del sistema feudale voluta dai Savoia.\nParte del suo attuale territorio comunale apparteneva al villaggio di Oleri, situato tra Ovodda e Gavoi presso l'attuale chiesa rurale di San Pietro. Intorno alla prima met\u00e0 del XV secolo Oleri venne colpito dalla peste, e i suoi abitanti si trasferirono a Ovodda, come testimoniato da un documento, gi\u00e0 rilevato dal canonico Spano, in cui nel 1473, in presenza del marchese di Oristano donnu Leonardo Alagon, i villaggi di Ovodda e Gavoi si spartirono il territorio del villaggio ormai spopolato, in presenza di \"donnu\" Andria Mele, uno dei suoi ultimi abitanti.\nSimboli.\nLo stemma di Ovodda \u00e8 stato concesso con il Decreto del presidente della Repubblica del 16 giugno 2013 e si blasona:\nMonumenti e luoghi d'interesse.\nArchitetture religiose.\nFra le architetture religiose si segnala la chiesa parrocchiale di san Giorgio, settecentesca, caratterizzata dal campanile in granito e, al suo interno, dalla statua lignea di San Pietro. Nella zona in cui si trovava l'antico villaggio di Ol\u00e8ri, poi abbandonato, si trova la chiesetta di San Pietro. Caratteristica \u00e8 anche la chiesetta del Villaggio Taloro, situata in una collinetta punteggiata di pini e abeti sopra il lago di Cucchinadorza, cui conferisce un'aria da paesaggio alpino.\nSiti archeologici.\nOvodda sorge in un'area che fu abitata fin dall'antichit\u00e0, come testimoniano alcuni monumenti prenuragici e nuragici, quali i \"menhir\" di \"Predas Fittas\" e Domosnovas, importante villaggio abitato anche in epoca romana. Sono visitabili le \"domus de janas\" di \"S'Abba Bohada\" e \"Ghilidd\u00f2e\" e numerosi complessi nuragici, tra cui quelli di Campos, Oroh\u00f2le, Oss\u00e8li, Su nodu 'e Lop\u00e8ne, Niedd\u00edo.\nMurales.\nA Ovodda sono stati dipinti in diversi periodi diversi Murales, molto particolari, presenti in vari punti del paese.\nSociet\u00e0.\nLingue e dialetti.\nLa variante del sardo parlata a Ovodda \u00e8 una forma particolare del nuorese barbaricino, parlato in 9 paesi della Barbagia di Ollolai, caratterizzata in particolare dall\u2019uso del \u201ccolpo di glottide\u201d o pausa glottidale, e della palatale. \u00c8 stata studiata in particolare, nel secolo scorso, dagli studiosi tedeschi Max Leopold Wagner e Heinz Juergen Wolf.\nSanit\u00e0.\nA livello sanitario sono assicurati il servizio farmaceutico e il servizio di guardia medica, nonch\u00e9 il servizio ambulatoriale del medico di base. Il pi\u00f9 vicino ospedale si trova a Sorgono (21 km di distanza), ma essendo ormai rimasto pressoch\u00e9 privo di servizi, i pazienti vengono da questo trasferiti a Nuoro (75 km da Sorgono).\nCultura.\nIstruzione.\nLe strutture scolastiche assicurano la frequenza delle classi materne, elementari e medie; per l'arricchimento culturale \u00e8 presente la biblioteca civica. Le scuole superiori pi\u00f9 vicine si trovano a Gavoi, Tonara e Sorgono.\nFilm.\nNel 1999 fu girato quasi interamente a Ovodda il film Arcipelaghi del regista Giovanni Columbu i cui protagonisti furono tutti attori non professionisti provenienti dai vari paesi barbaricini. Il film usc\u00ec nel 2001.\nFeste e tradizioni popolari.\nTra le manifestazioni si segnalano: M\u00ea\u2019urir de lessia, ovvero il mercoled\u00ec delle ceneri, caratterizzato dalla messa al rogo del pupazzo Don Conte, dopo aver subito il \u201cprocesso\u201d notturno; la festa di San Pietro, il 29 giugno, e quella della Madonna dell'Assunta, il 15 agosto. La festa del patrono, san Giorgio, si celebra il 23 aprile. In autunno si svolge la manifestazione Autunno in Barbagia, \"Cortes Apertas\", occasione per degustare i prodotti locali, e per visitare le case tradizionali con tanta allegria e ospitalit\u00e0 tradizionalmente Sarda.\nI riti del Carnevale del \"M\u00eb\u2019urir de L\u00e8ssia\".\nIl carnevale a Ovodda si festeggia il Mercoled\u00ec delle Ceneri, \"M\u00eb \u2019urir de L\u00e8ssia\", e costituisce un momento di forte identificazione della comunit\u00e0 con le proprie tradizioni secolari. Personaggio principale \u00e8 Don Conte, fantoccio antropomorfo maschile, talvolta ermafrodito; indossa una larga tunica colorata da cui traspare una grossa pancia fatta di stracci che copre l'anima in ferro che lo sorregge. Il volto, che pu\u00f2 cambiare di anno in anno, viene realizzato con scorze di sughero o cartapesta, baffi posticci ed altri simili elementi. Presenta genitali accentuati che, assieme al pancione, gli conferiscono un aspetto ridicolo e alimenta la vena satirica. Viene portato in giro per il paese su un carretto trainato da un asino e addobbato con ortaggi, pelli d'animali e altri oggetti stravaganti. Il suono di un campanaccio d\u00e0 l'avvio ai festeggiamenti. Inizia cos\u00ec una grottesca processione alla quale si accodano tutte le persone che vogliono partecipare; non esistono percorsi obbligatori, il carretto che viene fatto vagare durante tutta la giornata per le vie del paese; non esistono regole, la gente pu\u00f2 seguire il percorso, disperdersi in gruppi, perdersi e rincontrarsi; non esistono transenne che delimitano chi fa spettacolo da chi lo guarda. Il corteo che accompagna per le strade Don Conte \u00e8 costituito da sos Intintos, uomini dalla faccia imbrattata di fuliggine, generalmente vestiti con stracci, abiti vecchi, lenzuola o coperte ma anche con lunghi pastrani di orbace nero o con gambali di cuoio e vestiti di velluto, abbigliamento tipico dei pastori barbaricini. Alcuni di loro, gli Intinghidores, hanno il compito di imbrattare con polvere di sughero bruciato, \"tzintziveddu\", il viso di coloro che incontrano lungo il cammino; il gesto rappresenta il rituale d'ingresso alla festa, di cui si accetta il caos e l'anarchia. Intanto in piazza \u00e8 allestito un ricco banchetto e s'improvvisa, intorno al fuoco e al suono della fisarmonica, \"su ballu tundu\"; alcuni giovani vanno di casa in casa a chiedere la questua (si tratta di solito di beni alimentari come dolci, frutta e pietanze varie); le maschere, in groppa ad asini o tenendo al guinzaglio animali di ogni tipo, gironzolano per il paese, mentre urla, canti ritmati, strumenti occasionali e campanacci creano una forte confusione, tipica di questa manifestazione. L'arrivo del tramonto segna la fine di Don Conte che viene prima giustiziato, poi bruciato e infine gettato in una scarpata alla periferia del paese. Da quel momento la comunit\u00e0 si riunisce intorno al ricco banchetto in un momento di forte aggregazione sociale. I festeggiamenti hanno fine a mezzanotte e con il ritorno alla vita normale si ristabilisce l'ordine.\nStoria dell'evento.\nSono diversi gli elementi che differenziano questo evento dagli altri carnevali barbaricini: non solo il fatto che si svolge il Mercoled\u00ec delle Ceneri, Mehuris de Less\u00eca, ma anche la totale assenza degli enti istituzionali nell'organizzazione dell'evento e la mancanza di qualsiasi tipo di propaganda. Il rifiuto della standardizzazione porta gli ovoddesi a recuperare in pieno la propria identit\u00e0 culturale; la manifestazione si deve alla spontaneit\u00e0 e alla creativit\u00e0 degli abitanti che partecipano attivamente alla creazione di questo \"teatro estremo\" rivivendo nel presente momenti del passato, spinti da un bisogno collettivo di ritrovare la memoria. Ma \u00e8 anche una giornata dominata dalla trasgressione che permette alla comunit\u00e0 di esorcizzare in modo liberatorio, abbandonandosi ad urla, rumori assordanti, bevute collettive e danze, i cambiamenti e le trasformazioni sociali. Scarse sono le informazioni riguardanti le origini delle maschere del carnevale ovoddese. Si racconta di un uomo potente e temuto, Don Conte, che molti anni fa, in un tempo imprecisato, si impossess\u00f2 di Ovodda. Solo dopo lunghi anni di soprusi, la comunit\u00e0 si ribell\u00f2 giustiziandolo (sono molti i paesi sardi che concludono il carnevale con il processo e l'eliminazione del fantoccio). Gli ovoddesi da quel giorno rievocherebbero ogni anno l'episodio. \u00c8 interessante dunque notare come, a differenza degli altri carnevali, a Ovodda non venga impersonato un dio che muore per poi rinascere ciclicamente, bens\u00ec venga raffigurato un fatto storicamente accaduto. Inoltre lo stesso fantoccio, Don Conte, nasce e muore il primo giorno di Quaresima, momento dedicato dalla Chiesa cattolica alla preghiera a al pentimento. Un tempo il Don Conte era rappresentato dallo \"scemo del villaggio\", oggi si utilizza un grosso fantoccio che viene condotto in giro per il paese a chiedere l'elemosina; terminato il giro, Don Conte viene portato nella piazza principale e quindi bruciato. Per quanto riguarda gli altri personaggi che animano questo carnevale, Sos Intintos, vestiti con stracci e abiti vecchi, e col volto imbrattato di tzintziveddu (polvere di sughero bruciato), rappresentano i sudditi soggiogati che celebrano la conquistata libert\u00e0. L'utilizzo del tzintziveddu viene collegato ad episodi di rivolta, probabilmente durante la dominazione spagnola, in quanto annerirsi il volto era un uso dei ribelli che dovevano mimetizzarsi nell'oscurit\u00e0. Un tempo, il colore esclusivo di questa giornata era il nero e questa ricorrenza era riservata solo agli uomini che vestivano abiti vedovili e si abbandonavano a mille licenziosit\u00e0. Nel corso degli anni la festa ha subito varie trasformazioni, sia nel modo di mascherarsi sia nel modo di dipingersi il volto, ma il cambiamento pi\u00f9 importante riguarda la partecipazione delle donne al corteo.\nEconomia.\nIl settore primario \u00e8 presente con la coltivazione di ortaggi, foraggi, ulivi, viti e altri alberi da frutta e con l'allevamento di bovini, suini, ovini, caprini, equini e avicoli. Il territorio ha un\u2019alta percentuale di bosco principalmente di lecci, roverelle e macchia. Lkagricoltura e l\u2019allevamento sfruttano un territorio con caratteristiche molto diversificate, comprendente terreni dolci e zone aspre, a un\u2019altitudine che sale dai 300 metri s.l.m della valle del rio Tino ai 1.267 metri s.l.m del Bruncu Foghilesu (Monte Mi\u2019hin\u00e0ri, verso il passi di Tascus\u00ed e il Gennargentu).\nL'industria, discretamente sviluppata in particolare dagli anni \u201880 del secolo scorso, \u00e8 costituita da aziende che operano nei comparti dell'agroalimentare, del sughero, della lavorazione del granito, dei laterizi, della produzione e distribuzione di energia elettrica (centrale idroelettrica del Taloro - Cucchinadorza) ed edile.\nTra le produzioni agroalimentari sono in forte sviluppo in particolare le produzioni tipiche del \"pane 'e fressa\", di \"sas isp\u00f2las\" e dei dolci tipici ovoddesi, tra cui: fruttinas, puzzoneddos, lorighettas, pastinas, pistiddos.\nDiscreta la presenza dell\u2019artigianato e del terziario. L'apparato ricettivo comprende diversi agriturismi e bed &amp; breakfast, con buone possibilit\u00e0 di ristorazione, e una discreta disponibilit\u00e0 di posti letto.\nSport.\nPer gli amanti delle escursioni a piedi, a cavallo e in mountain bike sono presenti diversi percorsi in un territorio verdeggiante e boscoso, ricco d'acqua e di punti panoramici: alcuni sentieri discendono le valli dei fiumi Tino e Taloro a ovest del paese, verso i laghi del Cucchinadorza e di Gusana; altri salgono sulla parte montuosa a nord est, dove si ergono le cime di Oroh\u00f2le (1.099 mt) e Mihin\u00e0ri (1.267 mt), zone ricomprese nel territorio del Parco nazionale del Gennargentu.\nDal 2019 a cadenza mensile, ogni prima domenica del mese si svolgono escursioni, denominate \u201cDogh\u2019andelas\u201d nel territorio comunale, che comprende una grande variet\u00e0 di biotopi, attraverso boschi, laghi, fiumi e sentieri di notevole interesse."}
{"id": "2560747", "revid": "192549", "url": "https://it.wikipedia.org/wiki?curid=2560747", "title": "Storie di No\u00e8 (Paolo Uccello)", "text": "Le Storie di No\u00e8 sono una coppia di affreschi di Paolo Uccello, realizzati verso il 1436-1440 nel Chiostro Verde di Santa Maria Novella a Firenze. Come gli altri affreschi del chiostro sono a monocromo o \"verdeterra\" (da cui l'appellativo \"Verde\" del sito) e sono composti da due episodi sovrapposti: nella lunetta il \"Diluvio e recessione delle acque\" (215\u00d7510 cm) e nel riquadro sottostante il \"Sacrificio ed Ebbrezza di No\u00e8\" (277\u00d7540 cm). Oggi gli affreschi sono staccati e trasportati su tela, anche se sempre collocati nella posizione originaria.\nStoria.\nNel ciclo delle lunette del Chiostro verde, dopo qualche affresco trecentesco isolato, fu stabilito il tema delle \"Storie della Genesi\", al quale lavorarono pi\u00f9 artisti a pi\u00f9 riprese, tra il 1420 e il 1440. Il primo di loro, come ricordano anche le fonti quattrocentesche, dovrebbe essere stato proprio Paolo Uccello, con la \"Creazione e Peccato originale\". Torn\u00f2 al ciclo solo poco prima di partire per Venezia, con questa scena che viene datata a poco prima del 1441.\nIl ciclo venne restaurato nel 1859. Gli affreschi del Chiostro Verde, soprattutto i riquadri inferiori, vennero pesantemente danneggiati dall'alluvione di Firenze del 1966; se le opere dell'Uccello furono tra le prime ad essere restaurate, gli altri affreschi sono ancora oggi in corso di recupero.\nDescrizione e stile.\nLe \"Storie di No\u00e8\", in particolare la lunetta del \"Diluvio e recessione delle acque\", sono gli affreschi pi\u00f9 famosi del ciclo e una delle opere pi\u00f9 emblematiche di Paolo Uccello e della pittura fiorentina di quegli anni in generale. Rispetto a tutte le altre scene del ciclo, mostra gi\u00e0 soluzioni compositive e spaziali rivoluzionarie, che giustificano la datazione alla fine della stesura del complesso. \nLa lunetta ha una composizione molto affollata e complessa, con due costruzioni piramidali ai due lati, che rappresentano due vedute simmetriche dell'arca di No\u00e8: a sinistra la scena del diluvio vera e propria, tra uomini disperati che cercano invano di salire sull'arca, a destra invece l'uscita dei sopravvissuti. Un duplice punto di fuga incrociato che accentuava, assieme all'irrealt\u00e0 dei colori, l'espressivit\u00e0 dell'episodio, trascinando uomini e cose in un movimento che ha il suo culmine nella parte centrale. L'occhio dello spettatore viene cos\u00ec rapito in profondit\u00e0, in una sorta di vortice prospettico che esalta la tensione drammatica. L'arca a sinistra appare scorciata inverosimilmente all'infinito, creando uno spazio smisurato. \nI personaggi, che cercano invano di salire, sono scorciati con violenza, da quelli monumentali in primo piano, fino a quelli pi\u00f9 piccoli sullo sfondo. Vi si vedono, tra la pioggia, un uomo a cavallo con la spada, con l'animale che a stento tiene fuori la testa dalle acque, un piede che sporge, un giovane che sputa acqua, un altro che cerca di salvare le proprie ricchezze, come i piatti dorati. Al centro si vedono una serie di sfollati dal diluvio, tra cui un uomo che cerca di trovare scampo in una botte. Le pose sono studiate con cura, incastrate l'una nelle altre, come la perfetta coincidenza tra l'uomo col bastone in primo piano e quello appoggiato all'arca, l'uno complementare all'altro. Un albero \u00e8 scosso dal vento in lontananza. L'effetto generale \u00e8 quello di una scena onirica e allucinata, dove la prospettiva non \u00e8 il mezzo per dare un ordine logico e misurabile allo spazio (come in Masaccio), anzi \u00e8 uno strumento autonomo e irrazionale, dove gli uomini sembrano congelati in azioni innaturali.\nA destra si vede l'arca sotto un altro scorcio, dalla quale sta uscendo No\u00e8, nell'atto di prendere il ramoscello d'ulivo dalla colomba. Spicca qui un personaggio maturo in piedi, forse una citazione di un'importante figura legata al convento (tra i nomi proposti ci sono quelli di papa Eugenio IV, in quegli anni ospite dei frati, o di Cosimo il Vecchio) o per alcuni nuovamente No\u00e8: \u00e8 rappresentato sulla terraferma in atto di benedire (qualcuno gli regge le caviglie, secondo per\u00f2 un'angolazione difficilmente compatibile con la postura del personaggio) mentre guarda attorno a s\u00e9 la distesa di cadaveri, ordinatamente disposti nella griglia prospettiva, secondo i modi pi\u00f9 tipici di Paolo Uccello.\nDa notare sono i virtuosismi nella rappresentazione dei \"mazzocchi\", copricapi a forma di tori sfaccettati, dei quali restano numerosi studi di prospettiva di mano di Paolo Uccello: uno si vede sulla testa della fanciulla in primo piano al centro e un altro \u00e8 caduto sulle spalle dell'uomo che regge il bastone.\nLa ricchezza di dettagli e il tono episodico di alcuni rimanda ancora allo stile tardogotico, del quale Paolo Uccello mantenne sempre alcune caratteristiche. \nLa scena sottostante mostra il \"Sacrificio\" e l\"'Ebbrezza di No\u00e8\", parecchio danneggiata nella parte inferiore dall'alluvione. In un vero e proprio \"tour de force\" di invenzioni prospettive e spaziali, l'artista rappresent\u00f2 a sinistra il gruppo dei familiari di No\u00e8 riuniti in semicerchio che stanno eseguendo un sacrificio a Dio (l'offerta si trovava nella parte perduta), il quale appare benedicente e capovolto audacemente a mezza figura in cielo, sotto l'arcobaleno. La piramide a sinistra \u00e8 di nuovo una rappresentazione dell'arca. I volti delle figure sono spesso caratterizzati con intensit\u00e0\nAl centro No\u00e8 agricoltore lavora nella sua vigna, composta di un pergolato magistralmente scorciato; a destra la sua figura ebbra e distesa in una posa sconveniente \u00e8 ormai cancellata, mentre restano i suoi tre figli in piedi che si interrogano sul da farsi. Spicca per monumentalit\u00e0 il profilo di Cam, nell'arioso sfondo pergolato, ammantato di una pesante cappa che ricorda le statue donatelliane. \nOrizzonte e punto di vista sono rialzati e danno il singolare effetto di incombere sullo spettatore. Al contrario, nel riquadro sottostante sono ribassati, dando un senso di maggiore calma e suggerendo una maggiore profondit\u00e0. "}
{"id": "2560753", "revid": "1543377", "url": "https://it.wikipedia.org/wiki?curid=2560753", "title": "Formosa olandese", "text": "Formosa olandese si riferisce al periodo del governo coloniale olandese dell'isola di Formosa (nota come Taiwan), tra il 1624 e il 1662. Nel contesto delle esplorazioni geografiche (che caratterizzavano quel periodo), la Compagnia Olandese delle Indie Orientali si stabil\u00ec nell'isola, instaurando rapporti commerciali con Cina e Giappone e cercando di strappare il dominio commerciale portoghese e spagnolo nell'Asia orientale.\nStoria.\nPrecedenti.\nAll'inizio del XVII secolo, le forze cattoliche di Spagna e Portogallo si contrapponevano a quelle dell'Impero britannico e dell'Olanda, entrambe protestanti, molto spesso in guerra aperta tra loro sia sullo scenario europeo, sia nei territori coloniali in Asia. Gli olandesi effettuarono un primo tentativo per instaurare dei rapporti commerciali con la Cina nel 1601, ma vennero respinti dalle autorit\u00e0 cinesi che avevano stretto dei rapporti con i portoghesi insediati a Macao gi\u00e0 dal 1535.\nNel 1604 part\u00ec da Batavia (base centrale dei possedimenti olandesi in Asia) una spedizione guidata dall'ammiraglio van Warwijk, volta ad attaccare Macao. La flotta, per\u00f2, fu colpita da un tifone, obbligando gli olandesi a ripararsi sulle isole Pescadores, un piccolo arcipelago 50 chilometri ad ovest dell'isola di Formosa. Una volta arrivati, l'ammiraglio tent\u00f2 di negoziare alcuni termini commerciali con i cinesi della terraferma, ma questi richiesero un'ingente somma di denaro solo per avere il \"privilegio\" di un colloquio. Rifiutati i termini proposti, gli olandesi si ritrovarono circondati da una flotta cinese e si videro costretti ad abbandonare la missione e riparare su un porto sicuro.\nLa Compagnia delle Indie Orientali olandese prov\u00f2 a forzare militarmente la Cina in modo che concedesse l'apertura di una base commerciale nella provincia di Fujian e domandarono anche l'espulsione dei portoghesi, con i quali gli olandesi combatterono nella guerra olandese-portoghese, da Macao. Gli olandesi assalirono delle navi da trasporto cinesi dopo il 1618 e catturarono delle giunche in ostaggio nel fallimentare tentativo di forzare la mano ai cinesi e accordare le loro richieste.\nNel 1622, dopo un altro attacco olandese su Macao andato a vuoto, la flotta salp\u00f2 verso le isole Pescadores, questa volta intenzionalmente e con l'obiettivo di creare una base a Makung. Gli olandesi costruirono qui un forte grazie al lavoro forzato della manodopera cinese locale. La supervisione ai lavori si rivel\u00f2 essere molto dura e il cibo talmente razionato che dei 1.500 lavoratori utilizzati nelle opere di costruzione, 1.300 perirono. Nello stesso anno la nave \"Goulden Leeuw\" naufrag\u00f2 sull'isola di Lamay, non lontano dalle coste sud-occidentali di Formosa; i superstiti furono trucidati dalla popolazione locale. L'anno successivo mercanti olandesi in cerca di una base nell'area, arrivarono sull'isola e crearono una base commerciale per i loro traffici con il Giappone e le aree costiere della Cina.\nGli olandesi chiesero nuovamente alla Cina l'apertura dei porti della provincia di Fuijan ai loro traffici. I cinesi, nella persona del governatore di Fuijan, Shang Zhouzuo, per\u00f2, avvisarono gli olandesi di ritirarsi dalle isole Pescadores, in quanto territorio cinese, sull'isola di Formosa da dove avrebbero potuto continuare i loro traffici commerciali. La mancanza di intesa tra le parti sfoci\u00f2, tra il 1622 e il 1624, in scontro aperto tra olandesi e cinesi il quale si concluse con la vittoria cinese e il conseguente abbandono delle Pescadores e il ritiro su Formosa da parte degli olandesi.\nPrimi anni (1624-1625).\nDopo gli accordi stipulati tra cinesi ed olandesi, questi ultimi iniziarono i lavori di costruzione di un forte, secondo i costumi dell'epoca, che avrebbe servito come struttura difensiva e base locale per le future attivit\u00e0 commerciali. Inizialmente costruito sulla penisola sabbiosa di Tayouan, la struttura venne in seguito spostata su un'altura chiamata, ampliata e chiamata Fort Zeelandia. Un altro forte, Fort Provintia vene costruito a qualche chilometro di distanza per permettere un maggiore controllo sull'area.\nMaggiore controllo e pacificazione degli aborigeni.\nIl primo compito svolto dalla colonia fu quello di punire i villaggi che si erano opposti violentemente all'occupazione olandese e integrare ai possedimenti coloniale quei villaggi che avevano stipulato dei trattati di alleanza con la Compagnia delle Indie Orientali olandese (VOD). La prima spedizione punitiva si tenne contro i villaggi di Bakloan e Mattau, a nord di Fort Zeelandia. La campagna contro Mattau si rivel\u00f2 essere pi\u00f9 semplice del previsto e la trib\u00f9 fu sottomessa dopo aver raso al suolo il loro villaggio. Queste attivit\u00e0 svolsero un'azione coercitiva nei confronti di altri villaggi, da Tirosen (oggi Chiayi) a Longkiau (oggi Hengchun), sottoposti al controllo territoriale olandese.\nMentre la campagna di pacificazione delle popolazioni aborigene continuava sulla terraferma di Formosa, in mare le relazioni con la Cina si incrinarono quando gli olandesi cercarono di tassare le navi che passavano nello stretto di Taiwan. Ne consegu\u00ec un breve confronto armato che vide i cinesi, capeggiati dall'ammiraglio Zheng Zhilong, sconfiggere gli olandesi nella battaglia della baia di Liaoluo nel 1633.\nAlcuni missionari olandesi furono uccisi dagli aborigeni durante il processo di conversione, come nel caso del missionario Daniel Hendrickx che, durante una missione a cui era stato assegnato per via della sua conoscenza delle lingue locali, fu smembrato da una trib\u00f9 locale e i suoi resti portati in trionfo.\nPax Hollandica e cacciata degli spagnoli.\nIn seguito alle campagne di pacificazione del 1635-1636, numerosi furono i villaggi di nativi che giurarono fedelt\u00e0 agli olandesi, alcune volte per paura di ritorsioni militari, altre per i benefici che la protezione degli europei poteva fornire (soprattutto in termini di sicurezza e cibo). I territori andavano dai villaggi di Longkiau, nel sud dell'isola a circa 120 km da Fort Zeelandia, fino a Favorlang, situato nella zona centrale dell'isola a 90 km da Fort Zeelandia. La relativa calma che il governo olandese riusc\u00ec a stabilire nei territori controllati venne definita \"Pax Hollandica\" da alcuni commentatori dell'epoca.\nUn'area dell'isola fuori dal controllo olandese fu quella settentrionale che a partire dal 1626 venne incorporata ai possedimenti spagnoli, ai quali appartenevano gli insediamenti di Tamsui e Keelung. La fortezza spagnola costruita a Kelung fu abbandonata a causa della mancanza di risorse per il suo mantenimento, ma il forte Santo Domingo, costruito a Tamsui, rappresent\u00f2 un ostacolo alle ambizioni olandesi sull'isola e nell'intera regione. Per questo nel 1642 gli olandesi crearono una forza di spedizione composta da soldati della Compagnia e guerrieri nativi, con l'obiettivo di far sgomberare il piccolo contingente dalla fortezza e quindi dall'isola. In seguito alla sconfitta spagnola, gli olandesi vollero portare i territori settentrionali sotto la loro bandiera, seguendo quel processo di pacificazione che avevano affrontato negli anni precedenti nei territori meridionali.\nAumento della presenza cinese e rivolta di Guo Huaiyi (1643\u20131659).\nGli olandesi iniziarono ad incentivare l'immigrazione su larga scala di cinesi verso l'isola, principalmente da Fuijan. La maggior parte degli immigrati erano giovani maschi senza famiglia scoraggiati dalla permanenza sull'isola in quanto spesso definita come \"La Porta dell'Inferno\" per via della sua reputazione di prendersi le vite di marinai ed esploratori. Dopo una prima rivolta della popolazione Han nel 1640, la rivolta di Guo Huaiyi nel 1652 vide un'insurrezione organizzata contro il governo olandese, alimentata dalla rabbia per le tasse punitive e la corruzione degli ufficiali. Gli olandesi sedarono la rivolta duramente, con il 25% di coloro che parteciparono alle azioni di rivolta condannati a morte o uccisi durante le settimane successive all'insurrezione.\nRivolte aborigene.\nNumerosi villaggi di nativi si ribellarono al controllo olandese negli anni 50' del '600 per via dell'oppressione che la Compagnia esercitava richiedendo sempre maggiori quantit\u00e0 di pelli di cervo, riso e donne. La rivolta prese il via nel villaggio di Wo-lao-wan nel 1652, a ridosso della rivolta cinese che infiamm\u00f2 l'isola. Durante la sommossa due traduttori olandesi furono decapitati nel villaggio di Wu-lao-wan e in seguito ad altri scontri 30 aborigeni e 2 olandesi rimasero uccisi. La resa dei locali e la conseguente pace si ebbero nel 1653 in seguito all'embargo di sale e ferro che la Compagnia applic\u00f2 ai territori ribelli.\nAssedio di Forte Zeelandia e fine del Governo olandese di Formosa.\nNel 1661 una forza di 200 navi da guerra, guidate dal generale Zheng Chenggong leale ai Ming, sbarc\u00f2 a Lakjemuyse con l'intento di soppiantare l'amministrazione olandese e creare sull'isola di Formosa una base leale ai Ming. in seguito a nove mesi di assedio, le forze cinesi riuscirono a far capitolare il Forte Zeelandia e obbligarono i rappresentanti locali della Compagnia delle Indie Orientali olandese a firmare la pace il 1 febbraio 1662 e ad abbandonare l'isola. Da quel momento Formosa divent\u00f2 possedimento del Regno di Tungning.\nGli olandesi si allearono in seguito alla dinastia Qing per combattere il regime di Zheng Chenggong a Taiwan e nel 1664 riuscirono a riprendere la fortezza di Keelung. Il generale lealista invi\u00f2 a nord delle truppe per cacciare nuovamente gli olandesi, ma senza successo. Gli olandesi si ritirarono definitivamente da Keelung, abbandonando le mire coloniali sull'isola, nel 1668 in seguito ad alcune rivolte di locali e alla mancanza di progressi nella riconquista dei territori originari della colonia..\nGoverno.\nGli olandesi reclamarono la loro sovranit\u00e0 su tutta l'isola, ma a causa dell'inaccessibilit\u00e0 di alcune aree dell'entroterra per via della catena montuosa centrale, il controllo effettivo fu limitato alle zone di pianura sulla costa occidentale, pi\u00f9 piccole e isolate aree sulla costa orientale. La totalit\u00e0 dei territori furono acquisiti tra il 1624 e il 1642, con la maggior parte dei villaggi nativi obbligati a giurare fedelt\u00e0 al governo coloniale olandese e in seguito lasciati, per la maggior parte, all'autogoverno.\nIl modo di riconoscere il dominio olandese era quello di portare una piccola pianta autoctona (spesso una noce di Betel o una noce di cocco) piantata nella terra da un particolare villaggio alla sede del governatore, che rappresentava la concessione della terra agli olandesi. Il governatore, a questo punto, concedeva al capo del villaggio un abito e una verga come simbolo del suo potere, oltre alla \"Prinsenvlag\" (la \"Bandiera del Principe\", la bandiera simbolo di Guglielmo I d'Orange) da issare sul suo villaggio.\nAd assistere il governatore nel suo lavoro, venne creato il Concilio di Tayouan, composto dai vari notabili residenti sull'isola. Il presidente di questo concilio era il secondo in comando al governatore e poteva farne le sue veci in caso di decesso o di impossibilit\u00e0.\nGovernatori.\nIl Governatore di Formosa (in Olandese: \"Gouverneur van Formosa\"; in Cinese: \u53f0\u7063\u9577\u5b98) \u00e8 stato il capo del governo dell'isola di Taiwan durante il periodo coloniale dal 1624 al 1662. Nominato direttamente dal governatore generale delle Indie orientali olandesi a Batavia (oggi Giacarta), il Governatore di Formosa aveva il potere di legiferare, riscuotere le tasse, dichiarare guerra e firmare la pace in nome della Compagnia olandese delle Indie orientali (VOC) e quindi dello stato olandese. La sua residenza era il Fort Zeelandia sull'isola di Tayouan (oggi nel distretto di Anping nella citt\u00e0 di Tainan).\nDurante l'epoca coloniale ci furono, in tutto, dodici Governatori. L'uomo che avrebbe dovuto diventare il tredicesimo Governatore, Harmen Klenck van Odessen, fu insignito della carica dal Governatore Generale del VOC Joan Maetsuycker durante l'assedio di Fort Zeelandia da parte dei lealisti Ming. Klenck si rifiut\u00f2 di scendere a terra per occupare il suo incarico, sebbene sollecitato dal Governatore in carica, Frederick Coyett, riprendendo il largo con la sua flotta senza mai mettere piede su Formosa.\nEconomia.\nLa \"fabbrica di Tayouan\" (come l'insediamento commerciale della VOC veniva chiamato) divenne la seconda area produttiva pi\u00f9 redditizia in tutte le Indie orientali olandesi (dopo l'insediamento di Dejima), sebbene la colonia impiego 22 per generare profitti per la Compagnia. Beneficiando del commercio triangolare tra i mercati locali di Cina e Giappone, in aggiunta allo sfruttamento delle risorse naturali di Formosa, gli olandesi furono in grado di trasformare l'area in un'attivit\u00e0 remunerativa. Fu introdotta, quindi, un'economia monetaria (utilizzando il Real spagnolo, utilizzato dalla VOC) e questo periodo vide per la prima volta l'isola inserita in un serio progetto di sviluppo economico.\nCommercio.\nL'intenzione originale dell'insediamento di Fort Zeelandia, nella parte meridionale dell'isola, era quello di fornire una base per il commercio con Cina e Giappone, cos\u00ec come cercare di interferire con i commerci degli imperi portoghese e spagnolo nell'area. Tra i beni che venivano commerciati spiccavano la seta dalla Cina e l'argento dal Giappone, oltre ad altre merci.\nDopo aver eretto la loro fortezza, gli olandesi capirono il potenziale delle grandi mandrie di una particolare sottospecie del cervo sika (Cervus nippon taioanus) che vagavano nelle pianure occidentali dell'isola. La dura pelle di questo cervo era molto valutata presso i commercianti giapponesi, i quali la utilizzavano per fabbricare le armature dei samurai. Altre parti del cervo venivano vendute ai cinesi come cibo e per l'utilizzo nella medicina tradizionale. Gli Olandesi pagavano gli indigeni per ogni cervo che gli veniva consegnato e cercarono di organizzare le scorte di questo animale per far fronte alla domanda. Sfortunatamente i cervi che le popolazioni dell'isola utilizzavano per il loro sostentamento iniziarono a scomparire, obbligandoli ad adottare nuove forme di sopravvivenza. La sottospecie venne comunque mantenuta in vita in cattivit\u00e0 e fu successivamente reintrodotta nel suo habitat allo stato brado. Nel 1638, gli olandesi esportarono 151.400 pelli di cervi, catturati sull'isola di Taiwan, verso il Giappone e sebbene il numero di pelli esportate ebbe un calo dovuto alla mancanza di materia prima, le esportazioni restarono comunque nella fascia di 50.000-80.000. Il te fu un altro grande punto all'interno dei traffici olandesi per via delle piantagioni che vennero piantate, con l'arrivo dei coloni cinesi, sulle pendici collinari dove il riso non poteva essere coltivato.\nSebbene la canna da zucchero fosse presente a Taiwan, le popolazioni indigene non furono mai in grado di produrre lo zucchero granulare dalla canna grezza. Con loro, gli immigrati cinesi portarono e introdussero sull'isola la tecnica della trasformazione della canna da zucchero grezza in zucchero granulare. In questo modo lo zucchero divenne il bene di esportazione pi\u00f9 importante, superando di molto, in termini di profitto, lo zucchero prodotto a Java. Circa 300.000 jin di zucchero, un terzo della produzione totale, furono trasportati in Persia nel 1645. Nel 1658, a Taiwan, vennero prodotti 1.730.000 jin di zucchero e 800.000 jin furono trasportati in Persia, 600.000 jin furono commerciati con il Giappone, mentre il restante fu spedito a Batavia.\nUn altro grande prodotto dell'\"industria di Taiwan\" fu lo zolfo, raccolto nelle vicinanze di Keelung e di Tamsui\nTaiwam, specialmente la citt\u00e0 di Taoyuan, divenne un importante centro logistico per tutta la rete commerciale dell'Asia orientale. I prodotti provenienti da Giappone, dalla provincia cinese di Fukien, dal Vientam e dalla Thailandia passarono attraverso lo snodo di Taiwan e poi spediti verso altre nazioni in base alla domanda del mercato. Gli olandesi esportavano abra, spezie, pepe, piombo, latta, canapa, cotone, oppio e legno di kapok dal sud-est asiatico, attraverso Batavia, fino alla Cina tramite lo scalo di Taiwan, mentre esportavano seta, porcellana, oro ed erbe dalla Cina al Giappone e all'Europa sempre passando dallo scalo di Taiwan.\nAgricoltura.\nGli olandesi impiegarono la manodopera cinese per la coltivazione della canna da zucchero e del riso per l'esprtazione; parte di questi prodotti vennero esportati fino ai mercati della Persia. I tentativi di persuadere le trib\u00f9 indigene ad abbandonare la caccia e adottare uno stile di vita sedentario non ebbe risultati positivi in quanto per loro la coltivazione aveva due inconvenienti: primo, stando alla tradizionale divisione sessuale dei doveri, era un lavoro destinato alle donne; secondo, era un lavoro troppo faticoso.\nPerci\u00f2 gli olandesi importarono lavoratori cinesi e fu la prima volta che sull'isola ci fu una migrazione di massa da parte dei cinesi; stando ad alcune stime, circa 50-60.000 cinesi si stabilirono a Taiwan durante i 37 anni di dominio olandese. I coloni cinesi furono incoraggiati a trasferirsi sull'isola grazie al trasporto gratuito, spesso fornito dagli olandesi, e anche alla fornitura di strumenti agricoli e buoi per avviare una fattoria. D'altra parte, gli olandesi avrebbero trattenuto un decimo della produzione agricola come tassa.\nTassazione.\nDopo che gli olandesi presero il controllo su Taiwan, imposero immediatamente una tassa su tutti i beni importati ed esportati. Sebbene l'ammontare di questa tassazione non siano noti per via della mancanza di registri, gli olandesi raccolsero molti profitti dai dazi sull'esportazione incassati grazie ai commercianti giapponesi e cinesi. Questo provoc\u00f2 la tensione tra giapponesi e olandesi che sfoci\u00f2 nell'incidente di Hamada Yahei del 1628.\nUn'altra forma di tassazione fu l'imposizione del testatico su ogni individuo non olandese sopra i sei anni di et\u00e0. Inizialmente questa tassa ammontava ad un quarto di real, mentre in seguito fu aumentato a mezzo real. Nel 1644 l'ammontare totale del testatico imposto era di 33.700, successivamente questa cifra super\u00f2 i 70.000 real. Insieme alle politiche restrittive sul possesso della terra e all'estorsione da parte dei corrotti soldati olandesi, la tassazione forn\u00ec le motivazioni per le insurrezioni del 1640 e del 1650.\nGli olandesi imposero una tassa anche sulla caccia. Vendettero licenze per scavare delle fosse che fungevano da trappole per 15 real al mese e licenze per costruire trappole al laccio per un real; non furono istituire licenze sulla pesca, ma questa attivit\u00e0 venne comunque tassata. Durante il periodo di caccia tra l'ottobre 1638 e il marzo del 1639, l'ammontare totale della tassa sulla caccia fu di 1.998,5 reals. \nNel 1653, le entrate olandesi provenienti da Taiwan furono stimate a 667.701 gulden, 3 stuiver e 12 penning, incluse le rendite di 381.930 gulden dal commercio. Questo indica che per gli olandesi, la tassazione divenne la via principale per fare profitti a Taiwan.\nDemografia.\nPrima dell'insediamento degli olandesi, sull'isola vivevano quasi esclusivamente popolazioni di aborigeni, ovvero popolazioni parlanti vari dialetti austronesiano che vivevano in societ\u00e0 di cacciatori-raccoglitori e praticanti alcune tecniche agricole. La stima della popolazione autoctona di Formosa prima \u00e8 difficile, in quanto all'arrivo dei coloni europei non era presente un'autorit\u00e0 che governasse sull'intera isola e che potesse avviare un processo di censimento. Anche con la massima espansione del controllo olandese negli anni '50 del XVII secolo, restavano alcune aree dell'isola fuori dall'autorit\u00e0 coloniale e quindi impossibili da registrare nelle statistiche. \nEtnie.\nLa popolazione della colonia era composta fondamentalmente da tre gruppi etnici: gli indigeni, il contingente olandese e i cinesi. Ci furono anche dei coloni spagnoli residenti nella parte settentrionale dell'isola tra il 1626 e il 1642, nell'area di Keelung e Tamsui. All'epoca erano presenti anche un ristretto gruppo di commercianti-pirati coreani e giapponesi conosciuti come wokou che operavano al largo della costa controllata dagli olandesi.\nAborigeni.\nLe popolazioni di nativi di Taiwan iniziarono ad abitare l'isola gi\u00e0 migliaia di anni prima dell'arrivo degli olandesi. Stimare il numero totale degli indigeni \u00e8 difficile, ma alcuni commentatori dell'epoca riportano della presenza di circa 150.000 persone sul territorio dell'intera isola sotto il controllo olandese. Vivevano in villaggi con una popolazione che andava da qualche centinaio fino a 2.000 persone negli insediamenti pi\u00f9 grossi, parlanti diversi dialetti di lingue formosane, alcuni non comprensibili tra loro.\nOlandesi.\nIl contingente olandese era inizialmente composto per la maggior parte da soldati con alcuni schiavi e lavoratori, provenienti da diverse colonie olandesi, in particolare dall'area intorno a Batavia. Il numero di soldati di stanza sull'isola variava in base alle esigenze militari della colonia, da un minimo di 180 truppe dei primi giorni, fino ad un massimo di 1.800 poco prima dell'invasione di Zheng Chenggong. Erano presenti anche altre persone, come i mercanti, i missionari e gli insegnanti, oltre agli schiavi introdotti dalle loro altre colonie che, generalmente, servivano come schiavi personali delle figure pi\u00f9 importanti dell'isola.\nLe donne vennero prese come partner sessuali da parte dei cinesi all'espulsione degli olandesi da Taiwan nel 1662. Durante l'assedio di Fort Zeelandia, nel quale le forze assedianti comandate dal lealista Ming Zheng Chenggong sconfissero la Compagnia delle Indie orientali olandese e conquistarono Taiwan, i cinesi presero le donne olandesi e i bambini come schiavi. Il missionario Antonius Hambroek, due sue figlie e la moglie furono tra i prigionieri di guerra. Il comandante cinese invi\u00f2 Hambroek a Fort Zeelandia domandando la resa oppure al ritorno sarebbe stato ucciso. Il missionario arriv\u00f2 quindi al forte dove erano riuscite a ripararsi altre due sue figlie. Hambroek esort\u00f2 l'amministrazione olandese a non arrendersi in quanto affermava che le forze cinesi erano affamate e sull'orlo della ribellione, cos\u00ec torn\u00f2 al campo di Zheng Chenggong. Fu cos\u00ec che venne condannato a morte per decapitazione. Oltre a questo, tra i cinesi si sparse la voce che gli olandesi stessero incoraggiando i nativi ad uccidere i cinesi, quindi il comandante assediante ordin\u00f2 un'esecuzione di massa dei prigionieri olandesi maschi come vendetta. Tra le vittime si annoverarono anche alcune donne e bambini. I sopravvissuti divennero schiavi dei cinesi. lo stesso comandante prese la figlia minorenne di Hambroek come concubina, descritta da un commentatore dell'epoca come \"una graziosa e dolce ragazza\". Le altre donne furono distribuite tra i comandanti dell'esercito lealista Ming, che le obbligarono a diventare loro concubine.\nAlcune delle caratteristiche fisiche olandesi come i capelli rossi o ramati presenti nelle popolazioni della parte meridionale dell'isola, sono la conseguenza dei rapporti tra le donne diventate concubine e i comandanti cinesi. Le donne che furono prese schiave concubine e mogli non furono mai liberate. Nel 1648 alcune di queste vennero registrate ancora in cattivit\u00e0; un mercante olandese a Quemoy venne contattato da un figlio del comandante Zheng Chenggong per trattare il rilascio di alcuni schiavi, ma senza successo.\nCinesi.\nQuando gli olandesi arrivarono a Taiwan era gi\u00e0 presente una rete di mercanti di etnia Han che vivevano sull'isola e commerciavano (in particolare derivati dai cervi) con i locali formosani. Il numero di cinesi presenti si stima essere stato di 1.000 o 1.500 individui circa, quasi tutti maschi e di cui la maggior parte residenti stagionali che tornavano poi nella provincia di Fujian.\nA partire dal 1640 gli olandesi iniziarono a incoraggiare una migrazione su larga scala di cinesi verso formosa per andare a servire come contadini nelle fattorie, venendo trasportati dalla provincia di Fujian e forniti di buoi e materiali per avviare l'attivit\u00e0 agricola, come sementi e attrezzi agricoli. Le stime di quanti Han si siano spostati sull'isola alla fine del periodo olandese variano tra 10.-15.000 fino ad un massimo di 50-60.000 anche se secondo gli storici le prime cifre sono quelle che descrivono meglio l'entit\u00e0 della migrazione.\nAltri.\nLa VOC provvide a trasportare nella sua colonia anche schiavi giavanesi e vietnamiti e, nel 1643, offr\u00ec delle ricompense agli indigeni che avrebbero catturato gli schiavi fuggiti. 18 schiavi vietnamiti e giavanesi furono utilizzati in un attacco olandese contro i Tammalaccow, insieme a 110 cinesi e 225 soldati regolari sotto la guida del Governatore Traudenius l'11 gennaio 1642. 7 vietnamiti e 3 giavanesi furono utilizzati in una spedizione alla ricerca di miniere d'oro, insieme a 200 cinesi e 218 soldati regolari sotto il comando del mercante Cornelis Caesar dal novembre 1945 al gennaio del 1646."}
{"id": "2560754", "revid": "188116", "url": "https://it.wikipedia.org/wiki?curid=2560754", "title": "Afghan Army Air Force", "text": ""}
{"id": "2560755", "revid": "729019", "url": "https://it.wikipedia.org/wiki?curid=2560755", "title": "De Havilland DH.93 Don", "text": "Il de Havilland DH.93 Don fu un aereo monoplano ad ala bassa, triposto e multiruolo, da utilizzare come addestratore e sviluppato dall'azienda aeronautica britannica de Havilland Aircraft Company negli anni trenta.\nStoria del progetto.\nIl Don fu realizzato seguendo le direttive emesse dall'Air Ministry nel documento T.6/26, ove si richiedeva alle aziende la fornitura di un velivolo addestratore multiruolo, monomotore e monoplano con telaio in legno. Il DH.93 Don nacque cos\u00ec per essere un addestratore per piloti, radio operatori e mitraglieri. Per questi ultimi era necessario montare sul velivolo una torretta di fuoco dorsale.\nImpiego operativo.\nIl prototipo, siglato \"L2387\", vol\u00f2 la prima volta il 18 giugno 1937 e successivamente fu trasferito alla base aerea Martlesham Heath della RAF per essere sottoposto a diversi test dai militari. Nel corso delle varie prove venne aumentata la strumentazione di bordo, con un conseguente aumento di peso generale; per ridurre tale aggravio si decise quindi di eliminare la torretta dorsale. L'aereo fu ulteriormente modificato con l'aggiunta di piccole alette ausiliarie poste sotto i timoni di coda.\nNonostante le modifiche apportate, il velivolo venne considerato non idoneo come addestratore multiruolo e l'ordine originale di 250 esemplari venne ridotto a soli 50 mezzi di cui venti furono consegnati senza motore per essere utilizzati come addestratori a terra. Gli altri velivoli furono utilizzati come aerei da collegamento e per comunicazione e furono assegnati al 24\u00ba squadrone e ad altri centri di volo in tutta l'Inghilterra fino all'inizio del 1939, quando furono dismessi e utilizzati per formare personale di terra fino allo scoppio della Seconda guerra mondiale."}
{"id": "2560756", "revid": "767487", "url": "https://it.wikipedia.org/wiki?curid=2560756", "title": "Il ponticello sul fiume dei guai", "text": "Il ponticello sul fiume dei guai (\"The Geisha Boy\") \u00e8 un film comico del 1958 diretto da Frank Tashlin e interpretato da Jerry Lewis. Le riprese ebbero luogo tra il 6 giugno e il 7 agosto 1958, usc\u00ec nei cinema statunitensi il 23 dicembre dello stesso anno, distribuito dalla Paramount Pictures. Il titolo italiano del film \u00e8 un'evidente parodia del celebre \"Il ponte sul fiume Kwai\", anche se la trama del film di Lewis ha poco a che fare con quest'ultimo.\nTrama.\nIl \"Grande Wooley\" \u00e8 un mago prestigiatore che intrattiene i militari americani stanziati in Giappone. Al suo arrivo, \u00e8 causa di una serie di sfortunati imprevisti per la stella principale dello spettacolo, l'attrice Lola Livingston, arriva fino a strapparle il vestito, gettarla gi\u00f9 da una rampa di scale, e arrotolarla nel tappeto rosso. Un orfano, Mitsuo Watanabe assiste allo spettacolo e ride per la prima volta da quando i suoi genitori sono morti. Quando sua zia Kimi Sikita porta il piccolo da Wooley per ringraziarlo, lui e il ragazzino diventano subito amici, cosa che irrita il gelosissimo fidanzato della zia, un giocatore di baseball giapponese dal quale dovr\u00e0 frettolosamente scappare e anche la hostess che \u00e8 innamorata di Wooley.\nPer Wooley verr\u00e0 organizzata una apposita tourn\u00e9e, portando le sue esibizioni nei pi\u00f9 sperduti luoghi di Giappone e Corea in cui sono presenti soldati americani e non volendo deludere il ragazzo facendogli scoprire che negli Stati Uniti \u00e8 invece un artista fallito, prova a svignarsela quando per lui \u00e8 tempo di rientrare in patria. Il bambino lo segue, e quando Wooley \u00e8 costretto a dirgli che non potr\u00e0 pi\u00f9 avere cura di lui, il bimbo si mette a piangere. Ad ogni modo il bimbo riesce a salire e si nasconde sull'aeroplano per volare con lui in America. Una volta arrivati, l'esercito e il Maggiore Ridgley ricevono la notizia dal Giappone che il bambino \u00e8 scomparso ed \u00e8 stato rapito. Si mettono all'inseguimento di Wooley che viaggia su un taxi ignaro che il piccolo Mitsuo \u00e8 anche lui sul taxi nascosto dentro la valigia da prestigiatore insieme al coniglio. Scoperto il bambino si riunisce a Wooley, ma il Maggiore e il Sergente Pearson raggiungono la macchina e Mitsuo viene rispedito in Giappone, senza sapere che anche Wooley viaggia clandestinamente sull'aereo con lo stesso stratagemma usato dal bimbo. All'arrivo in Giappone il nonno e la zia possono riabbracciare il nipotino e tramite un biglietto scoprono che Wooley \u00e8 anche lui ritornato. Tutti insieme si riuniscono, per poi formare una piccola compagnia, formata da Wooley, Mitsuo e Kimi e dal suo coniglio Henry, che scopre essere una coniglietta molto prolifica. Avranno grande successo in Giappone e in America.\nParamount Pictures.\nAd un certo punto del film, il ragazzino e Wooley osservano il Fuji in lontananza. L'arco di stelle che appare intorno alla montagna \u00e8 uguale al logo della Paramount Pictures (casa produttrice del film). Wooley si gira di scatto due volte, sorpreso. Una tecnica comica chiamata \"double take\" usata da tutti i pi\u00f9 famosi \"comedian\" da Stan Laurel a Jerry Lewis, ma anche da attori insospettabili come Cary Grant e Roger Moore.\nCitazioni da \"Il ponte sul fiume Kwai\".\nSessue Hayakawa, che interpreta il nonno del bambino orfano, rif\u00e0 una scena che aveva girato nel film \"Il ponte sul fiume Kwai\" (1957). I suoi operai stanno costruendo un piccolo ponte che ricorda molto quello del film citato e mentre lavorano fischiettano il celebre motivetto del film. Quando Lewis osserva stupito Hayakawa e la costruzione del ponte sullo sfondo, Hayakawa comprende che l'altro lo ha scambiato per \"l'attore\" e poi dice: \"Costruivo ponti da molto tempo prima che lui nascesse\". Tutto ci\u00f2 \u00e8 seguito da un breve spezzone di Alec Guinness, ripreso dal film.\nI Los Angeles Dodgers.\nI giocatori principali della squadra di baseball dei Los Angeles Dodgers del 1958, compaiono nel film mentre giocano una partita contro una squadra professionista giapponese. Lewis nomina e incita i giocatori durante la partita e viene sorpreso dal fatto che il pubblico locale non faccia il tifo per la sua squadra del cuore."}
{"id": "2560758", "revid": "36426", "url": "https://it.wikipedia.org/wiki?curid=2560758", "title": "Diluvio e recessione delle acque", "text": ""}
{"id": "2560764", "revid": "767487", "url": "https://it.wikipedia.org/wiki?curid=2560764", "title": "Vivian Hsu", "text": "\u00c8 un'artista molto famosa in Asia orientale e particolarmente in Giappone.\nHa pubblicato tre album e decine di singoli. Come modella ha lavorato anche in Italia, dove ha realizzato \"Angel\", un fotobook del 1995 (ISBN 4-08-780190-X) ambientato in Sicilia e a Capri."}
{"id": "2560767", "revid": "1371684", "url": "https://it.wikipedia.org/wiki?curid=2560767", "title": "Acqua &amp; Sapone-Caff\u00e8 Mokambo 2008", "text": "Questa voce raccoglie le informazioni riguardanti l'Acqua &amp; Sapone-Caff\u00e8 Mokambo nelle competizioni ufficiali della stagione 2008.\nStagione.\nLa squadra ciclistica italiana Acqua &amp; Sapone-Caff\u00e8 Mokambo partecip\u00f2, nella stagione 2008, al circuito UCI Europe Tour, terminando al primo posto tra le squadre e con il capitano Stefano Garzelli secondo nella classifica individuale.\nClassifiche UCI.\nUCI Europe Tour.\nPiazzamenti dei corridori dell'Acqua &amp; Sapone-Caff\u00e8 Mokambo nella classifica dell'UCI Europe Tour 2008.\nL'Acqua &amp; Sapone-Caff\u00e8 Mokambo chiuse in prima posizione con 1609,6 punti."}
{"id": "2560770", "revid": "599013", "url": "https://it.wikipedia.org/wiki?curid=2560770", "title": "Benson &amp; Hedges Centennial Open 1990", "text": "L'Heineken Open 1990 \u00e8 stato un torneo di tennis giocato sul cemento.\n\u00c8 stata la 23\u00aa edizione dell'Heineken Open, che fa parte della categoria World Series nell'ambito dell'ATP Tour 1990.\nSi \u00e8 giocato all'ASB Tennis Centre di Auckland in Nuova Zelanda,\ndall'8 al 15 gennaio 1990.\nCampioni.\nSingolare.\n Scott Davis ha battuto in finale Andrej \u010cesnokov 4-6, 6-3, 6-3\nDoppio.\n Kelly Jones / Robert Van't Hof hanno battuto in finale Gilad Bloom / Paul Haarhuis 7-6, 6-0"}
{"id": "2560778", "revid": "124742229", "url": "https://it.wikipedia.org/wiki?curid=2560778", "title": "L'amore si odia", "text": "L'amore si odia \u00e8 un brano composto da Diego Calvetti e Marco Ciappelli, che compare nella seconda traccia dell'album del 2009 \"Sulla mia pelle\" dell'artista italiana Noemi che la esegue in coppia con Fiorella Mannoia.\nIn quello stesso anno il brano usc\u00ec come singolo dopo il successo estivo di \"Briciole\" e fu incluso anche nella \"compilation\" di \"cover\" \"Ho imparato a sognare\" di Fiorella Mannoia.\nIl brano.\nLa musica del brano \u00e8 di Diego Calvetti, che ne ha composto anche il testo insieme a Marco Ciappelli.\n\"L'amore si odia\" \u00e8 la seconda traccia dell'album \"Sulla mia pelle\" di Noemi nonch\u00e9 primo singolo da esso estratto, circa un mese prima dell'uscita dell'album.\nLa canzone entr\u00f2 direttamente al primo posto della classifica italiana, diventando il primo numero uno di Noemi e di Fiorella Mannoia. Secondo le classifiche ufficiali il singolo si trova al 6\u00ba posto tra i pi\u00f9 venduti nel 2009 in Italia.\nIl brano entr\u00f2 in rotazione radiofonica il 4 settembre 2009.\n\"L'amore si odia\" anticip\u00f2 l'uscita dell'album di Noemi \"Sulla mia pelle\", avvenuta il 2 ottobre successivo.\nLa prima esecuzione dal vivo fu il 10 settembre 2009 durante la prima puntata della terza edizione di X Factor, in occasione della quale fu consegnato all'artista il disco d'oro per la vendita di oltre copie dell'album di debutto \"Noemi\".\nIl brano debutt\u00f2 direttamente alla vetta della Top Singoli, posizione mantenuta anche durante la seconda settimana; il brano permase in classifica per circa cinque mesi.\nIl 27 novembre 2009 usc\u00ec l'album di Fiorella Mannoia \"Ho imparato a sognare\", in cui il brano fu traccia bonus.\nMannoia allega al suo album un DVD in cui si trova anche il backstage della registrazione del brano con Noemi.\nAlcune strofe del brano eseguite \"a cappella\" compaiono in uno spot di inizio 2010 per la promozione del cellulare Vodafone360 in cui la stessa Noemi diede la voce a uno dei personaggi di plastilina presenti nella pubblicit\u00e0.\nIl brano \"L'amore si odia\" viene inserito in cinque compilation:\nVendite e riconoscimenti.\nIl singolo viene certificato multiplatino con oltre 60.000 download digitali. \"L'amore si odia\" debutta alla prima posizione della Top Singoli, posizione mantenuta anche la settimana successiva. Permane in classifica per quattro mesi e mezzo, durante i quali \u00e8 spesso rientrato in top 3, l'ultima presenza in classifica \u00e8 stata quella della 18\u00aa settimana, quando occupa la dodicesima posizione.\nIl brano ottiene ottimi risultati nei piazzamenti delle classifiche annuali, infatti raggiunge la 6\u00aa nella classifica stilata da FIMI sui brani pi\u00f9 venduti nel 2009. \"L'amore si odia\" rientra anche nella classifica Top 50 FIMI del primo semestre 2010 alla 41\u00aa posizione. Nella classifica da gennaio 2009 a settembre 2010 il brano occupa il 5\u00ba posto. Il brano entra anche nella classifica annuale FIMI del 2010 alla 72\u00aa posizione.\nIl brano rientra anche per alcune settimane nella \"European Hot 100 Singles\" stilata da Billboard dove raggiunge l'81\u00aa posizione in classifica.\nIl 28 maggio 2010 a Verona Noemi e Mannoia ricevono il Wind Music Award come \"Online Single Track Platino\" per le vendite del brano \"L'amore si odia\" certificato successivamente multiplatino per le oltre 60.000 copie vendute.\nIl video.\nIl video musicale prodotto per \"L'amore si odia\" \u00e8 stato girato dal regista Gaetano Morbioli. Il videoclip \u00e8 stato pubblicato il 2 ottobre 2009 ed ha una durata di 3 min: 17 s. Un'anteprima di qualche secondo del video \u00e8 stata mandata dal TG2 sempre il 2 ottobre durante un'intervista fatta a Noemi.\nNel video Noemi e Fiorella Mannoia sono due vicine di casa; nella prima scena si vede Noemi che rientra e Fiorella che esce da casa. Noemi \u00e8 in casa con il suo ragazzo, nel frattempo nella casa a fianco Fiorella sta guardando la TV. Nella sequenza d'immagini successive degli amici vanno a trovare Fiorella, mentre Noemi rientra a casa. Dopo un po' il ragazzo di Noemi bussa alla sua porta con un mazzo di rose rosse che lei ben accetta. Nel frattempo la sua vicina, rimasta sola in casa, ha una discussione telefonica che termina con la rottura di un vaso di rose rosse. Noemi ha un acceso litigio con il suo ragazzo e proprio mentre questi sta andando via, Fiorella rientra. Giunge la sera e Noemi \u00e8 seduta sola fuori casa, Fiorella, che stava accogliendo i suoi amici in casa, decide di invitare anche lei. Finita la serata, Noemi e Fiorella rimangono sedute a chiacchierare tra loro come due amiche.\nIl 27 ottobre 2009 viene pubblicato il video del backstage del videoclip.\nNoemi e Fiorella Mannoia con il videoclip de \"L'amore si odia\" ottengono una candidatura all'OGAE Video Contest 2010.\nAltre interpretazioni.\nMarco Mengoni, all'epoca concorrente della terza edizione di X Factor, esegu\u00ec tale brano nella terza puntata dello spettacolo.\nSuccessivamente ne reincise una nuova versione inclusa in \"Dove si vola\".\nNell'album dal vivo di Fiorella Mannoia \"Il tempo e l'armonia\" del 2010, pubblicato su CD e DVD, compare una versione acustica del brano con Noemi come ospite.\nNell'album dal vivo di Noemi \"Rosso live\" del 2012, \"L'amore si odia\" compare eseguita sia da sola che in coppia con Mannoia; nello stesso anno, in un ennesimo disco dal vivo della stessa Mannoia, \"Sud il tour\", ne compare una versione eseguita senza Noemi.\nCultura di massa.\n\"Se fosse tutto facile\", un romanzo di Maria Daniela Raineri pubblicato l'8 giugno 2010, prende il titolo da un verso del brano \"L'amore si odia\". A differenza del brano, il romanzo tratta una storia d'amore difficile vista da un punto di vista maschile."}
{"id": "2560780", "revid": "36426", "url": "https://it.wikipedia.org/wiki?curid=2560780", "title": "Storie di No\u00e8", "text": ""}
{"id": "2560781", "revid": "640277", "url": "https://it.wikipedia.org/wiki?curid=2560781", "title": "Tommaso Stenico", "text": "Biografia.\nNato a Borgo Valsugana, in Trentino-Alto Adige, da Natalina Zanetti e Clemente Stenico, \u00e8 il primogenito di tre figli. Dopo di lui Fernanda Stenico e Ornella Stenico, insegnante di scuola primaria a Castelnuovo Valsugana.\nIl prelato ha avuto sin da bambino la vocazione religiosa, per questo i genitori lo fecero studiare in un seminario dove si diplom\u00f2 con il massimo dei voti. Ordinato sacerdote il 18 marzo 1971, ha conseguito nel 1972 il dottorato in teologia presso la Pontificia Universit\u00e0 di S. Tommaso d'Aquino in Urbe e nel 1976 la laurea in psicologia presso la Facolt\u00e0 di Magistero dell'Universit\u00e0 degli Studi \"La Sapienza\" di Roma. Ha conseguito la specializzazione in catechetica e teologia pastorale e il \"master\" in scienza e tecnica della comunicazione. \u00c8 iscritto all'albo professionale dell'Ordine nazionale degli psicologi e degli Psicoterapeuti del Lazio N. 2756.\nDal 1972 al 1981 \u00e8 stato docente di religione cattolica per le scuole statali.\nDal 1977 al 1993 \u00e8 stato Delegato Vescovile per la Catechesi, direttore dell'Ufficio Catechistico e dell'Ufficio Diocesano per la Scuola della sua Diocesi. \u00c8 stato Preside dell'Istituto di scienze religiose della sua Diocesi, e docente di catechetica, omiletica, teologia sacramentale pastorale, psicologia, psicologia religiosa evolutiva, presso l'|Istituto Superiore di Scienze Religiose Mater Ecclesiae della Pontificia Universit\u00e0 San Tommaso d'Aquino in Urbe, l'Istituto Superiore di Scienze Religiose Ecclesia Mater della Pontificia Universit\u00e0 Lateranense, il Pontificio Ateneo Regina Apostolorum e presso il Corso di Prassi Amministrativo-Canonica della Congregazione per il Clero.\nIl 1\u00ba gennaio 1982 entr\u00f2 al servizio della Santa Sede presso la Segreteria di Stato. Divenne capo dell'Ufficio Catechistico nella Congregazione per il Clero. \u00c8 prelato d'onore di Sua Santit\u00e0, Cappellano magistrale del Sovrano Militare Ordine di Malta, Commendatore dell'Ordine Equestre del Santo Sepolcro di Gerusalemme.\n\u00c8 stato collaboratore presso l'emittente televisiva cattolica Telepace e presso Radio Maria.\nControversie.\nNel 2007, la trasmissione televisiva Exit - Uscita di sicurezza di LA7 manda in onda una serie di interviste a preti coperti nel volto che confessavano la loro tendenza gay; tra questi preti, c'era anche Stenico che venne riconosciuto dai superiori.\nA sua difesa Stenico sostenne che si trattava di una sua azione sotto copertura per smascherare una lobby gay in Vaticano e che quanto emerso nella trasmissione Exit altro non era se non una trappola per incastrarlo e farlo desistere dal suo lavoro di indagine."}
{"id": "2560783", "revid": "36426", "url": "https://it.wikipedia.org/wiki?curid=2560783", "title": "Diluvio universale e recessione delle acque", "text": ""}
{"id": "2560784", "revid": "838137", "url": "https://it.wikipedia.org/wiki?curid=2560784", "title": "John Arthur Jarvis", "text": "Partecip\u00f2 alle gare di pallanuoto e di nuoto della II Olimpiade di Parigi e vinse tre medaglie d'oro.\nVinse la gara dei 1000m stile libero, nuotando in 13'40\"2, stabilendo il record olimpico, la gara dei 4000m stile libero, fermano il cronometro a 58'24\"0. Una terza medaglia d'oro, Jarvis la conquist\u00f2 nel torneo di pallanuoto, battendo in finale, con l'Osborne Swimming Club di Manchester, per 7-2 il Brussels Swimming and Water Polo Club.\nNel 1906, partecip\u00f2 alle gare di nuoto dei Giochi olimpici intermedi di Atene, vincendo altre tre medaglie olimpiche; gareggi\u00f2 nei 400m stile libero, conquistando un bronzo olimpico. Prese parte alla gara di 1 miglio stile libero, arrivando secondo in 30'07\"6. Con la squadra inglese, composta da lui, Rob Derbyshire, William Henry e Henry Taylor, vinse una medaglia di bronzo, arrivando terzi nella staffetta 4\u00d7250 metri stile libero.\nA 38 anni, prese parte anche ad una gara di nuoto della IV Olimpiade, i 1500m stile libero, dove si ferm\u00f2 alle semifinali.\nJarvis entr\u00f2 nell'International Swimming Hall of Fame, la \"Hall of Fame\" internazionale del nuoto, nel 1968.\nPalmar\u00e8s.\nIn carriera ha conseguito i seguenti risultati:"}
{"id": "2560786", "revid": "1494169", "url": "https://it.wikipedia.org/wiki?curid=2560786", "title": "Caccia notturna", "text": ""}
{"id": "2560791", "revid": "767487", "url": "https://it.wikipedia.org/wiki?curid=2560791", "title": "Unione europea dei pagamenti", "text": "L\u2019Unione europea dei pagamenti (UEP), in inglese \"European Payments Union\" (EPU), fu un'organizzazione economica internazionale che esistette tra il 1950 ed il 1958.\nTale istituzione nacque il 1\u00ba luglio 1950, con il compito di facilitare la ripresa del commercio europeo. In un momento in cui le riserve delle banche centrali degli Stati europei erano molto basse, la sua funzione era quella di finanziare temporaneamente eventuali deficit delle bilance commerciali dei Paesi che vi aderivano, al fine di non ostacolare il flusso delle importazioni e delle esportazioni, che ne avrebbe altrimenti risentito a causa della carenza di mezzi di pagamento. \nTale istituzione fu inizialmente finanziata con i fondi del Piano Marshall (nella misura di 350 milioni di dollari) e la sua importanza consiste nell'essere stata il primo vero esperimento di cooperazione monetaria in Europa. \nL'Unione europea dei pagamenti fu eliminata nel 1958 con la dichiarazione di convertibilit\u00e0 delle valute secondo le indicazioni del Fondo monetario internazionale.\nI firmatari furono: Austria, Belgio, Danimarca, Francia, Germania occidentale, Grecia, Irlanda, Islanda, Italia, Lussemburgo, Norvegia, Paesi Bassi, Portogallo, Regno Unito, Svezia, Svizzera, Turchia e la Zona anglo-americana del Territorio Libero di Trieste.\nL'UEP coinvolgeva anche i paesi che aderivano alle aree monetarie dei paesi firmatari: l'area della sterlina, i possedimenti d'oltremare del Belgio, della Francia, dei Paesi Bassi e del Portogallo, e l'Indonesia."}
{"id": "2560792", "revid": "183483", "url": "https://it.wikipedia.org/wiki?curid=2560792", "title": "Alfa Phoenicis", "text": ""}
{"id": "2560793", "revid": "1543377", "url": "https://it.wikipedia.org/wiki?curid=2560793", "title": "Processo van Arkel-de Boer", "text": "Il processo di van Arkel-de Boer, sviluppato nel 1925 dai chimici olandesi Anton Eduard van Arkel e Jan Hendrik de Boer \u00e8 stato il primo processo industriale per la produzione commerciale di zirconio. Viene utilizzato ancora oggi per la produzione di piccoli quantitativi di titanio, zirconio, afnio, vanadio, torio e protoattinio ad alta purezza, mentre per produzioni di interesse commerciale viene sostituito dal processo Kroll.\nPrincipio di funzionamento.\nIl processo si basa essenzialmente sulla formazione reversibile di ioduri che si ridecompongono in metallo puro. Nel caso del titanio la reazione di dissociazione \u00e8 la seguente:\nDescrizione del processo.\nIl titanio grezzo o i rottami di titanio da purificare vengono scaldati sottovuoto fino a 800 \u00b0C (50-250 \u00b0C per lo zirconio) in presenza di iodio. Si formano dunque tetraioduro di titanio (TiI4) o tetraioduro di zirconio (ZrI4) che, essendo volatili, separano il metallo dalle impurezze rimaste allo stato solido. Infatti a pressione atmosferica lo ioduro di titanio fonde a 150 \u00b0C e bolle a 377 \u00b0C e lo ioduro di zirconio fonde a 499 \u00b0C e bolle a 600 \u00b0C, e la temperatura di ebollizione diminuisce ulteriormente col diminuire della pressione. Il tetraioduro gassoso viene estratto per convezione e decomposto a contatto di un filamento di tungsteno riscaldato fino a 1400 \u00b0C, su cui si deposita il metallo purificato. Il tungsteno viene mantenuto a tale temperatura attraverso il passaggio di corrente elettrica, sfruttando la sua relativamente bassa conduttivit\u00e0. Tuttavia il deposito di titanio aumenta sensibilmente la conduttivit\u00e0, richiedendo quindi un continuo aumento della corrente attraverso il filamento per garantirne una temperatura costante."}
{"id": "2560795", "revid": "216538", "url": "https://it.wikipedia.org/wiki?curid=2560795", "title": "Campionati mondiali Militari", "text": ""}
{"id": "2560798", "revid": "228587", "url": "https://it.wikipedia.org/wiki?curid=2560798", "title": "Gran Premio di Siracusa 1966", "text": "Il 15\u00ba Gran Premio di Siracusa \u00e8 stato una gara automobilistica di Formula Uno disputatasi il 1\u00ba maggio 1966 sul circuito di Siracusa, non valida per il campionato mondiale di quell'anno.\nLa corsa si \u00e8 svolta su 56 giri ed \u00e8 stata vinta dal pilota britannico John Surtees su una Ferrari 312.\nJack Brabham, Vic Wilson e Denny Hulme, non riuscirono a completare alcun giro di qualificazione e furono fatti partire dal fondo della griglia, dietro Andr\u00e9 Wicky, pi\u00f9 lento di ben 37,4 secondi rispetto a Surtees.\nLa gara si svolse due settimane prima del Gran Premio di Monaco che dava il via al mondiale. Come nella gara del 1\u00ba gennaio in Sud Africa molti team si presentarono non preparati alla nuova regolamentazione che prevedeva motori di 3000 anzich\u00e9 1500 cm3. Molte scuderie si erano ripresentate con motori 2 litri (aumentando la cilindrata ai motori delle stagioni precedenti), oppure da 2,7 (derivati dal vecchio Coventry Climax 4 cilindri usato negli anni 1955-60)\nLa stessa Ferrari port\u00f2 all'esordio la nuova 312 F1, ma schier\u00f2 anche una 246 con motore \u201cDino\u201d 6 cilindri da 2,4 litri.\nAll'esordio anche la Cooper T81 con motore Maserati 3.000."}
{"id": "2560799", "revid": "729019", "url": "https://it.wikipedia.org/wiki?curid=2560799", "title": "Martha Huber", "text": "Martha Huber (nata Tilman) \u00e8 un personaggio della serie televisiva \"Desperate Housewives\".\nIl personaggio.\nMartha \u00e8 il secondo personaggio ad essere presentato nell'episodio pilota, ed \u00e8 il primo ad essere assassinato. Fu lei a scoprire per prima il segreto di Mary Alice Young e di suo marito, ovvero che i loro nomi sono Angela e Todd Forrest, dopo averlo scoperto manda a Mary Alice un biglietto minatorio minacciando di raccontare tutto. Ha una sorella maggiore di nome Felicia, le due non sono in buoni rapporti, prima dell'inizio della serie aveva un marito che mor\u00ec di infarto, molto fa supporre che il loro non fosse un matrimonio felice, inoltre alla sua morte gli lasci\u00f2 una pensione non molto considerevole. Ha sempre invidiato Bree Van de Kamp per il suo giardino.\nMartha vive al N\u00b0 4350 di Wisteria Lane.\nCaratterizzazione.\nFin dai primi episodi si nota che Martha \u00e8 una persona estremamente opportunista e ipocrita, ha la fama di essere la \"ficcanaso\" del quartiere, motivo per cui non ha molti amici al di fuori di Edie Britt, di cui pure lei \u00e8 l'unica amica. Conduce una vita noiosa e priva di avventure, probabilmente \u00e8 proprio per la monotona routine della sua vita che tende a ficcare il naso negli affari altrui. Per molti versi \u00e8 una donna bigotta, quando scopre i segreti delle persone si diverte a ricattarle, infatti si intravede una certa cattiveria nel suo comportamento, nonostante sia ben consapevole dell'opinione che la gente ha di lei, la cosa non sembra crearle dei problemi, e non prova mai sensi di colpa per i suoi comportamenti.\nPrima stagione.\n\u00c8 lei a scoprire il cadavere di Mary Alice Young dopo che questa si toglie la vita a causa del biglietto minatorio da lei mandato, dopo aver avvertito il 911, prende il frullatore che Mary Alice le aveva prestato sei mesi prima, ne stacca l'etichetta con il nome e lo ripone nella propria credenza.\nQuando la casa di Edie viene distrutta da un incendio Martha la ospita a casa sua, e quando scopre che \u00e8 stata Susan ad incendiare la casa di Edie grazie al suo misurino ritrovato nelle macerie, la ricatta, ma fortunatamente Susan riesce a rientrarne in possesso eliminando ogni prova, si rivolge a Martha dicendole che cercher\u00e0 sempre di essere educata con lei, ma che per il resto non vuole aver pi\u00f9 a che fare con la donna.\nIn seguito Martha litiga con Edie, e afferma che non la vuole pi\u00f9 vedere, e che se ne deve andare via da casa sua, anche perch\u00e9 il giorno dopo sarebbe andata nello Utah da sua sorella Felicia.\nNell'ottavo episodio della prima stagione, Paul scopre che \u00e8 stata la signora Huber a ricattare Mary Alice, spingendola al suicidio. Cos\u00ec si reca a casa sua per chiedere spiegazioni e l\u00ec, finalmente, la donna ammette di aver mandato lei il biglietto minatorio a Mary Alice, ma di non sentirsi minimamente in colpa per ci\u00f2 che \u00e8 accaduto, perch\u00e9 secondo lei Mary Alice si \u00e8 suicidata per i sensi di colpa e non per le sue minacce. In un impeto di rabbia allora Paul la colpisce con il frullatore di Mary Alice e poi la strangola. Il cadavere viene quindi seppellito in un bosco. Successivamente si scopre che Martha quando \u00e8 stata seppellita era ancora viva, perch\u00e9 furono trovate tracce di terra nei suoi polmoni.\nApparizioni successive.\nMartha riappare in alcuni flashback della prima stagione, come quando lei e Edie si incontrarono per la prima volta, Martha inizi\u00f2 subito a criticarla per il suo modo di vestire a suo dire inappropriato, ma si vede che nel giro di poco tempo le due divennero amiche. Riappare in un altro flashback in cui andando a trovare sua sorella Felicia, scopre il segreto di Mary Alice guardando una foto che la immortalava insieme a Felicia, infatti prima di adottare il suo falso nome Mary Alice era una collega di lavoro della sorella.\nRiappare anche nel centesimo episodio della serie, in un altro flashback in cui si vede il giorno in cui Mary Alice si tolse la vita e Martha parla con i vicini dicendo con ipocrisia che non aveva la ben che minima idea del motivo che aveva spinto la donna al suicidio, quando invece sapeva qual era il motivo.\nNel primo episodio della settima stagione si intravede Martha in un altro flashback, quando Mary Alice ricorda quanto era felice la vita a Wisteria Lane prima del suo suicidio, inoltre la settima stagione \u00e8 incentrata sulla sorella di Martha, Felicia, che riesce a strappare a Paul Young la confessione del suo assassinio dopo tanto tempo, Paul ammette di non provare nessun senso di colpa per Martha ma nonostante tutto decide di confessare alla polizia il suo crimine.\nNell'ultimo episodio della serie Mary Alice ricorda il giorno in cui lei e Martha si conobbero, quest'ultima rimase subito colpita dalla riservatezza di Mary Alice nel rispondere alle sue domande, capendo che nasconde qualcosa, fu da allora che la donna decise di scoprire a verit\u00e0 sulla vicina, infatti Mary Alice afferm\u00f2 che quello fu \"l'inizio della fine\". Sempre nello stesso episodio, quando Susan lascia per sempre il quartiere con i suoi figli, si vedono alcune delle persone morte nel corso della serie, fra cui Martha."}
{"id": "2560801", "revid": "599013", "url": "https://it.wikipedia.org/wiki?curid=2560801", "title": "Benson &amp; Hedges Centennial Open 1990 - Singolare", "text": "Il singolare del Heineken Open 1990 \u00e8 stato un torneo di tennis facente parte dell'ATP Tour.\nRamesh Krishnan era il detentore del titolo.\nScott Davis ha battuto in finale Andrej \u010cesnokov 4-6, 6-3, 6-3."}
{"id": "2560804", "revid": "112668334", "url": "https://it.wikipedia.org/wiki?curid=2560804", "title": "Caccia notturna (Paolo Uccello)", "text": "Caccia notturna \u00e8 un dipinto, tempera su tavola (65x165 cm), di Paolo Uccello, conservato nell'Ashmolean Museum di Oxford e databile al 1470 circa.\nDescrizione e stile.\nL'opera, una delle ultime attribuite all'artista, \u00e8 una scena di caccia notturna in un'enorme foresta, popolata di numerosi cavalieri, servitori, cani da caccia e prede, soprattutto cervi.\nIl rigore spaziale di Paolo Uccello arriva a disporre con esattezza in prospettiva tutti gli elementi, dagli alberi e le figure, di diversa dimensione a seconda della lontananza, ai tronchi rotti in terra, che sono collocati sulle direttrici della maglia prospettica, come gi\u00e0 era avvenuto per le lance nelle scene della \"Battaglia di San Romano\". Nonostante ci\u00f2 l'effetto generale \u00e8 innaturale e onirico, per via dello schematismo delle figure, delle tinte piatte che fanno risaltare le \"silhouettes\", le posizioni ripetute e innaturali, che ricordano le sequenze di un balletto.\nIl manto erboso \u00e8 popolato da una moltitudine di specie vegetali, indagate con minuzia descrittiva, che richiamano gli stilemi del tardogotico al quale Paolo Uccello fu sempre sommessamente fedele, tanto che la sua figura pu\u00f2 annoverarsi tra i protagonisti della mediazione tra arte rinascimentale e tradizione gotica. Vi \u00e8 una tecnica raffinata nel realizzare alcune foglie degli alberi con lamine d'oro."}
{"id": "2560806", "revid": "38120", "url": "https://it.wikipedia.org/wiki?curid=2560806", "title": "Gallipoli Calcio 2007-2008", "text": "Questa pagina raccoglie i dati riguardanti il Gallipoli Calcio nelle competizioni ufficiali della stagione 2007-2008."}
{"id": "2560813", "revid": "767487", "url": "https://it.wikipedia.org/wiki?curid=2560813", "title": "DFB-Pokal 1974-1975", "text": "La DFB-Pokal 1974\u201375 fu la 32\u00aa edizione della competizione. 128 squadre si sfidarono nei 7 turni della competizione. In finale l'Eintracht Frankfurt sconfisse 1\u20130, difendendo il titolo conquistato la stagione precedente. Fu la seconda vittoria del club nella competizione.\nFinale.\nEintracht Frankfurt(2\u00ba successo)"}
{"id": "2560816", "revid": "533647", "url": "https://it.wikipedia.org/wiki?curid=2560816", "title": "Acropolis Cup", "text": ""}
{"id": "2560818", "revid": "729019", "url": "https://it.wikipedia.org/wiki?curid=2560818", "title": "Stefano Miglietti", "text": "Oggi \u00e8 residente in provincia di Brescia, pratica la corsa estrema nel tempo libero; di professione \u00e8 imprenditore. Ha tre figli.\nBiografia.\nStefano Miglietti ha compiuto, in solitaria, diverse imprese nei deserti della Libia, Marocco e dell'Egitto. Ha inoltre partecipato ad alcune maratone estreme in Alaska e in Canada, conseguendo primati.\nIl 13 dicembre 2003 ha attraversato a piedi il deserto di Murzuq (nel Fezzan, all'estremo Sud Ovest della Libia e al confine con l'Algeria e il Niger). In 5 giorni e 23 ore ha percorso oltre 380\u00a0km e superato un dislivello complessivo, determinato dalle alte dune, pari a oltre 12.000 metri. Per la sua insolita impresa \u00e8 stato soprannominato dai Tuareg \"rajil cra\", che in lingua tamashek significa \"uomo che corre\".\nA febbraio 2005 partecipa alla competizione Yukon Artic Ultra, corsa in mezzo ai ghiacci del Canada, vincendo la manifestazione sportiva nella categoria \"Runner\".\nIl 20 gennaio 2006 ha compiuto un'impresa senza precedenti completando l'attraversata in solitaria e in modo autosufficiente del deserto chiamato il Gran Mare di Sabbia, in Egitto, 550\u00a0km. Per fare questo si \u00e8 dotato di uno speciale carretto del peso di 95\u00a0kg in cui riporre le attrezzature, gli alimenti e l'acqua necessaria alla sopravvivenza. La traversata \u00e8 stata compiuta in un tempo di 5 giorni e 23 ore, fra le oasi di Farafra e di Siwa.\nLa sua impresa \u00e8 stata collegata all'avvenimento del 523 a.C., quando l'armata persiana di Cambise, composta da 50.000 uomini, fu inghiottita proprio dal deserto Gran Mare di Sabbia durante una violenta tempesta di sabbia.\nIl 14 dicembre 2006 ha portato a compimento un'altra impresa in Egitto. In soli 3 giorni e 5 ore, avanzando a una velocit\u00e0 media di circa 9\u00a0km/h, ha attraversato a piedi da sud-est a nord-ovest il deserto del Gilf Kebir, 340 chilometri in totale, primo uomo al mondo a farlo.\nNel febbraio 2007 vince insieme all'amico Chicco Ghidoni la Yukon Arctic Ultra, in Canada. In 5 giorni e 6 ore (nuovo primato assoluto della gara) la coppia, trainando una slitta del peso di 20\u00a0kg in condizioni climatiche avverse (anche temperature di -40\u00a0\u00b0C) ha completato il tragitto della categoria \"300 miglia\".\nNel settembre 2008 Miglietti, nuovamente in solitaria, ha attraversato il deserto egiziano del \"Kharafish\", tra l'oasi di Farafra e quella di Dakhla. Il Kharafish \u00e8 divenuto cos\u00ec il quinto deserto attraversato a piedi dal runner italiano.\nNel gennaio 2011 Stefano ha realizzato un altro primato. Ha corso 10 maratone \"non stop\" nella deserto del Sahara. Il percorso totale si estendeva per 421,95\u00a0km. e toccava il deserto Nero (Black Desert), il Deserto Bianco (White Desert) e il Gran Mare di Sabbia (Great Sand Sea Desert). La distanza totale, pari al percorso di 10 maratone, \u00e8 stata coperta in 52 ore e 30 minuti - senza effettuare alcuna sosta per dormire. Partito il 28 gennaio alle ore 10:30, Stefano ha portato a termine la sua nuova sfida alle 15:00 del 30 gennaio 2011. 422 sono stati i Km reali percorsi dal runner bresciano.\nNel novembre 2012 Stefano ha portato a termine un'altra impresa sportiva da primato, spostando la soglia del limite umano. Ha corso per 250 Km per 38 ore consecutive senza acqua e senza cibo nella depressione di Qattara in Egitto, attraversando questo deserto in autosufficienza. Partito sabato 17 novembre alle ore 16:00 ha terminato la sua corsa il giorno luned\u00ec 19 novembre alle ore 6:00.\nNel novembre 2018 Stefano ha concluso con successo in Marocco un'altra iniziativa sportiva. Ha attraversato a piedi e concatenato i deserti di M\u2019Hamid el Ghizlane. In soli 4 giorni e 10 ore ha attraversato 4 Erg di dune (Erg Smar, Erg Ezzahar, Erg Chegaga, Erg Lihoudi), 2 Hammada (estesi plateaux rocciosi), correndo una parte del percorso nel letto prosciugato del Fiume Draa e attraversando l'arido Lago Iriki, per un totale di 530 Km. Le trib\u00f9 che lo hanno ricevuto all'arrivo nella Kasbah di M'Hamid lo hanno soprannominato \"The Animal\".\nNel novembre 2019 Stefano ha portato a termine insieme all'amica Giulia Scovoli una nuova avventura battezzata \"Proviamo Insieme\" ed avvenuta nei deserti del Marocco. In 5 giorni di marcia ha percorso 400 Km. lungo i territori desertici di Taragalte al confine con l'Algeria. Partito dalla localit\u00e0 di Zagora, alternando il traino e la spinta di uno speciale carretto con a bordo Giulia e muovendosi lungo le piste carovaniere di sabbia e roccia, ha raggiunto prima la localit\u00e0 di Foum Zguid, quindi attraversato la catena montuosa del Jebel Bani, attraversato il prosciugato Lago Iriki, concludendo questa impresa all'oasi di M'Hamid el Ghizlane. Attraverso questa avventura affrontata insieme, hanno voluto dimostrare che chiunque, con la tenacia e un amico al fianco, pu\u00f2 superare qualsiasi limite ed abbattere ogni barriera. Stefano, runner estremo, pu\u00f2 camminare ininterrottamente per giorni, Giulia invece non pu\u00f2 camminare affatto, perch\u00e9 nata con la spina bifida."}
{"id": "2560820", "revid": "1305772", "url": "https://it.wikipedia.org/wiki?curid=2560820", "title": "La stazione della stella morta", "text": ""}
{"id": "2560821", "revid": "200568", "url": "https://it.wikipedia.org/wiki?curid=2560821", "title": "Pingdingshan", "text": "Pingdingshan (in cinese: \u5e73\u9876\u5c71; in pinyin: P\u00edngd\u01d0ngsh\u0101n) \u00e8 una citt\u00e0 della Cina nella provincia del Henan."}
{"id": "2560833", "revid": "308843", "url": "https://it.wikipedia.org/wiki?curid=2560833", "title": "Processo di van Arkel-de Boer", "text": ""}
{"id": "2560839", "revid": "287204", "url": "https://it.wikipedia.org/wiki?curid=2560839", "title": "Newsweek Champions Cup and the Virginia Slims of Indian Wells 1990", "text": "Il Newsweek Champions Cup and the Virginia Slims of Indian Wells 1990 \u00e8 stato un torneo di tennis giocato sul cemento. \u00c8 stata la 14\u00aa edizione del \"Torneo di Indian Wells\", che fa parte della categoria ATP Super 9 nell'ambito dell'ATP Tour 1990, e della Tier II nell'ambito del WTA Tour 1990. Sia il torneo maschile che quello femminile si sono giocati all'Indian Wells Tennis Garden di Indian Wells in California: quello maschile dal 5 all'11 marzo, quello femminile dal 26 febbraio al 4 marzo 1990.\nCampioni.\nSingolare maschile.\n Stefan Edberg ha battuto in finale Andre Agassi, 6\u20134, 5\u20137, 7\u20136, 7\u20136\nSingolare femminile.\n Martina Navr\u00e1tilov\u00e1 ha battuto in finale Helena Sukov\u00e1, 6\u20132, 5\u20137, 6\u20131,\nDoppio maschile.\n Boris Becker / Guy Forget hanno battuto in finale Jim Grabb / Patrick McEnroe, 6\u20134, 6\u20133\nDoppio femminile.\n Jana Novotn\u00e1 / Helena Sukov\u00e1 hanno battuto in finale Gigi Fern\u00e1ndez / Martina Navr\u00e1tilov\u00e1, 6\u20132, 7\u20136(6)"}
{"id": "2560843", "revid": "62004", "url": "https://it.wikipedia.org/wiki?curid=2560843", "title": "Acqua &amp; Sapone-Caff\u00e8 Mokambo 2007", "text": "Questa voce raccoglie le informazioni riguardanti l'Acqua &amp; Sapone-Caff\u00e8 Mokambo nelle competizioni ufficiali della stagione 2007.\nStagione.\nLa squadra italiana Acqua &amp; Sapone-Caff\u00e8 Mokambo partecip\u00f2, nella stagione 2007, al circuito UCI Europe Tour, terminando al diciannovesimo posto tra le squadre.\nClassifiche UCI.\nUCI Europe Tour.\nPiazzamenti dei corridori dell'Acqua &amp; Sapone-Caff\u00e8 Mokambo nella classifica dell'UCI Europe Tour 2007.\nL'Acqua &amp; Sapone-Caff\u00e8 Mokambo chiuse in diciannovesima posizione con 801,6 punti."}
{"id": "2560844", "revid": "287204", "url": "https://it.wikipedia.org/wiki?curid=2560844", "title": "Alberto Belsue", "text": ""}
{"id": "2560853", "revid": "287204", "url": "https://it.wikipedia.org/wiki?curid=2560853", "title": "Francesco Besozzi", "text": "Biografia.\nFiglio del nobile Gabardino, inizi\u00f2 la propria carriera notarile nello studio dei notai Bartolomeo e Francesco Pagani da Rovello; la sua prima moglie fu Elisabetta Pagani da Rovello, dalla quale ebbe una sola figlia. Nei primi anni del Cinquecento fu sindaco fiscale del comune di Milano e nel 1509 venne scelto dalla cittadinanza milanese per comparire davanti a Luigi XII di Francia che, dopo la vittoriosa battaglia di Agnadello, riprendeva il possesso dei territori milanesi.\nFu un notaio molto attivo al suo tempo, come documentato dalle 41 filze contenenti suoi atti, dal 1482 fino alla sua morte oggi conservati presso l'archivio di Stato di Milano.\nLa sua secondo moglie fu Elisabetta Cittadini, figlia di Vincenzo e sorella del poeta Gerolamo Cittadini.\nMor\u00ec nel 1539, venendo sepolto nella cappella da lui voluta nella chiesa di San Maurizio a Milano.\nLa Cappella Besozzi.\nScampato all'epidemia di peste del 1524, in contrasto con precedenti indicazioni testamentarie, provvide a farsi erigere una degna sepoltura nella cappella di famiglia posta nella chiesa di S. Maurizio. Il 15 agosto 1530 il pittore Bernardino Luini licenzi\u00f2 per il Besozzi gli affreschi, ancor oggi ammirati, della cappella detta anche di Santa Caterina, dove il notaio venne poi sepolto nel 1539. La decorazione della \"Cappella Besozzi\", con i dipinti raffiguranti la vita della santa, costituisce uno degli ultimi lavori del Luini, successivamente il pittore decor\u00f2 il tramezzo del monastero francescano di Santa Maria degli Angeli a Lugano, morendo poco dopo il completamento di quest'opera, il cui pagamento venne riscosso dal figlio. \nSecondo una tradizione popolare, nata sulla scorta di una novella di Matteo Bandello, nel rappresentare la decapitazione di santa Caterina il Luini avrebbe raffigurato la contessa di Challant Bianca Maria Scapardone, decapitata a Milano nel 1526, per avere fatto uccidere uno dei suoi amanti.\nIl Besozzi viene ritratto in un affresco, abbigliato con l'abito notarile, inginocchiato, a mani giunte recanti un rosario, con capelli grigi e capo scoperto, mentre, sotto la protezione della Santa, volge uno sguardo reverenziale verso Cristo dipinto mentre viene slegato dalla colonna terminata la sua flagellazione; il tema della flagellazione era stato scelto dal Besozzi ed il Luini nell'eseguirlo evit\u00f2 di rappresentarlo nella cruenta forma orrorifica consueta del tempo, differenziando questo affresco da una sua precedente flagellazione dipinta a Milano 16 anni prima nella Chiesa di San Giorgio al Palazzo."}
{"id": "2560861", "revid": "1305772", "url": "https://it.wikipedia.org/wiki?curid=2560861", "title": "Love Devotion Surrender", "text": "Love Devotion Surrender \u00e8 un album di Carlos Santana pubblicato nel luglio del 1973, in collaborazione con il chitarrista John McLaughlin e con le rispettive band. L'album \u00e8 stato ispirato dagli insegnamenti di Sri Chinmoy ed \u00e8 nato come un tributo a John Coltrane. Nel 1973 l'album \u00e8 arrivato in sesta posizione in Austria ed in settima nella Official Albums Chart ed \u00e8 stato certificato come \"Gold\". Nel 2003, \"Love Devotion Surrender\" \u00e8 stato pubblicato dalla Columbia Records in formato CD con tracce bonus e versioni alternative dei brani.\nRetrospettiva.\nEntrambi i chitarristi erano recenti discepoli del guru Sri Chinmoy, e il titolo dell'album riporta i concetti fondamentali della filosofia di Chinmoy: \"Amore\" \"Devozione\" e \"Abbandono\". L'album \u00e8 stato creato come un omaggio al pioniere del jazz John Coltrane e contiene due composizioni di quest'ultimo, oltre a due brani di McLaughlin e ad un arrangiamento dei due chitarristi. Sri Chinmoy stesso ha detto, a proposito dell'album e del concetto di abbandono:\n\u00ab Purtroppo, la resa in Occidente \u00e8 fraintesa. Riteniamo che, se ci arrendiamo a qualcuno, che sar\u00e0 poi a spadroneggiare su di noi [...]. Ma dal punto di vista spirituale [...] quando entra il finito nell'infinito, diventa l'Infinito tutto in una volta. Quando entra una piccola goccia nell'oceano, non possiamo tracciare la goccia. Diventa il possente oceano \u00bb\nSia per gli uomini che erano diventati seguaci di Sri Chinmoy, sia per l'album ci fu un periodo di transizione spiritualmente e musicalmente, e \"Love Devotion Surrender\" \u00e8 stato una specie di \"esercizio pubblico\" per il loro s\u00e9 spirituale. Carlos Santana si stava muovendo dal blues verso il jazz e il fusion, esprimendo un \"risveglio spirituale\", mentre John McLaughlin stava per sperimentare la disgregazione della Mahavishnu Orchestra dopo essere stato criticato dagli altri membri della band. Santana era stato un fan di McLaughlin, il quale, nel 1971, lo aveva aggregato al guru di Sri Chinmoy, sotto il nome di \"Devadip\" (ovvero \"Occhio e lanterna di Dio\"). I due cominciarono a registrare insieme a partire dal 1972. Secondo il suo biografo, Marc Shapiro, Santana impar\u00f2 molto da McLaughlin.\nComposizioni.\nLa prima traccia, \"A Love Supreme\", \u00e8 una reinterpretazione della composizione \"Acknowledgement\" di John Coltrane dall'album \"A Love Supreme\" del 1965. \u00c8 caratterizzato da fraseggi tra i due chitarristi, Santana e McLaughlin, suonando la chitarra in un esteso ed improvvisato scambio di battute. Per la maggior parte dell'album, Santana \u00e8 posizionato nel canale sinistro mentre McLaughlin nel destro. Come l'originale, verso la fine di \"A Love Supreme\" \u00e8 possibile udire un canto (il quale \u00e8 stato accreditato ad Armando Peraza). \"Naima\" \u00e8 un'altra composizione di Coltrane, suonata con la chitarra acustica. Apparsa per la prima volta sull'album \"Giant Steps\" di Coltrane del 1959, \u00e8 una canzone dolce suonata in maniera molto semplice. \"The Love Divine\" appare di nuovo in \"A Love Supreme\", aprendosi con la frase cantata: \"\u00abthe love divine\u00bb\". La prima parte della canzone \u00e8 ampia con un'improvvisazione di Santana molto lunga, alternando frasi molto veloci a note sostenute (includendo una che viene suonata da 3:30 a 4:03). A met\u00e0 strada viene introdotto il canto, McLaughlin riprende con veloci riff di chitarra. Il canto ritorna, incorporando \"It's yours and mine\", e l'organo di Larry Young, con le percussioni, provvedono all'outro. \"Let us Go Into the House of the Lord\", un brano di quasi sedici minuti che conta una lunga serie di improvvisazioni su una lunga sequenza di accordi, \u00e8 stato accreditato come \"tradizionale\", ma Bob Palmer, scrivendo nella rivista \"Rolling Stone\", pensa che l'arrangiamento sia abbastanza vicino a \"To be described as a cop\" di Lonnie Liston Smith. L'ultima traccia, \"Meditation\", \u00e8 una composizione in cui McLaughlin suona il pianoforte e Santana la chitarra acustica.\nLe critiche sulle composizioni e sulle loro esecuzioni sono varie. Oltre al sospetto che \"Let us Go\" (Andiamo) sia pi\u00f9 o meno plagiato, Bob Palmer fa riferimento al \"trattamento superficiale\" del materiale di Coltrane, mentre il biografo di McLaughlin critica certi elementi, tra cui i passaggi di congas tipici di Santana in \"A Love Supreme\". Thom Jurek si presenta molto pi\u00f9 positivo, elogiando, per esempio, \"The Life Divine\".\nAccoglienza critica.\nI fan di Santana sono stati, a quanto pare, delusi; secondo Thom Jurek, \"Love Devotion Surrender\" \u00e8 stato un record di \"irrimediabile frainteso a suo tempo tra i fan di Santana\", anche se la biografia di Santana garantisce il contrario. Anche Paul Stump, autore di \"Go Head John\", una biografia di McLaughlin, \u00e8 a titolo definitivo negativo circa l'esecuzione dell'album e la direzione, dicendo che si trattava di \"un album spiritualmente zoppicante\", alternativamente criticando il tono di Santana e McLaughlin \"tendenze technophiliac\".\nThom Jurek, rivedendo l'album \"AllMusic\", loda l'album fortemente: \"Dopo tre decenni, \"Love Devotion Surrender\" ancora suona totalmente radicale ed \u00e8 una commovente bellezza\". Robert Palmer, che scrive per \"Rolling Stone\", \u00e8 ambivalente circa l'album. Pensa che il tono di Santana si pi\u00f9 espressivo di quello di McLaughlin, il quale, suggerisce Palmer, manca di sentimento e si basa sul tecnicismo.\n\u00c8 interessante notare i molti elogi dell'organista Larry Young: Larry Young, dice Thom Juker, \u00e8 il \"gel\" che unisce i due cos\u00ec differenti chitarristi e farli suonare insieme\".\nRemix.\nNel 2001, Bill Laswell, responsabile per i remix degli album di Bob Marley e i Miles Davis, ha estratto dei brani dagli album \"Illuminations\" e \"Love Devotion Surrender\", riunendoli insieme in un album chiamato \"The Divine Light\".\nClassifica.\nAlbum"}
{"id": "2560862", "revid": "834", "url": "https://it.wikipedia.org/wiki?curid=2560862", "title": "Membri dei Beach Boys", "text": ""}
{"id": "2560863", "revid": "1860334", "url": "https://it.wikipedia.org/wiki?curid=2560863", "title": "Schiavo d'amore (romanzo)", "text": "Schiavo d'amore \u00e8 un romanzo di formazione parzialmente autobiografico dello scrittore britannico William Somerset Maugham, pubblicato nel 1915. Narra la storia di Phil, giovane solitario che per via anche di un suo difetto fisico tender\u00e0 ad essere ancora pi\u00f9 timido; la vicenda parte dall'infanzia per proseguire alla infelice adolescenza e al compimento della maturit\u00e0 con la laurea in medicina e l'inizio della sua vita da medico.\nUna storia tormentata che tocca anche la passione di Phil per Mildred, una ragazza bella ma amorale e inetta che lo condurr\u00e0 quasi alla pazzia. Il titolo \u00e8 preso da uno dei postulati di Baruch Spinoza sulla schiavit\u00f9 umana (De servitute humana) presente nel quarto libro della sua Ethica.\nTrama.\nIl libro inizia nel 1885 con la morte della madre di Philip, Helen, quando questi non ha che 9 anni; anche il padre, un chirurgo, era venuto solo pochi mesi prima a mancare. Oramai orfano e con una malformazione congenita (un Piede equino-varo-supinato), si ritrova di punto in bianco a dover andar a vivere con gli zii William e Louisa in un piccolo villaggio di pescatori nella contea del Kent: la donna cerca in tutti i modi possibili di sostituire la madre perduta del nipote, mentre lo zio assume subito un atteggiamento freddo e distaccato.\nL'uomo, un prete anglicano con rigide convinzioni religiose, ha un'ampia collezione libraria e Philip trova presto nella lettura l'unica maniera di fuggire dalla realt\u00e0 della propria cruda esistenza terrena. Meno di un anno dopo viene inviato in collegio, ma la disabilit\u00e0 del ragazzo rende subito difficile per lui adattarsi in questa nuova situazione; William, d'accordo col preside della scuola, prova a far guadagnare una borsa di studio a Philip - oramai diciottenne - per l'Universit\u00e0 di Oxford, ma egli a tempo debito sceglie invece di recarsi in Germania.\nA Heidelberg il giovane vive in un ostello assieme ad altri studenti stranieri e, seppur in ristrettezze, risulta complessivamente felice del suo soggiorno estero; fa anche amicizia con un connazionale e dei ragazzi americani, con cui discute animatamente della filosofia di Arthur Schopenhauer ed assiste alle lezioni di Kuno Fischer. Ma tornato in patria per far apprendistato come commercialista viene tenuto a distanza in quanto creduto uno snob; mentre si trova in viaggio d'affari a Parigi \u00e8 ispirato a studiare arte in Francia: comincia cos\u00ec a frequentare i corsi, dopo aver preso una stanza squallida nel Quartiere latino, facendo nuove amicizie tra cui quella con Fanny.\nFanny Price \u00e8 una studentessa d'arte, povera e determinata anche se priva di talento, che inoltre ha un pessimo rapporto con il prossimo. La ragazza si innamora di Philip, che per\u00f2 ne \u00e8 all'oscuro; in ogni caso egli non prova lo stesso sentimento per lei. Dopo che il denaro della giovane \u00e8 finito, e con esso la possibilit\u00e0 di perseguire le proprie ambizioni artistiche, ella si suicida. Da questo momento Philip sentir\u00e0 il rimorso per non aver compreso le incredibili restrizioni, anche alimentari, cui era costretta, e per non averla potuta aiutare.\nEgli si rende ben presto conto che non diventer\u00e0 mai un artista professionista; tornato a casa dello zio decide infine di rimanere in Inghilterra e proseguir la carriera nel campo del padre. Alla facolt\u00e0 di medicina incontra Mildred, una giovane cameriera, e nei suoi confronti cade immediatamente e disperatamente innamorato, anche se lei non dimostra aver alcuna emozione particolare per lui: dopo avergli raccontato d'esser sposata, Phil, col cuore spezzato, entra in relazione con Norah, una donna gentile e sensibile (in seguito autrice di romanzi rosa).\nPi\u00f9 tardi Mildred, in stato di gravidanza, confessa a Phil che l'uomo per il quale l'aveva abbandonato non l'aveva in realt\u00e0 mai sposata. Philip interrompe il rapporto con Norah ed inizia a sostenere finanziariamente l'amata Mildred; lei per\u00f2 dopo un po' scompare col suo buon amico Harry. Philip rimane sgomento e s'imbatter\u00e0 nuovamente in lei quando ridotta in miseria, ha iniziato per sopravvivere a ricorrere alla prostituzione; sentendo una forte compassione la prende come domestica, anche se non la ama pi\u00f9: intanto il suo bambino muore e lei risulta essere ammalata di sifilide.\nQuando egli rifiuta i suoi tentativi d'approccio lei s'arrabbia, distruggendo la maggior parte dei suoi beni e lasciandolo per sempre: sommerso dalla vergogna e venuto ad esser rapidamente a corto di soldi Philip deve lasciare l'abitazione. Mentre si trova a lavorare in ospedale fa amicizia col signor Thorpe Athelny, un padre di famiglia affetto da itterizia, che ha vissuto fino a poco tempo prima a Toledo, in terra di Spagna: entusiasticamente egli sta traducendo le opere di San Giovanni della Croce.\nNel frattempo Philip fa degli investimenti azzardati nelle miniere sudafricane della Rhodesia, ma viene lasciato quasi al lastrico a causa degli eventi susseguenti alla Guerra anglo-boera; vaga per le strade senza alcuna meta per un paio di giorni prima che gli Athelny lo prendano con s\u00e9 trovandogli anche subito un impiego all'interno d'un grande magazzino, che Phil per\u00f2 immediatamente comincia ad odiare con tutte le proprie forze.\nIl suo talento per il disegno viene scoperto e riceve una promozione, oltre che un aumento di stipendio, ma il lavoro al negozio \u00e8 di breve durata: dopo che lo zio William muore, Philip eredita denaro sufficiente per permettergli di terminare gli studi di medicina, diventando finalmente un medico abilitato. Assume un posto temporaneo in ospedale col dottor South, un vecchio medico rancoroso la cui figlia ha interrotto ogni rapporto con lui dopo la morte della moglie.\nIl dottore viene per\u00f2 influenzato positivamente dalla natura di Philip e dopo un po' gli offre di lavorare assieme a lui nel proprio studio; anche se lusingato Phil rifiuta. Va a passare cos\u00ec le vacanze estive in compagnia degli Athelny in un villaggio immerso nel verde; ci si accorge presto che una delle loro figlie Sally, lo ama. Hanno una relazione e quando questa pensa d'essere incinta Philip decide d'accettare l'offerta del dottor South, cos\u00ec da poterla sposare tranquillamente.\nDopo qualche tempo, mentre si trovano alla National Gallery, sebbene abbia appreso che si trattava d'un falso allarme, Phil si fidanza ufficialmente con Sally concludendo che la maniera pi\u00f9 semplice per un uomo di vivere, nascere, lavorare, sposarsi e avere figli, \u00e8 allo stesso modo anche la pi\u00f9 perfetta."}
{"id": "2560864", "revid": "287204", "url": "https://it.wikipedia.org/wiki?curid=2560864", "title": "John Machin", "text": "\u00c8 noto soprattutto per aver sviluppato, nel 1706, una formula per il calcolo di pi greco, con la quale calcol\u00f2 pi con 100 cifre decimali.\nIl vantaggio di questa formula, derivata dalla formula di Leibniz, \u00e8 quello di essere rapidamente convergente. Questa, ed altre formule da essa derivate, furono la base per il calcolo di pi greco fino all'avvento del computer.\nFu segretario della Royal Society dal 1718 al 1747, e professore di astronomia al \"Gresham College\" di Londra dal 1713.\nFece parte della Commissione che nel 1712 esamin\u00f2 la disputa Leibniz-Newton.\nNel 1728 fu elencato come uno dei contributori alla Cyclopaedia di Chambers."}
{"id": "2560866", "revid": "287204", "url": "https://it.wikipedia.org/wiki?curid=2560866", "title": "Huber", "text": ""}
{"id": "2560873", "revid": "767487", "url": "https://it.wikipedia.org/wiki?curid=2560873", "title": "DFB-Pokal 1973-1974", "text": "La DFB-Pokal 1973\u201374 fu la 31\u00aa edizione del torneo. 32 squadre si sfidarono nei 5 turni della competizione. In finale l'Eintracht Frankfurt sconfisse l' 3\u20131 dopo i supplementari.\nFinale.\nEintracht Frankfurt(1\u00ba successo)"}
{"id": "2560875", "revid": "486946", "url": "https://it.wikipedia.org/wiki?curid=2560875", "title": "Wattenscheid", "text": ""}
{"id": "2560878", "revid": "203463", "url": "https://it.wikipedia.org/wiki?curid=2560878", "title": "Formula di Machin", "text": ""}
{"id": "2560881", "revid": "287204", "url": "https://it.wikipedia.org/wiki?curid=2560881", "title": "Newsweek Champions Cup and the Virginia Slims of Indian Wells 1990 - Singolare maschile", "text": "Il singolare del Newsweek Champions Cup and the Virginia Slims of Indian Wells 1990 \u00e8 stato un torneo di tennis facente parte dell'ATP Tour.\nStefan Edberg ha battuto in finale Andre Agassi 6\u20134, 5\u20137, 7\u20136, 7\u20136\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2560883", "revid": "834", "url": "https://it.wikipedia.org/wiki?curid=2560883", "title": "So tough/Carl &amp; the Passion", "text": ""}
{"id": "2560885", "revid": "1543377", "url": "https://it.wikipedia.org/wiki?curid=2560885", "title": "Alianza", "text": "Alianza \u00e8 un comune dell'Honduras facente parte del dipartimento di Valle.\nIl comune venne istituito nel 1847."}
{"id": "2560888", "revid": "1305772", "url": "https://it.wikipedia.org/wiki?curid=2560888", "title": "Surf's Up", "text": ""}
{"id": "2560892", "revid": "107098", "url": "https://it.wikipedia.org/wiki?curid=2560892", "title": "Selva di Zandobbio", "text": ""}
{"id": "2560894", "revid": "122496019", "url": "https://it.wikipedia.org/wiki?curid=2560894", "title": "Pakicetidae", "text": "I pakicetidi (Pakicetidae) sono una famiglia di cetacei estinti, vissuti nell'Eocene inferiore e medio. I loro resti si rinvengono principalmente nel subcontinente indiano. Si ritiene che questi animali fossero i cetacei pi\u00f9 antichi e primitivi.\nEvoluzione.\nQuesti animali erano prevalentemente terrestri e, a eccezione di alcune caratteristiche dell'orecchio, mostravano ben pochi adattamenti alla vita acquatica. Un frammento di mascella noto come \"Himalayacetus subathuensis\", dell'India, risale a circa 53 milioni di anni fa ed \u00e8 considerato il pakicetide pi\u00f9 antico; un cranio di \"Pakicetus inachus\", pi\u00f9 completo, \u00e8 stato ritrovato in strati risalenti a circa 50 milioni di anni fa. Entrambi questi animali sono stati ritrovati in depositi marini, e non di acqua dolce, a dimostrazione del fatto che i cetacei si svilupparono subito in un habitat di acque salate. Altri generi appartenenti a questa famiglia sono \"Ichthyolestes\" e \"Nalacetus\", anch'essi provenienti dal subcontinente indiano. \u00c8 possibile che la famiglia dei pakicetidi fosse un gruppo parafiletico, a causa del fatto che diversi generi sembrano possedere caratteri primitivi (una dentatura antiquata e la mancanza di seni peritimpanici nell'orecchio) ed evoluti (come piccoli fori mandibolari per il passaggio di vasi sanguigni e nervi)."}
{"id": "2560898", "revid": "834", "url": "https://it.wikipedia.org/wiki?curid=2560898", "title": "Surf's Up!", "text": ""}
{"id": "2560899", "revid": "122259647", "url": "https://it.wikipedia.org/wiki?curid=2560899", "title": "Protocetidae", "text": "I protocetidi (Protocetidae) sono una famiglia di cetacei estinti, vissuta nell'Eocene inferiore e medio (50 \u2013 40 milioni di anni fa). I loro resti sono stati ritrovati in Nordamerica, in Nordafrica e nel subcontinente indiano.\nCaratteristiche.\nIl cranio dei protocetidi era dotato di una regione sopraorbitale espansa, ma era privo di alcune caratteristiche dei cetacei successivi (la dentatura complessa e i seni dello pterigoide). Le vertebre del collo erano particolarmente corte e quelle dorsali e caudali erano conformate in maniera tale da permettere un'oscillazione corporea in senso laterale, al contrario di quanto avviene nei moderni cetacei.\nEvoluzione.\nQuesti animali sono considerati tra i cetacei pi\u00f9 antichi pi\u00f9 primitivi, e rappresentano un grado evolutivo intermedio tra i pakicetidi e i basilosauridi. Apparsi nell'Eocene inferiore, i protocetidi prosperarono per vari milioni di anni e si estinsero nell'Eocene medio, non prima di aver dato origine a cetacei pi\u00f9 evoluti. Tra le forme pi\u00f9 note sono da ricordare \"Protocetus\", che d\u00e0 il nome alla famiglia, vissuto in Africa e nel Vicino Oriente, \"Pappocetus\" della Nigeria (in precedenza erroneamente accostato all'origine dei delfini), \"Togocetus\" del Togo, \"Georgiacetus\" del Nordamerica, \"Maiacetus\", \"Indocetus\" e \"Rodhocetus\" del subcontinente indiano. Il curioso \"Makaracetus\", del Pakistan, era probabilmente dotato di una corta proboscide per afferrare molluschi e altri animali di fondale di cui si cibava."}
{"id": "2560900", "revid": "116886831", "url": "https://it.wikipedia.org/wiki?curid=2560900", "title": "Suddivisioni di Rio de Janeiro", "text": "Il comune di Rio de Janeiro \u00e8 amministrativamente e politicamente suddiviso in 33 regioni amministrative (\"Regi\u00f5es Administrativas\") che fanno capo a 7 subprefetture (\"Subprefeituras\"). Le circoscrizioni municipali erano in precedenza 18 e sono state ridotte a 6 nel dicembre del 2008.\nGeograficamente la citt\u00e0 \u00e8 suddivisa in quartieri (b\"airros\") che non hanno funzioni amministrative. Inoltre il territorio di Rio de Janeiro \u00e8 suddiviso a scopo urbanistico in 5 aree di sviluppo (\"\u00c1rea de Planejamento\").\nStoricamente e culturalmente la citt\u00e0 \u00e8 suddivisa in 4 grandi zone: la residenziale Zona Nord, la turistica e ricca Zona Sud, la Zona Ovest e il Centro.\nCircoscrizioni Municipali (o Municipi).\nLe circoscrizioni municipali istituite nel dicembre 2008 sono 6. A queste \u00e8 stata aggiunta la circoscrizione che ha giurisdizione sull'Ilha do Governador nel maggio del 2010.\nI presidenti del Municipio affiancano il sindaco della citt\u00e0 (\"prefeito\") nel governo del territorio con specifiche competenze e nominano i responsabili delle regioni amministrative.\nLe Circoscrizioni Municipali esistenti prima del dicembre 2008 erano 18:\nRegioni Amministrative.\nLe regioni amministrative sono state istituite nel 1960 e poi pesantemente riorganizzate nel 1981 insieme con i \"bairros\" e, dopo diverse modifiche e integrazioni, sono divenute 33.\nBairros.\nI \"bairros\" sono i quartieri di Rio de Janeiro. Pur non avendo una funzione amministrativa, ricoperta dalle regioni amministrative e dalle circoscrizioni, ma solo geografica e toponomastica, i \"bairros\" sono stati formalizzati nel 1981 quando ne vennero istituiti 153. Con successive modifiche il Comune di Rio de Janeiro li ha portati a 162."}
{"id": "2560901", "revid": "200568", "url": "https://it.wikipedia.org/wiki?curid=2560901", "title": "Kokomo", "text": ""}
{"id": "2560904", "revid": "1543377", "url": "https://it.wikipedia.org/wiki?curid=2560904", "title": "Amapala", "text": "Amapala \u00e8 un comune dell'Honduras, situato sull'isola Tigre e facente parte del dipartimento di Valle.\nIl comune venne istituito nel 1869."}
{"id": "2560905", "revid": "729019", "url": "https://it.wikipedia.org/wiki?curid=2560905", "title": "Louis Martin (nuotatore)", "text": "Biografia.\nPartecip\u00f2 alle gare di nuoto e di pallanuoto della II Olimpiade di Parigi del 1900.\nVinse tre medaglie di bronzo; una nei 4000m stile libero (con il tempo di 1:13'08\"4), una nei 200m stile libero per squadre con la \"Pupilles de Neptune de Lille\" (con un punteggio totale di 61) e una nella pallanuoto maschile, sempre con la stessa squadra, dopo aver perso 10-1 contro i britannici del Osborne Swimming Club, vincitori poi della medaglia d'oro.\nHa partecipato nella stessa edizione anche alle gare di nuoto dei 200m stile libero, classificandosi nono, dei 1000m stile libero, classificandosi quinto."}
{"id": "2560914", "revid": "767487", "url": "https://it.wikipedia.org/wiki?curid=2560914", "title": "Aramecina", "text": "Aramecina \u00e8 un comune dell'Honduras facente parte del dipartimento di Valle.\nL'abitato venne fondato a seguito della scoperta di importanti giacimenti minerari avvenuta nel 1578."}
{"id": "2560919", "revid": "767487", "url": "https://it.wikipedia.org/wiki?curid=2560919", "title": "Ganungulatum xincunliense", "text": "Il ganungulato (Ganungulatum xincunliense) \u00e8 un mammifero estinto forse vicino all'origine degli artiodattili, vissuto nel Paleocene superiore (circa 60 milioni di anni fa). I suoi resti sono stati ritrovati in Cina, nella provincia dello Jiangxi.\nClassificazione.\nQuesta specie fossile \u00e8 piuttosto importante, a causa di alcune caratteristiche che la avvicinerebbero agli artiodattili; la scoperta di \"Ganungulatum\" potrebbe gettare luce sull'origine di questo gruppo di mammiferi. La parte anteriore della mandibola di questo animale, infatti, richiama molto quella dell'artiodattilo primitivo \"Diacodexis\" (in particolare la specie \"D. pakistanensis\"), e sono state riscontrate somiglianze anche con un altro artiodattilo arcaico, \"Wutuhyus primiveris\", in particolare per quanto riguarda la morfologia dei molari. Tuttavia \"Ganungulatum\" conserva ancora alcune caratteristiche primitive dentarie, che lo avvicinano ugualmente a un gruppo di mammiferi condilartri, i mioclenidi (come \"Litaletes\"), da molti ritenuti i possibili antenati degli artiodattili. \"Ganungulatum\", quindi, potrebbe rappresentare una prova della correlazione tra questi due gruppi."}
{"id": "2560922", "revid": "339392", "url": "https://it.wikipedia.org/wiki?curid=2560922", "title": "Nastassia Novikava", "text": ""}
{"id": "2560923", "revid": "767487", "url": "https://it.wikipedia.org/wiki?curid=2560923", "title": "Combarbal\u00e1", "text": "Combarbal\u00e1 \u00e8 un comune del Cile della provincia di Limar\u00ed nella Regione di Coquimbo. Al censimento del 2012 possedeva una popolazione di 13.605 abitanti."}
{"id": "2560924", "revid": "1543377", "url": "https://it.wikipedia.org/wiki?curid=2560924", "title": "Caridad", "text": "Caridad \u00e8 un comune dell'Honduras facente parte del dipartimento di Valle.\nIl comune risultava come entit\u00e0 autonoma gi\u00e0 della divisione amministrativa del 1825."}
{"id": "2560928", "revid": "446353", "url": "https://it.wikipedia.org/wiki?curid=2560928", "title": "W\u00fcrzburg (radar)", "text": "Il W\u00fcrzburg anche noto come FuMg 65 era un impianto radar che fungeva principalmente da telemetro. Impiegato nel corso della seconda guerra mondiale era stato concepito per rilevare la presenza di velivoli alleati nello spazio aereo tedesco. Si trattava di fatto di un apparecchio radar sviluppato sulla base del FuMg 39 W\u00fcrzburg opportunamente modificato per essere installato sulle torri di controllo di tiro nei pressi delle diverse Flakt\u00fcrme costruite a presidio delle citt\u00e0 principali in Austria e Germania.\nSviluppo.\nLe origini di questo apparecchio radar risalgono alle specifiche esigenze avanzate dal generale Josef Kammhuber, a capo degli stormi aerei di caccia addetti alla difesa aerea notturna nei cieli tedeschi e nella conseguente realizzazione della \"Kammhuber-Linie\". Si trattava di una linea di difesa aerea lunga circa mille chilometri che si estendeva dalla Danimarca alla Francia con il compito di intercettare apparecchi nemici diretti verso la Germania. La linea era dotata di numerose postazioni di rilevamento dotate di vedette, fari e di una complessa rete di comunicazione che permetteva di trasmettere in tempo reale gli avvistamenti. Da qui scatur\u00ec l'esigenza di disporre di adeguati impianti radar non solo in grado di rilevare la presenza di apparecchi nemici nei cieli ma anche di guidare il tiro della contraerea da terra. A tale proposito fu sviluppato il sistema radar W\u00fcrzburg che doveva disporre di un adeguato raggio di azione. Pur trattandosi di un impianto radar molto primitivo diede una discreta prova di s\u00e9, quantomeno permettendo la rilevazione degli apparecchi, anche se la direzione del tiro risultava ancora relativamente poco precisa.\nModelli.\nIl sistema W\u00fcrzburg venne dispiegato in varie versioni nel corso della guerra. "}
{"id": "2560929", "revid": "767487", "url": "https://it.wikipedia.org/wiki?curid=2560929", "title": "Goascor\u00e1n", "text": "Goascor\u00e1n \u00e8 un comune dell'Honduras facente parte del dipartimento di Valle.\nIl comune risultava come entit\u00e0 autonoma gi\u00e0 nel censimento del 1791.\nQui nacque il militare e presidente honduregno Policarpo Paz Garc\u00eda. "}
{"id": "2560930", "revid": "155634", "url": "https://it.wikipedia.org/wiki?curid=2560930", "title": "Newsweek Champions Cup and the Virginia Slims of Indian Wells 1990 - Doppio maschile", "text": "Il doppio maschile del torneo di tennis Newsweek Champions Cup and the Virginia Slims of Indian Wells 1990, facente parte dell'ATP Tour, ha avuto come vincitori Boris Becker e Guy Forget che hanno battuto in finale Jim Grabb e Patrick McEnroe 4-6, 6-4, 6-3.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2560932", "revid": "287204", "url": "https://it.wikipedia.org/wiki?curid=2560932", "title": "Goascoran", "text": ""}
{"id": "2560936", "revid": "149727", "url": "https://it.wikipedia.org/wiki?curid=2560936", "title": "Distretti urbani di Bochum", "text": ""}
{"id": "2560937", "revid": "1543377", "url": "https://it.wikipedia.org/wiki?curid=2560937", "title": "Lamium", "text": "Lamium \u00e8 un genere di piante spermatofite dicotiledoni appartenenti alla famiglia delle Lamiaceae, dall'aspetto di piccole erbacee annuali o perenni dai tipici fiori labiati.\nEtimologia.\nUno dei primi studiosi dell'antichit\u00e0 ad usare il nome di questo genere (\"Lamium\") \u00e8 stato Plinio (Como, 23 \u2013 Stabia, dopo l'8 settembre 79), scrittore e naturalista latino, il quale ci indica anche una possibile etimologia: questo termine discenderebbe da un vocabolo greco \"\u201dlaimos\u201d\" il cui significato \u00e8 \u201cfauci \u2013 gola\u201d. Ma potrebbe discendere anche da altre parole greche: \"\u201dlamos\u201d\" (= larga cavit\u00e0), oppure dal nome di una regina libica \"\u201dL\u00e0mia\u201d\". In quest'ultimo caso il collegamento esiste in quanto le mamme greche, per far star buoni i loro bambini, descrivevano questa regina come un mostro capace di ingoiarli (come del resto fa il fiore di questa pianta quando un bombo entra nel tubo corollino in cerca del nettare).\nLa nomenclatura scientifica di questo genere, attualmente accettata (\"Lamium\"), \u00e8 stata proposta da Linneo (Rashult, 23 maggio 1707 \u2013Uppsala, 10 gennaio 1778), biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753. In realt\u00e0 prima ancora di Linneo fu Tournefort (Joseph Pitton de Tournefort (5 giugno 1656\u201428 dicembre 1708), botanico francese) ad usare per primo questa denominazione per un genere botanico.\nDescrizione.\nL'altezza media delle piante di questo genere varia tra i 10\u00a0cm e il metro. L'aspetto \u00e8 erbaceo a volte quasi cespitoso e comunque sempre foglioso. La forma biologica \u00e8 per met\u00e0 specie di tipo terofita scaposa (T scap), e per l'altra met\u00e0 di tipo emicriptofita scaposa (H scap); questo in base soprattutto al ciclo biologico che pu\u00f2 essere annuo (o eventualmente bienne) nel primo caso e perenne nel secondo. Le piante in genere hanno un odore sgradevole e possono essere sia glabre che pubescenti.\nRadici.\nLe radici sono del tipo a fittone per le terofite e del tipo rizomatoso per le emicriptofite.\nFusto.\nIl fusto in genere \u00e8 eretto (o prostrato-ascendente) e ramoso alla base. Ha una sezione quadrangolare a causa della presenza di fasci di collenchima posti nei quattro vertici, mentre le quattro facce sono concave. In alcune specie ai nodi inferiori il fusto pu\u00f2 radicare (emettere delle radici) oppure (in altre specie) la parte ipogea del fusto \u00e8 stolonifera. Inoltre facilmente pu\u00f2 presentarsi arrossato nella parte basale.\nFoglie.\nLe foglie, tutte picciolate, sono cuoriformi o ovato-triangolari o reniformi con apice arrotondato o acuto a seconda della specie. Lungo il fusto sono disposte in modo opposto (a due a due) e ogni verticillo \u00e8 alternato rispetto al precedente; sono inoltre prive di stipole. La superficie \u00e8 pubescente quasi tomentosa; il bordo \u00e8 grossolanamente dentato o crenato e sulla pagina inferiore sono presenti delle evidenti nervature. \nInfiorescenza.\nL'infiorescenza \u00e8 portata in vari verticilli ascellari sovrapposti lungo il fusto. Ogni verticillo \u00e8 composto da pochi fiori sessili (da 4 a 14 fiori) disposti circolarmente a corona poggianti su due brattee fogliose (o semplicemente delle foglie pi\u00f9 piccole rispetto a quelle lungo il fusto). I verticilli sono ravvicinati specialmente verso l'apice del fusto. La forma delle brattee \u00e8 ovale-cuoriforme con picciolo, pubescenti o lanose sulla pagina superiore pi\u00f9 o meno come le foglie vere e proprie. Le brattee del verticillo seguente sono disposte in modo alterno e sono sempre pi\u00f9 piccole di quelle inferiori.\nFiore.\nI fiori sono ermafroditi, zigomorfi (il calice \u00e8 pi\u00f9 o meno attinomorfo), tetraciclici (con i quattro verticilli fondamentali delle Angiosperme: calice\u2013 corolla \u2013 androceo \u2013 gineceo) e pentameri (calice e corolla formati da cinque elementi). Sono inoltre omogami (autofecondanti) e sono ricchi di nettare.\nFrutti.\nIl frutto \u00e8 una nucula acheniforme (chiamato schizocarpo) troncato all'apice; pi\u00f9 precisamente \u00e8 una drupa (ossia una noce) con quattro semi (uno per ovulo derivato dai due carpelli divisi a met\u00e0). Questo frutto nel caso delle Lamiaceae viene chiamato \u201cclausa\u201d. Le quattro parti in cui si divide il frutto principale, sono ancora dei frutti (parziali) ma monospermici (un solo seme) e privi di endosperma. I frutti si trovano all'interno del calice persistente.\nDistribuzione e habitat.\nOltre al Mediterraneo, e quindi l'Africa settentrionale (fino all'Abissinia), anche l'Asia extra-tropicale (fino alla Siberia) partecipa alla distribuzione delle specie di questo genere, alcune delle quali si trovano anche nell'America del nord e del sud (probabilmente sono naturalizzate dal periodo coloniale). Sul suolo italiano queste piante occupano un po' tutti i terreni, dalla zona dell'ulivo del Mediterraneo a quella del faggio collinare, fino ad arrivare al piano alpino.\nDelle undici specie spontanee della flora italiana, otto (a parte le sottospecie) vivono sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nSistematica.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. Il genere \"Lamium\" si compone di circa 20 - 30 specie gravitanti nella maggioranza dei casi attorno al bacino del Mediterraneo, una decina delle quali vivono spontaneamente in Italia. Nelle classificazioni meno recenti la famiglia Lamiaceae viene chiamata Labiatae.\nFilogenesi.\nIn base alle ultime ricerche filogenetiche la famiglia Lamiaceae \u00e8 suddivisa in 7 sottofamiglie; una di queste, Lamioideae, \u00e8 suddivisa in 10 trib\u00f9; una di queste trib\u00f9, Lamieae insieme ai generi \"Alajja\", \"Eriophyton\" e \"Stachyopsis\", contiene il genere di questa voce. All'interno del genere la specie \"L. galeobdolon\" (tradizionalmente descritta all'interno del genere \"Lamiastrum\") risulta essere \"gruppo fratello\" del resto del genere; il genere \"Wiedemannia\" \u00e8 nidificato all'interno di \"Lamium\"; la specie \"L. amplexicaule\" \u00e8 polifiletica e poliploide.\nTradizionalmente la classificazione scientifica di questo genere \u00e8 la seguente (ora superata dal sistema tassonomico APG - vedere la tabella in testa a questa voce):\nIn riferimento alle specie spontanee del territorio italiano il genere \"Lamium\" viene suddiviso in quattro sezioni:\nAltri Autori comunque suddividono diversamente il genere.\nVariabilit\u00e0.\nQuesto genere \u00e8 molto polimorfo, questo comporta la presenza di diverse variet\u00e0 per ogni specie, di ibridi interspecifici e naturalmente difficolt\u00e0 di ordine tassonomico. In effetti alcuni Autori tendono a includere in questo genere delle specie di altri generi strettamente correlati come \"Lamiastrum\" , \"Galeopsis\" , \"Wiedemannia\" e \"Leonurus\" . (Vedere il paragrafo \"Filogenesi\")\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della flora italiana) l'elenco che segue utilizza in parte il sistema delle chiavi analitiche.\nGeneri simili.\nQueste piante, quando non sono in fase di fioritura, possono facilmente essere scambiate per un'ortica (anche se i due generi appartengono a famiglie diverse: Urticaceae \u00e8 la famiglia per le \u201cortiche\u201d vere). Le specie di questo genere si distinguono soprattutto per la sezione del fusto: quadrata nelle piante del genere \"Lamium\", circolare nelle \u201cortiche\u201d vere e proprie. Mentre le foglie sono molto simili: da qui il nome comune (\u201cFalsa ortica\u201d) derivato da credenze antiche (un dizionario del X secolo chiama queste piante \u201c\"Ortica cieca\"\u201d) anche se naturalmente queste piante sono totalmente prive di peli urticanti e quindi non pungono (da qui un altro nome popolare per questo gruppo di specie: \u201cOrtica morta\u201d, ossia \u201c\"Urtica mortua\"\u201d dal testo \"Ortus Sanitatis\" del XV secolo).\nAl di l\u00e0 di questa apparente somiglianza con le \u201cortiche vere\u201d, nell'ambito della famiglia delle Lamiaceae, diversi sono i generi \u201cvicini\u201d (e quindi confondibili) a quello di questa voce. Qui sono elencati alcuni:\nUsi.\nGiardinaggio.\nL'utilizzo di queste specie da parte dell'uomo \u00e8 circoscritto principalmente al giardinaggio grazie anche alla loro elegante spiga di fiori. Sono del 1596 le prime documentazioni dell'ingresso di queste piante (\"L. orvala\") nei giardini europei. Nello sfruttamento orticolo le specie pi\u00f9 usate sono: \"L. orvala\", \"L. galeobdolon\", \"L. garganicum\" e \"L. maculatum\".\nAltro.\nAlcune larve di lepidotteri del genere \"Phlogophora\" della famiglia delle \"Noctuidae\" e del genere \"Coleophora\" della famiglia Coleophoridae si nutrono di queste piante."}
{"id": "2560938", "revid": "110157", "url": "https://it.wikipedia.org/wiki?curid=2560938", "title": "Punitaqui", "text": "Punitaqui \u00e8 un comune del Cile capoluogo della provincia di Limar\u00ed nella Regione di Coquimbo. Al censimento del 2012 possedeva una popolazione di 10.418 abitanti.\nQua \u00e8 nato l'ex calciatore Rodolfo Dub\u00f3."}
{"id": "2560941", "revid": "12405", "url": "https://it.wikipedia.org/wiki?curid=2560941", "title": "Poikovskij", "text": ""}
{"id": "2560943", "revid": "767487", "url": "https://it.wikipedia.org/wiki?curid=2560943", "title": "Langue (Honduras)", "text": "Langue \u00e8 una citt\u00e0 dell'Honduras facente parte del dipartimento di Valle.\nIl comune risultava come entit\u00e0 autonoma gi\u00e0 nella divisione amministrativa del 1896, dopo essere stato parte del comune di Goascor\u00e1n; ottenne lo \"status\" di citt\u00e0 il 15 settembre 1950."}
{"id": "2560944", "revid": "26564926", "url": "https://it.wikipedia.org/wiki?curid=2560944", "title": "Frangleterre", "text": ""}
{"id": "2560945", "revid": "729019", "url": "https://it.wikipedia.org/wiki?curid=2560945", "title": "Lewis e Harris", "text": "Lewis e Harris (in gaelico scozzese \"Le\u00f2dhas agus na Hearadh\") costituisce la pi\u00f9 estesa isola della Scozia e appartiene all'arcipelago delle isole Ebridi Esterne (Outer Hebrides).\nInoltre Lewis e Harris \u00e8 anche la pi\u00f9 grande isola britannica per estensione dopo la Gran Bretagna e l'Irlanda.\nGeografia.\nLa parte settentrionale dell'isola \u00e8 chiamata \u2018Lewis\u2019, mentre la parte meridionale \u2018Harris\u2019 ed entrambe sono spesso nominate come se fossero isole distinte. Il confine tra Lewis e Harris \u00e8 costituito da uno stretto istmo che parte da Loch Resort (Reasort) a Ovest fino a Loch Seaforth (Shiphoirt) a Est.\nL'isola non ha un nome comune sia in inglese che in lingua gaelica-scozzese. I nomi usati sono \u2018Lewis and Harris\u2019, \u2018Lewis with Harris\u2019. Harris with Lewis', etc.. Raramente si usa il nome di \u2018Isola Lunga\u2019 (\u2018the Long Island\u2019 in inglese, \u2018an t-Eilean Fada\u2019 in gaelico-scozzese), sebbene tale nome sia normalmente applicato alle intere Ebridi Esterne.\nHa in totale una superficie di 841 miglia quadrate (2178\u00a0km\u00b2) che rappresenta poco meno dell'1% dell'intera area della Gran Bretagna. \u00c8 situata a 24 miglia (39\u00a0km) dal punto pi\u00f9 vicino della terraferma da cui \u00e8 separata dal Minch.\nLa superficie di Harris \u00e8 in larga parte collinare o montagnosa, con pi\u00f9 di trenta colli sopra i 1000 piedi (300 metri).Lewis \u00e8 invece relativamente pianeggiante, eccetto nella parte sud-orientale, dove il Ben More raggiunge i 1874 piedi (571 metri) e nel sud-ovest, dove il Mealasbhal rappresenta il punto pi\u00f9 alto con i suoi 1885 piedi (575 metri).\nFino al 1975, Lewis apparteneva alla contea di \u2018Ross and Cromarty\u2019, mentre Harris all'\u2018Inverness-shire'. Oggi, l'intero gruppo di isole appartiene alla regione delle Isole Occidentali (Western Isles Council - Comhairle nan Eilean Siar).\nTrasporti.\nLa citt\u00e0 principale di Lewis \u00e8 Stornoway (Ste\u00f2rnabhagh) collegata attraverso traghetti a Ullapool e tramite voli regolari a Benbecula (Barra), Inverness, Aberdeen, Glasgow e Edimburgo.\nTarbert (An Tairbeart) \u00e8 collegata con traghetti a Skye e North Uist.\nIsole Minori.\nAltre isole disabitate nel gruppo di \u2018Lewis and Harris\u2019 sono Great Barnera (Be\u00e0rnaraigh \u00d9ig) e Scalpay (Sgalpaigh).\nTaransay (Tarasaigh) e Scarp (An Sgarp) sono invece le isole attualmente disabitate vicine al porto di Harris.\nStoria.\nL'isola \u00e8 la patria secolare del clan delle Highland MacLeod. I membri del clan residenti a Harris \u00e8 conosciuto come clan \u2018MacLeod di Harris\u2019 o \u2018MacLeod do MacLeod\u2019. I membri di Lewis sono conosciuti come clan \u2018MacLeod di Lewis\u2019."}
{"id": "2560946", "revid": "767487", "url": "https://it.wikipedia.org/wiki?curid=2560946", "title": "Monte Patria", "text": "Monte Patria \u00e8 un comune del Cile della provincia di Limar\u00ed nella Regione di Coquimbo. Al censimento del 2002 possedeva una popolazione di 30.276 abitanti."}
{"id": "2560947", "revid": "767487", "url": "https://it.wikipedia.org/wiki?curid=2560947", "title": "Il balio asciutto", "text": "Il balio asciutto (\"Rock-A-Bye Baby\")\n\u00e8 un film comico musicale del 1958 con protagonista Jerry Lewis, scritto e diretto da Frank Tashlin.\nTrama.\nClayton Poole \u00e8 un tecnico che ripara apparecchi televisivi in un paesino, mentre la sua ex fidanzata Carla Naples \u00e8 diventata una famosa star del cinema. Quando Carla sposa un torero messicano, che muore subito dopo il matrimonio, scopre di aspettare un bambino. Il suo manager, Harold Herman cerca di soffocare lo scandalo, che potrebbe distruggere la carriera di lei, rimandando Carla al paese natio, dicendo a tutti che si sta preparando in gran segreto per interpretare un nuovo ruolo, la protagonista del kolossal religioso \"La vergine bianca sul Nilo\". Carla torna da Clayton cercando aiuto, e lui accetta di prendersi cura del bambino quando nascer\u00e0.\nMa Carla partorisce ben tre gemelli, e Clayton scopre di dover essere sposato prima di poterli adottare, cos\u00ec sposa la sorella pi\u00f9 giovane di Carla, Sandy, che \u00e8 innamorata di lui da sempre. La stampa scopre la storia dei gemelli, e Carla racconta ai giornalisti che lei e Clayton sono in realt\u00e0 segretamente sposati. Sospettato di bigamia, Clayton scappa con i bambini fino a quando tutto l'equivoco viene chiarito.\nNove mesi dopo, Sandy d\u00e0 alla luce addirittura cinque gemelli, e ben presto una statua raffigurante Clayton e i suoi cinque figli viene eretta in suo onore nella piazza principale della cittadina.\nColonna sonora.\nLe canzoni nel film sono opera di Harry Warren (musica) e Sammy Cahn (testi):\nProduzione.\n\"Il balio asciutto\" \u00e8 vagamente ispirato ad un film di Preston Sturges, \"Il miracolo del villaggio\" (1944), con Eddie Bracken e Betty Hutton, e per questo motivo Sturges \u00e8 accreditato come sceneggiatore nei titoli del film, anche se non partecip\u00f2 veramente al progetto.\n\"Il balio asciutto\" venne girato tra il 18 novembre 1957 e l'8 gennaio 1958, e debutt\u00f2 a Los Angeles il 16 luglio 1958, seguito da una premi\u00e8re a New York il 23 luglio."}
{"id": "2560948", "revid": "1543377", "url": "https://it.wikipedia.org/wiki?curid=2560948", "title": "San Francisco de Coray", "text": "San Francisco de Coray \u00e8 un comune dell'Honduras facente parte del dipartimento di Valle.\nIl comune venne istituito nel 1867."}
{"id": "2560950", "revid": "599013", "url": "https://it.wikipedia.org/wiki?curid=2560950", "title": "Johannes Drost", "text": "Partecip\u00f2 alle gare di nuoto della II Olimpiade di Parigi del 1900 e vinse una medaglia di bronzo nei 200\u00a0m dorso."}
{"id": "2560951", "revid": "21880", "url": "https://it.wikipedia.org/wiki?curid=2560951", "title": "Specie di Lamium", "text": "Elenco delle specie di \"Lamium\":"}
{"id": "2560952", "revid": "110157", "url": "https://it.wikipedia.org/wiki?curid=2560952", "title": "San Antonio Museum of Art", "text": "Il San Antonio Museum of Art, anche conosciuto con l'acronimo \"SAMA\", \u00e8 un museo d'arte statunitense. Venne aperto al pubblico nel marzo del 1981 grazie allo stanziamento di fondi da parte di alcuni enti locali come la citt\u00e0 di San Antonio e di numerosi mecenati.\nAl momento dell'inaugurazione, il museo conteneva numerose opere d'arte appartenenti alle civilt\u00e0 precolombiane, al periodo del colonialismo spagnolo e all'arte latinoamericana in generale. Nel corso degli anni, la collezione del museo si \u00e8 espansa notevolmente, grazie alle numerose donazioni di privati. Sono state cos\u00ec create le sezioni dedicate all'arte egizia, all'arte romana, all'arte greca e all'arte cinese. Il museo \u00e8 oggi considerato uno fra i pi\u00f9 importanti per quanto riguarda le arti orientali."}
{"id": "2560953", "revid": "628767", "url": "https://it.wikipedia.org/wiki?curid=2560953", "title": "R\u00edo Hurtado", "text": "R\u00edo Hurtado \u00e8 un comune del Cile della provincia di Limar\u00ed nella Regione di Coquimbo. Al censimento del 2002 possedeva una popolazione di 4.754 abitanti."}
{"id": "2560955", "revid": "599013", "url": "https://it.wikipedia.org/wiki?curid=2560955", "title": "Jagertee", "text": "Lo Jagertee (Jagatee o J\u00e4gertee, letteralmente \"t\u00e8 del cacciatore\") \u00e8 una bevanda calda a base di t\u00e8 nero, \"obstler\" (particolare grappa alla frutta) eventualmente rum (simile ad un punch) e speziato alle erbe.\nLa bevanda \u00e8 diffusa in numerosi paesi dell'Europa centrale soprattutto in quelli di madrelingua tedesca soprattutto tra i turisti nelle Alpi.\nNonostante sia alquanto semplice da preparare, viene anche venduto nei negozi in bottiglia, in modo che sia semplice diluirlo in acqua bollente anche a casa (1/3 di bevanda e il resto acqua calda).\nStoria.\nNel XIX secolo questo particolare t\u00e8 era utilizzato dai cacciatori durante le lunghe attese nei freddi inverni. Oggi invece \u00e8 diventata una normale bibita da bar, soprattutto negli \"apr\u00e8s-ski\" causando molti incidenti tra gli sciatori.\nIl suo nome \u00e8 stato messo sotto la tutela delle bevande prodotte in Austria; ci\u00f2 ha comportato che in Germania che lo Jagertee venga venduto con il nome di \"Huttentee\" (\"t\u00e8 della capanna\") o \"Forstertee\" (\"t\u00e8 della foresta\").\nSi \u00e8 calcolato che vengano prodotti industrialmente circa /anno in Austria e circa /anno in Germania.\nNell'area del Tirolo storico, vi sono diverse ditte che impiegano ricette che possono fregiarsi del titolo di \"Original Jager-Tee\" ed una di queste con ingredienti naturali e senza coloranti viene prodotta in Alto Adige. \nAlcolicit\u00e0.\nLo Jagertee, come il vin brul\u00e9, \u00e8 molto meno alcolico del componente alcolico originale, poich\u00e9 durante il processo della sua preparazione gran parte dell'alcool brucia od evapora. Esso ha solitamente 12-15 gradi alcolici."}
{"id": "2560956", "revid": "110157", "url": "https://it.wikipedia.org/wiki?curid=2560956", "title": "Bochum-S\u00fcd", "text": "Bochum-S\u00fcd \u00e8 un distretto urbano (\"Stadtbezirk\") della citt\u00e0 tedesca di Bochum (Renania Settentrionale-Vestfalia). Ha una superficie di 27,11 km\u00b2 ed una popolazione di 50.866 abitanti.\nSuddivisione amministrativa.\nIl distretto urbano di Bochum-S\u00fcd si divide in 3 quartieri (\"Ortsteil\"):"}
{"id": "2560958", "revid": "767487", "url": "https://it.wikipedia.org/wiki?curid=2560958", "title": "San Lorenzo (Honduras)", "text": "San Lorenzo \u00e8 un comune dell'Honduras facente parte del dipartimento di Valle. Si affaccia sul golfo di Fonseca ed \u00e8 il principale porto dell'Honduras sul Pacifico.\nIl comune venne istituito il 12 aprile 1909."}
{"id": "2560961", "revid": "767487", "url": "https://it.wikipedia.org/wiki?curid=2560961", "title": "The Return of the Magnificent 7", "text": "The Return of the Magnificent 7 \u00e8 un album dei gruppi musicali R&amp;B The Supremes e Four Tops, pubblicato nel 1971 dalla Motown."}
{"id": "2560962", "revid": "155634", "url": "https://it.wikipedia.org/wiki?curid=2560962", "title": "Newsweek Champions Cup and the Virginia Slims of Indian Wells 1990 - Doppio femminile", "text": "Il doppio femminile del torneo di tennis Newsweek Champions Cup and the Virginia Slims of Indian Wells 1990, facente parte del WTA Tour 1990, ha avuto come vincitrici Jana Novotn\u00e1 e Helena Sukov\u00e1 che hanno battuto in finale Gigi Fern\u00e1ndez e Martina Navr\u00e1tilov\u00e1 6-2, 7-6.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2560965", "revid": "1442080", "url": "https://it.wikipedia.org/wiki?curid=2560965", "title": "Newsweek Champions Cup and the Virginia Slims of Indian Wells 1990 - Singolare femminile", "text": "Il singolare del Newsweek Champions Cup and the Virginia Slims of Indian Wells 1990 \u00e8 stato un torneo di tennis facente parte del WTA Tour 1990.\nManuela Maleeva Fragniere era la detentrice del titolo, ma quest'anno non ha partecipato.\nMartina Navr\u00e1tilov\u00e1 ha battuto in finale 6\u20132, 5\u20137, 6\u20131 Helena Sukov\u00e1.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2560967", "revid": "599013", "url": "https://it.wikipedia.org/wiki?curid=2560967", "title": "Touch (The Supremes)", "text": "Touch \u00e8 un album del gruppo musicale R&amp;B The Supremes, pubblicato nel 1971 dalla Motown."}
{"id": "2560969", "revid": "120646943", "url": "https://it.wikipedia.org/wiki?curid=2560969", "title": "Librinet.com", "text": "Librinet.com \u00e8 stata una delle principali librerie e case editrici virtuali italiane.\nHa svolto la propria attivit\u00e0 tra il 1997 e il 2003.\nStoria.\nLa societ\u00e0 ha iniziato la sua attivit\u00e0 on-line il 25 settembre del 1997. Augusto Vecchi ne \u00e8 stato amministratore delegato fino a febbraio del 2002. L'anno successivo la societ\u00e0 cess\u00f2 la sua attivit\u00e0. Librinet.com Srl aveva sede legale a Bolano e quella operativa presso Libritalia Srl. \nAnche se alla fine degli anni novanta, gli utenti di internet erano ancora pochi, secondo alcuni media Librinet.com era una delle pi\u00f9 visitate.\nNel 1999 la societ\u00e0 aveva in catalogo oltre 12.000 volumi di 360 case editrici.\nOltre a libri nuovi e fuori catalogo, su Librinet.com venivano commercializzati video, cassette VHS e in esclusiva, grazie ad una partnership con Zippo Italia Srl, gli accendini Zippo. Altra originale iniziativa: la vendita di \"libri a peso\" su internet. Al prezzo di 16.000 lire al chilo, l'utente poteva scegliere tra le bancarelle di librinet i volumi che con l'ausilio del mouse spostava sulla bilancia, che ne determinava il peso.\nNel 2003 la societ\u00e0 chiude mentre resta attivo il dominio Librinet.com, passato ad altri proprietari.\nLibrinet.com fu oggetto di studio da parte dell'Universit\u00e0 di Torino, che analizz\u00f2 anche questa azienda tra quelle ritenute \"scelta vincente\" nel corso \"Economia aziendale dell'e-commerce\" e del Politecnico di Milano.\nPubblicazioni.\nCon il marchio Librinet.com sono stati pubblicati una ventina di manuali e due romanzi: \"Sexwar - La guerra dei sessi\" di Sergio Bevilacqua e \"L'ultimo cavaliere di Carlo Raggi, quest'ultimo finalista al Premio Bancarellino del 2002"}
{"id": "2560970", "revid": "62004", "url": "https://it.wikipedia.org/wiki?curid=2560970", "title": "Yuliya Pechonkina", "text": ""}
{"id": "2560976", "revid": "108950373", "url": "https://it.wikipedia.org/wiki?curid=2560976", "title": "Yoro (Honduras)", "text": "Yoro \u00e8 una citt\u00e0 dell'Honduras, capoluogo del dipartimento di omonimo.\nIl comune risultava come entit\u00e0 autonoma gi\u00e0 nel censimento del 1791 ed ottenne lo \"status\" di citt\u00e0 il 10 febbraio 1852. \u00c8 conosciuta per la pioggia di pesci che avviene ogni anno all'inizio della stagione delle piogge, nel periodo maggio-giugno, nella pianura del \"Pantano\" a nordest del monte \"El Mal Nombre\" vicino alla citt\u00e0. L'evento, probabilmente causato da una tromba marina proveniente dalla costa atlantica, viene festeggiato ogni anno a Yoro con il \"Festival de la Lluvia de Peces\"."}
{"id": "2560977", "revid": "767487", "url": "https://it.wikipedia.org/wiki?curid=2560977", "title": "A sud del confine", "text": "A sud del confine (\"South of the Border\") \u00e8 un documentario di Oliver Stone del 2009, presentato alla 66\u00aa Mostra internazionale d'arte cinematografica di Venezia, il film \u00e8 scritto da Tariq Ali.\nIl film cerca di spiegare e documentare il \"fenomeno Chavez\", ex presidente venezuelano, e della rinascita socialista dell'America Latina.\nDopo la morte di Ch\u00e1vez, il documentario \u00e8 stato distribuito nelle sale cinematografiche italiane con il titolo Ch\u00e1vez - L'ultimo comandante da Movimento Film."}
{"id": "2560980", "revid": "228587", "url": "https://it.wikipedia.org/wiki?curid=2560980", "title": "Dynamite!", "text": "Dynamite! \u00e8 la terza ed ultima collaborazione discografica fra o due gruppi della Motown: le Supremes ed i Four Tops, pubblicato dall'etichetta nel dicembre 1971."}
{"id": "2560993", "revid": "767487", "url": "https://it.wikipedia.org/wiki?curid=2560993", "title": "Ned Steinberger", "text": "Inizio della carriera.\nFiglio del prestigioso fisico Jack, Ned Steinberger si laure\u00f2 in design al Maryland Institute of Art nel 1975 specializzandosi in scultura. Trasferitosi a New York, inizi\u00f2 quindi a lavorare per la Thronet Industries come disegnatore di mobili industriali. In futuro ricorder\u00e0 che i suoi inizi come designer di mobili, ed in particolare di sedie, gli hanno fatto acquisire una particolare attenzione per l'ergonomia degli oggetti e degli strumenti musicali.\nNello stesso periodo, divideva a Brooklyn un capannone per il taglio del legno con il liutaio Stuart Spector. All'epoca Spector si era fatto un nome nella cerchia degli esperti per le sue chitarre artigianali, ma, su suggerimento di un musicista, stava cercando di ampliare la propria produzione ai bassi elettrici. In tale situazione, l'incontro con Steinberger fu provvidenziale: nel 1976, infatti, il giovane designer creava il basso NS Model per Spector, imparando da quest'ultimo i segreti della produzione degli strumenti musicali.\nLe idee innovative di Steinberger erano sostanzialmente due:\n1) la constatazione della sostanziale inutilit\u00e0 della paletta, vale a dire l'estremit\u00e0 del manico, negli strumenti a corda. \nInfatti tale parte, lungi dal contribuire al tono dello strumento data la sua estraneit\u00e0 alla vibrazione delle corde e alla loro risonanza armonica, costituisce una causa di frizione delle stesse, le quali, passando attraverso il capotasto, sono soggette alla tensione che qui si accumula durante la vibrazione(trattandosi di un punto dove le corde hanno a disposizione uno spazio di vibrazione molto ristretto) e conseguentemente sono propense a scordarsi. L'intuizione di Steinberger fu quella di eliminare la paletta e il capotasto, spostando le chiavette per accordare all'opposta estremit\u00e0 del corpo, ossia in fondo al ponte, e ottenendo cos\u00ec un migliore e prolungato mantenimento dell'accordatura e un miglior bilanciamento complessivo dello strumento, il quale, liberato del peso della paletta e delle chiavette, non tende pi\u00f9 a scendere verso il basso quando tenuto a tracolla.\n2) la sperimentazione nell'utilizzo di materiali artificiali, alternativi al legno, nella costruzione.\nNella visione di Steinberger, infatti, il legno, pur nelle sue numerose variet\u00e0 e con gli accorgimenti derivanti da plurisecolari tecniche di lavorazione liuteristica, presenta delle propriet\u00e0 fisiche non ottimali per la realizzazione di strumenti musicali. In particolare, la densit\u00e0 di tale materiale non \u00e8 uniforme (si sa, tuttavia, che il legno pu\u00f2 essere pi\u00f9 o meno poroso in ragione della qualit\u00e0 considerata), ci\u00f2 che lo rende soggetto ad estensione e distensione al variare della temperatura e del tasso di umidit\u00e0. Tradizionalmente, nella produzione di chitarre elettriche si era ovviato a tale problema attraverso l'inserimento nel manico, la parte pi\u00f9 fragile, di una barra d'acciaio regolabile, attraverso la quale aggiustare la tensione del manico stesso (\u00e8 il cosiddetto truss rod).\nSforzandosi di trovare una soluzione a tali inconvenienti, Steinberger comincia a sperimentare con materiali artificiali fino a giungere alla creazione di un composto sintetico (detto \"Steinberger Blend\") molto pi\u00f9 denso del legno, in modo da poter sopportare uniformemente la tensione delle corde senza necessitare di un truss rod al suo interno, ed impermeabile, cos\u00ec da non essere affetto dalle variazioni di umidit\u00e0 nonch\u00e9 dal sudore delle mani del suonatore.\nNel 1977 vennero realizzati i primi prototipi del nuovo basso, ma, per ammissione stessa di Ned, avevano un suono pessimo. Fu pertanto necessario uno studio delle propriet\u00e0 armoniche del nuovo materiale, un incrocio tra fibra di carbonio e fibra di vetro, legate, a costituire la tastiera, da una resina epossidica. Tale composto, la cui formula chimica resta segreta, era stato sviluppato congiuntamente al produttore di barche Bob Young, il cui figlio musicista aveva incontrato Steinberger attraverso Stuart Spector.\nNel 1979, infine, vedeva la luce il nuovo basso L2, prodotto nel capannone di Brooklyn.\nL'L2 e la nascita della Steinberger Sound Co..\nIl nuovo basso era uno strumento assolutamente senza precedenti: privo di paletta, con un corpo di dimensioni ridotte (fino a farlo sembrare un remo) e interamente costruito in materiale sintetico, presentava altres\u00ec degli innovativi pickup magnetici attivi, prodotti dalla casa americana EMG. Questi erano dotati, anzich\u00e9 di un magnete permanente, di un elettromagnete, cio\u00e8 di una bobina interna all'avvolgimento trasduttore, polarizzata da una batteria a 9V che riduceva il fruscio e i disturbi tipici dei magneti permanenti. questi pick up, detti attivi, per distinguerli da quelli tradizionali, non hanno nulla a che vedere con il \"circuito attivo\" presente in altri strumenti, che modifica il segnale avvalendosi di un preamplificatore, alimentato da una batteria. \nQuando, lo stesso anno, fu presentato alla mostra estiva dell'Associazione Americana di Produttori di Strumenti Musicali (NAMM), il basso L2 ottenne riscontri entusiastici, al punto che i primi prototipi furono venduti a musicisti professionisti della caratura di John Entwistle degli Who, Tony Levin (allora con i King Crimson) e Andy West dei Dixie Dregs.\nPer iniziare una produzione industriale vera e propria, l'anno successivo Ned, dopo aver ottenuto un brevetto per l'L2, fond\u00f2 a Brooklyn la Steinberger Sound Corporation, partecipando, nel 1981, alla pi\u00f9 grande fiera europea per produttori di strumenti musicali, la Frankfurt Musik Messe. Nello stesso anno, del resto, la Industrial Designers Society of America riconosceva la genialit\u00e0 di Ned Steinberger conferendogli l'Industrial Designers Excellence Award, mentre la rivista Time dichiarava l'L2 \"uno dei cinque migliori disegni del 1981\". L'anno seguente, la Steinberger vinse anche il Reinforced Plastics/Composite Award della Society of The Plastics Industry Inc. e l'Award of Excellence from Materials Engineering.\nA questo punto la domanda per il basso Steinberger cominci\u00f2 ad aumentare vertiginosamente, superando, nel 1982, il 300% della capacit\u00e0 produttiva dell'impresa.\nPur digiuno di nozioni imprenditoriali, Ned Steinberger cap\u00ec che, per guadagnare abbastanza da produrre un numero di bassi sufficienti a soddisfare la domanda di mercato, avrebbe dovuto estendere la produzione anche al settore di mercato pi\u00f9 redditizio, vale a dire quello delle chitarre elettriche. Lo fece, tuttavia, a modo proprio.\nNewburgh e la GL2.\nPer aumentare la produzione del materiale sintetico che l'aveva resa celebre, la neonata impresa abbisognava di spazi pi\u00f9 ampi, di attrezzature pi\u00f9 sofisticate e di personale competente. Tuttavia, n\u00e9 le vendite n\u00e9 le finanze personali di Ned Steinberger potevano sostenere economicamente simili investimenti. Pertanto, il designer improvvisatosi imprenditore inizi\u00f2 a guardarsi intorno in cerca di finanziamenti. In quello stesso periodo, la piccola cittadina di Newburgh, nello Stato di New York, conosceva un periodo di alta disoccupazione dovuta alla chiusura degli stabilimenti di lavorazione del legname, principale attivit\u00e0 del luogo. Per risolvere questa situazione, il Newburgh City Council intraprese una politica di prestiti agevolati per gli imprenditori che intendessero aprire stabilimenti in citt\u00e0. Ned Steinberger ne approfitt\u00f2, e nel 1983 la Steinberger Sound Co. si trasfer\u00ec a Newburgh, dove aveva a disposizioni locali pi\u00f9 ampi e abbondanza di manodopera a buon mercato. Cos\u00ec sistematasi nella nuova sede, la casa si concentr\u00f2 sulla produzione di una chitarra elettrica.\nGi\u00e0 nel 1982 era iniziata la costruzione di un prototipo di chitarra elettrica secondo le caratteristiche del basso L2, ma per questa Steinberger volle sperimentare ulteriori innovazioni: mantenendo la forma \"minimalista\" e il materiale composito che erano la caratteristica dell'L2, si concentr\u00f2 sul ponte mobile. Questo accessorio, fino a quel momento, non aveva pi\u00f9 conosciuto significative innovazioni dal ponte della Fender Stratocaster, introdotto nel 1957. Partendo da un ponte basato su sellette munite di rotelle di ottone che consentivano lo scorrere delle corde su di esse quando la leva del vibrato fosse stata abbassata, Steinberger pens\u00f2 di aggiungere un \"braccio\" meccanico che, partendo dalla posizione della leva, si abbassasse e si alzasse secondo i movimenti della leva stessa. L'estremit\u00e0 uncinata di tale \"braccio\", poi, andava ad agganciarsi su appositi ganci situati su punti diversi della corsa del \"braccio\" stesso, permettendo cos\u00ec di fissare le corde a diversa tensione e di mutare l'accordatura della chitarra (da quella standard in Mi si poteva passare alle pi\u00f9 basse Re, Do e Si e alle pi\u00f9 alte Fa diesis e Sol) con un semplice movimento di leva, e quindi durante l'esecuzione musicale. Ci\u00f2 avrebbe aperto orizzonti musicali e compositivi fino a quel momento inesplorati.\nTale nuovo ponte, denominato \"Trans-Tremolo\" per la sua capacit\u00e0 di \"trasporre\" l'accordatura, fu installato di serie nella nuova chitarra, denominata GL. Essa, inoltre, montava i gi\u00e0 collaudati pickup EMG in assetto variabile: si poteva ordinare con due humbucker o con un humbucker al ponte e due single coil. Il successo della chitarra, lanciata nel 1983, fu travolgente, e molti musicisti professionisti (tra i quali si possono ricordare Mark Knopfler, Allan Holdsworth, Mike Rutherford e Eddie Van Halen) ben presto adottarono la GL.\nLa domanda di chitarre e bassi Steinberger continu\u00f2 a crescere per tutti gli anni successivi, al punto che nel 1984 una televisione dell'area di Boston dedic\u00f2 alla Steinberger una puntata del suo programma sulle imprese americane di successo, e lo stesso fece, alcuni anni pi\u00f9 tardi, un'emittente giapponese.\nCon l'aumento della domanda, tuttavia, crebbero anche le copie economiche degli strumenti Steinberger, spesso prodotti in Giappone e Corea, ma anche in Germania e negli stessi Stati Uniti, con materiali di mediocre qualit\u00e0. Sembra strano, di primo acchito, che queste copie, prodotte secondo tecniche convenzionali e in maniera approssimativa, potessero realmente erodere la quota di mercato della casa di Newburgh; tuttavia, non bisogna dimenticare come la produzione non fosse in grado di soddisfare la domanda, che la sopravanzava del 300%. In questa situazione, anche succedanei di una chitarra o un basso Steinberger, specialmente se a costi molto pi\u00f9 contenuti, dovettero apparire ai consumatori come una soluzione accettabile. Inizialmente Ned reag\u00ec con un'azione legale nei confronti di una casa giapponese e contro la tedesca Warwick per via del basso Spector, quindi decise che sarebbe stato molto pi\u00f9 redditizio concedere in licenza la propria tecnologia a queste marche. Tuttavia, ci\u00f2 avvenne solo con la tedesca Hohner."}
{"id": "2560994", "revid": "1543377", "url": "https://it.wikipedia.org/wiki?curid=2560994", "title": "Arenal (Honduras)", "text": "Arenal \u00e8 un comune dell'Honduras facente parte del dipartimento di Yoro.\nIl comune venne istituito nel 1856 con parte del territorio del comune di Olanchito."}
{"id": "2560997", "revid": "767487", "url": "https://it.wikipedia.org/wiki?curid=2560997", "title": "Grand Prix Hassan II 1990", "text": "Il Grand Prix Hassan II 1990 \u00e8 stato un torneo di tennis giocato sulla terra rossa.\n\u00c8 stata la 7\u00aa edizione del Grand Prix Hassan II,\nche fa parte della categoria World Series nell'ambito dell'ATP Tour 1990.\nSi \u00e8 giocato al Complexe Al Amal di Casablanca in Marocco, dal 5 al 12 marzo 1990.\nCampioni.\nSingolare.\n Thomas Muster ha battuto in finale Guillermo P\u00e9rez Rold\u00e1n 6-1, 6-7, 6-2\nDoppio.\n Todd Woodbridge / Simon Youl hanno battuto in finale Paul Haarhuis / Mark Koevermans 6-3, 6-1"}
{"id": "2561000", "revid": "76963", "url": "https://it.wikipedia.org/wiki?curid=2561000", "title": "Leslie Stefanson", "text": "Biografia.\nLa sua prima apparizione nel cinema risale al 1994 in \"Sonny &amp; Pepper - Due irresistibili cowboy\" ma il ruolo che l'ha resa celebre \u00e8 stato quello del capitano Elizabeth Campbell nel film del 1999 \"La figlia del generale\".\nDoppiatrici italiane.\nNelle versioni in italiano dei suoi film, Leslie Stefanson \u00e8 stata doppiata da:"}
{"id": "2561001", "revid": "1573940", "url": "https://it.wikipedia.org/wiki?curid=2561001", "title": "Max Hainle", "text": "Carriera.\nPartecip\u00f2 alle gare di nuoto e di pallanuoto della II Olimpiade di Parigi del 1900 e vinse una medaglia d'oro, nei 200m stile libero per squadre con la \"Deutscher Schwimm-Verband Berlin\" (con un punteggio totale di 33).\nPrese parte anche alla gara dei 1000 metri stile libero, arrivando quarto in finale, nuotando in 15'22\"6, e con la squadra del Berliner Swimming Club, al torneo olimpico di pallanuoto, perdendo ai quarti di finale per 3-2 contro i Pupilles de Neptune de Lille."}
{"id": "2561004", "revid": "1522738", "url": "https://it.wikipedia.org/wiki?curid=2561004", "title": "Sinistra Cristiana del Cile", "text": "Sinistra Cristiana del Cile (, IC) fu un partito politico cileno di orientamento cristiano-sociale operativo dal 1971 al 2013, che rimane per\u00f2 attivo come movimento politico.\nStoria.\nSinistra Cristiana fu fondata dalla componente progressista del Partito Democratico Cristiano del Cile, allora guidato dall'ex Presidente Eduardo Frei Montalva, in contrasto con la scelta della dirigenza di collocarsi all'opposizione del governo di Salvador Allende. La nuova formazione politica divenne parte integrante della coalizione \"Unidad Popular\" e, alle elezioni parlamentari del 1973, ottenne un seggio alla Camera.\nA seguito del colpo di Stato del 1973 rimase all'opposizione del regime fascista-militare di Augusto Pinochet e fu messo al bando. Con il ritorno alla democrazia, tuttavia non ha preso parte alla coalizione di centro-sinistra della \"Concertaci\u00f3n de Partidos por la Democracia\" formata dallo stesso Partito Democratico Cristiano del Cile, dal Partito Socialista del Cile, dal Partito per la Democrazia e dal Partito Radicale Social Democratico.\nSuccessivamente si alle\u00f2 col Partito Comunista del Cile e insieme al Partito Umanista dette vita alla coalizione di sinistra \"Juntos Podemos M\u00e1s\", alternativa sia al centro-sinistra che alla coalizione di centro-destra \"Alianza por Chile\".\nNel 2013 conflu\u00ec in Sinistra Cittadina, partito politico dissoltosi nel 2018.\nSinistra Cristiana rimane per\u00f2 attiva come movimento politico, partecipando anche alla coalizione Chile Digno."}
{"id": "2561005", "revid": "486946", "url": "https://it.wikipedia.org/wiki?curid=2561005", "title": "Bochum - Wattenscheid", "text": ""}
{"id": "2561006", "revid": "149727", "url": "https://it.wikipedia.org/wiki?curid=2561006", "title": "Bochum - S\u00fcd", "text": ""}
{"id": "2561007", "revid": "119632570", "url": "https://it.wikipedia.org/wiki?curid=2561007", "title": "Teodoro di Eraclea", "text": "Teodoro di Eraclea \u00e8 citato come vescovo di Eraclea Sintica sotto l'imperatore Costanzo III (o Costantino, secondo i codici Beta e Delta)\nAd Aquileia il mosaico dell'Aula sud \u00e8 riconosciuto come opera di un vescovo di nome Teodoro (314-320?), secondo il De Rubeis (\"Monumenta ecclesiae Aquileiensis\") di origine tracia."}
{"id": "2561011", "revid": "149727", "url": "https://it.wikipedia.org/wiki?curid=2561011", "title": "Distretti di Bochum", "text": ""}
{"id": "2561012", "revid": "149727", "url": "https://it.wikipedia.org/wiki?curid=2561012", "title": "Quartieri di Bochum", "text": ""}
{"id": "2561013", "revid": "22475", "url": "https://it.wikipedia.org/wiki?curid=2561013", "title": "Protungulatum donnae", "text": "Il protungulato (Protungulatum donnae) \u00e8 un mammifero primitivo, vissuto nel Paleocene inferiore (circa 64 milioni di anni fa). I suoi resti sono stati ritrovati in Nordamerica, ed \u00e8 considerato uno dei pi\u00f9 antichi progenitori degli ungulati.\nDescrizione.\nDelle dimensioni di un grosso ratto, questo animale \u00e8 conosciuto solo per scarsi resti fossili, principalmente ossa delle mascelle e della dentatura. \"Protungulatum\" \u00e8 uno dei primi mammiferi ad aver sviluppato una dentatura adatta a frantumare cibo vegetale: nonostante i suoi denti mostrassero ancora caratteristiche primitive, la loro forma era lunga e bassa, simile a quella dei successivi condilartri.\nClassificazione.\nDescritto per la prima volta nel 1965, questo animale \u00e8 stato immediatamente riconosciuto come un potenziale antenato degli ungulati. I suoi resti, tuttavia, sono stati inizialmente interpretati come risalenti al Cretaceo superiore, alla fine dell'era dei dinosauri. Successivi studi hanno dimostrato che la \u201cfauna di Bugcreek\u201d (come \u00e8 chiamata l'associazione tra dinosauri e mammiferi primitivi) \u00e8 in realt\u00e0 composta da fossili di due epoche diverse (Cretaceo superiore e Paleocene inferiore) mischiati insieme. \u00c8 probabile, quindi, che fossili come quelli appartenenti a \"Protungulatum\" e al \u201cproto-primate\u201d \"Purgatorius\" appartengano in realt\u00e0 al Paleocene.\nRitrovamenti pi\u00f9 recenti, avvenuti in Uzbekistan e risalenti senza dubbio al Cretaceo superiore, dimostrerebbero che mammiferi arcaici possedevano gi\u00e0 una dentatura simile a quella degli ungulati. Questi animali, noti come Zhelestidae, potrebbero essere antenati dei \"Protungulatum\".\nUno studio basato sulla scansione di un osso petroso isolato attribuito a \"Protungulatum\" ha indicato che alcune caratteristiche del labirinto osseo sono simili a quelle dei mammiferi mesozoici, e altre ancora avvicinerebbero \"Protungulatum\" ad alcuni mammiferi cenozoici del Sudamerica (Litopterna e Notoungulata) (Orliac e O'Leary, 2016). "}
{"id": "2561015", "revid": "373458", "url": "https://it.wikipedia.org/wiki?curid=2561015", "title": "Museo d'arte di San Antonio", "text": ""}
{"id": "2561020", "revid": "291370", "url": "https://it.wikipedia.org/wiki?curid=2561020", "title": "Charlotte di Calypso", "text": "Carriera.\nNel 2005 vince il concorso internazionale \"Elite Model Look\" e debutta a Milano nel mese di settembre nelle sfilate di Prada.\nNel luglio 2006 sfila a Parigi per le collezioni autunnali di Armani, Chanel e Christian Dior. Diventa il volto della campagna pubblicitaria di Topshop. Ad ottobre appare nella rivista \"Teen Vogue\" per pubblicizzare la borsa \"Gaucho\" di Christian Dior.\nNel 2007 \u00e8 il volto della campagna pubblicitaria per la fragranza \"Chance\" di Chanel. A settembre chiude le sfilate di Todd Lynn a Londra e nello stesso mese sfila a Milano per Blumarine, Dolce &amp; Gabbana, Gianfranco Ferr\u00e9 e La Perla.\nA febbraio 2008 sfila per la colleziona autunnale di La Perla, Moschino, Christian Lacroix e Junya Watanabe a Milano e Parigi. A settembre sale sulle passerelle francesi e italiane per Dolce &amp; Gabbana, Gucci, Jil Sander, Christian Lacroix, Karl Lagerfeld e Nina Ricci.\nViene fotografata da Taya Mayumi per \"French Revue de Modes\". A dicembre appare in un editoriale della celebre rivista \"Dazed\".\nNel 2009 apre le sfilate di Christian Dior a Parigi e chiude quella di Ralph Lauren a New York. Diventa il volto della campagna pubblicitaria di Ralph Lauren. Ad aprile appare sulla copertina della rivista italiana \"Flair\", fotografata da Magnus Unnar. A maggio compare in un editoriale di \"Marie Claire\" (Italia) e del britannico \"Harper's Bazaar\". A luglio chiude le sfilate di Christian Dior a Parigi. Ad agosto viene fotografata da Patrick Demarchelier per un editoriale di Vogue Francia. A settembre partecipa alla Settimana della moda di New York sfilando per Alexandre Herchkovitch, Altuzarra, Rad Hourani, Carlos Miele, Carolina Herrera, Derek Ham, Donna Karam, Jason Wu, Ralph Lauren, Lacoste e Badgley Mischka."}
{"id": "2561021", "revid": "165042", "url": "https://it.wikipedia.org/wiki?curid=2561021", "title": "Testacroce", "text": "Il testacroce (o \"testa-croce\" o \"testa a croce\") \u00e8 un organo meccanico che viene utilizzato nelle grandi macchine alternative, quali le motrici a vapore o i grossi motori diesel quali quelli impiegati per la propulsione navale.\nCaratteristiche ed utilizzo.\nIl testacroce collega lo stelo dello stantuffo al piede di biella, obbligando quest'ultimo a muoversi di moto rettilineo. Ci\u00f2 avviene in quanto il testacroce \u00e8 fornito di pattini che scorrono su apposite guide dell'incastellatura, obbligando quindi l'occhio di biella ad una traiettoria prefissata lungo l'asse del cilindro, scaricando cos\u00ec lo stantuffo della componente normale (perpendicolare allo scorrimento) della forza che si genera dall'accoppiamento. L'utilizzo del testacroce \u00e8 particolarmente indispensabile quando lo stantuffo ha una lunghezza limitata, che fornirebbe perci\u00f2 una insufficiente superficie di guida.\nI pattini del testacroce possono essere con o senza rivestimento antifrizione, e scorrono su guide che possono essere piane, a V o cilindriche.\nUn tipo particolare di testacroce si ha con il Giogo scozzese che realizza non solo il contenimento laterale della spinte, ma anche la completa trasformazione del moto rotatorio in lineare, o viceversa."}
{"id": "2561023", "revid": "393736", "url": "https://it.wikipedia.org/wiki?curid=2561023", "title": "Charlotte Beillard", "text": ""}
{"id": "2561024", "revid": "165042", "url": "https://it.wikipedia.org/wiki?curid=2561024", "title": "Testa a croce", "text": ""}
{"id": "2561026", "revid": "986213", "url": "https://it.wikipedia.org/wiki?curid=2561026", "title": "Anna Genoveffa di Borbone-Cond\u00e9", "text": "Era l'unica figlia femmina di Enrico II di Borbone, principe di Cond\u00e9, e di sua moglie, Carlotta Margherita di Montmorency; era quindi sorella di Luigi II, il \"Gran Cond\u00e9\".\nBiografia.\nInfanzia e giovent\u00f9.\nAnna Genoveffa nacque nella prigione del castello di Vincennes, nel quale i suoi genitori erano stati relegati per la loro opposizione al Maresciallo d'Ancre, il favorito della regina Maria de' Medici, che all'epoca era reggente per il figlio Luigi XIII di Francia, ancora minorenne.\nVenne educata con grande severit\u00e0 nel convento carmelitano in rue Saint-Jacques, a Parigi. I primi anni della sua infanzia vennero adombrati dall'esecuzione dello zio Enrico II, duca di Montmorency, unico fratello della madre, a causa dei suoi intrighi contro Richelieu nel 1632, nonch\u00e9 del cugino della madre, il conte Fran\u00e7ois de Montmorency-Boutteville, accusato di duello illegale nel 1635. I genitori di Anna Genoveffa riuscirono per\u00f2 a trattare la pace con il Cardinale Richelieu e cos\u00ec, nel 1635, poterono fare ritorno in societ\u00e0, dove ben presto la giovane principessa divenne una delle stelle dell\"'H\u00f4tel de Rambouillet\", che all'epoca era il centro di tutto quello che era colto, arguto e gaio in Francia.\n\"Dea della pace e della concordia\".\nNel 1642 Anna Genoveffa venne data in moglie a Enrico II d'Orl\u00e8ans, duca di Longueville, governatore della Normandia; egli era vedovo e aveva il doppio dell'et\u00e0 della giovane moglie; il matrimonio non fu felice. Dopo la morte di Richelieu suo padre divenne il capo del consiglio di reggenza durante la minore et\u00e0 di Luigi XIV, mentre suo fratello Luigi riport\u00f2 una grande vittoria nella battaglia di Rocroi, nel 1643; questi avvenimenti portarono la Duchessa ad assumere un'elevata importanza politica. Nel 1646 Anna Genoveffa accompagn\u00f2 il marito a M\u00fcnster, dove era stato inviato dal cardinale Giulio Mazzarino come ministro plenipotenziario; qui riusc\u00ec a esercitare il suo fascino sui diplomatici tedeschi che stavano lavorando alla Pace di Vestfalia e venne soprannominata \"Dea della pace e della concordia\".\nI giorni della Fronda.\nRitornata dal viaggio in Germania Anna Genoveffa si innamor\u00f2 del Duca di La Rochefoucauld, l'autore delle \"Massime\", il quale utilizz\u00f2 l'amore di Genoveffa per influenzarne il fratello e quindi guadagnarsi degli onori per s\u00e9 stesso.\nEssa fu uno dei personaggi principali e \"leader\" della prima Fronda, durante la quale cerc\u00f2 di portare a conoscenza del fratello Armando, principe di Conti, e del marito il diffuso malcontento; ella d'altronde fall\u00ec nell'attrarre al suo partito il \"Gran Cond\u00e9\" stesso, la cui lealt\u00e0 al trono port\u00f2 al rovesciamento del movimento.\nFu durante la prima Fronda che essa and\u00f2 a vivere all\"'H\u00f4tel de Ville\" e scelse la citt\u00e0 di Parigi come luogo in cui dare alla luce il figlio Carlo Paris, frutto della relazione adulterina con il Duca di La Rochefoucauld.\nLa pace d'altronde non la soddisfaceva, bench\u00e9 La Rochefoucauld riusc\u00ec a ottenere i titoli che desiderava. La seconda Fronda fu largamente merito suo, e in essa Anna Genoveffa gioc\u00f2 l'importantissimo ruolo di arruolare tra i ribelli prima il \"Gran Cond\u00e9\" e poi \"Gran Turenne\". Negli ultimi anni della guerra venne accompagnata in Aquitania dal Duca di Nemours: questa intimit\u00e0 diede a La Rochefoucauld una scusa per abbandonarla e fare ritorno dalla sua precedente amante, la Duchessa di Chevreuse.\nGiansenismo: un rifugio dalla disgrazia.\nAbbandonata dall'amante e caduta in disgrazia presso la corte, la Duchessa di Longueville trov\u00f2 rifugio nella religione; accompagn\u00f2 il marito nel suo incarico di governo presso Rouen e si dedic\u00f2 a opere caritatevoli. Prese come propria guida spirituale la badessa Antoine Singlin (1607-1644) di Port-Royal des Champs. Visse in Normandia fino al 1663, anno in cui mor\u00ec suo marito ed essa fece ritorno a Parigi.\nNella capitale inizi\u00f2 a sviluppare delle convinzioni gianseniste; la sua devozione religiosa, il ricordo della sua influenza durante i disastrosi giorni della Fronda e dell'amore che suo fratello Luigi portava per lei, la resero pi\u00f9 benvoluta. Il Re la perdon\u00f2 e si mostr\u00f2 rispettoso nei suoi confronti. Anna Genoveffa divenne cos\u00ec la pi\u00f9 grande protettrice dei giansenisti e fu nella sua casa che Antoine Arnauld, Pierre Nicole e No\u00ebl Lalane, autore di \"De la Gr\u00e2ce victorieuse\", vennero accolti. \u00c8 al suo interessamento che, in gran parte, devono essere attribuiti la scarcerazione dalla Bastiglia di Louis-Isaac Lemaistre de Sacy, la presentazione al governo di Simon Arnauld, marchese di Pomponne, e l'introduzione al Re di Antoine Arnauld.\nLe famose lettere di Anna Genoveffa al papa costituirono una parte importante del convento di Port-Royal e, finch\u00e9 rimase in vita, le suore dell'abbazia furono al sicuro.\nIl figlio maggiore, Giovanni Luigi Carlo, rinunci\u00f2 ai propri titoli e propriet\u00e0, divenendo un gesuita e assumendo il nome di Abb\u00e9 d'Orl\u00e9ans; il pi\u00f9 giovane, Carlo Paris, dopo avere condotto una vita di vizi e sregolatezze, venne ucciso in battaglia durante l'attraversamento del Reno nel 1673.\nNell'ultimo periodo della sua vita la salute inizi\u00f2 ad abbandonarla ed essa si ritir\u00f2 nel convento carmelitano dove era stata educata; nel 1679 Anna Genoveffa mor\u00ec e venne sepolta con grande sfarzo da parte del fratello Principe di Cond\u00e9, mentre il suo cuore, come da lei desiderato, venne mandato alle monache di Port-Royal des Champs.\nDiscendenza.\nEnrico II e Anna Genoveffa ebbero quattro figli:\nFonti su Anna Genoveffa.\nUna fonte sulla vita della Duchessa di Longueville \u00e8 il libro in due volumi scritto da Villefore il Giansenista, pubblicato nel 1738. Victor Cousin dedic\u00f2 ad Anna Genoveffa un'opera in quattro volumi (\"M.me de Longueville pendant la Fronde\") che offre un ritratto della sua epoca. Altri accenni si trovano in \"Portraits des femmes\" (1840) di Sainte-Beuve; la relazione della Duchessa con Port-Royal si possono studiare nelle memore di Arnauld e nelle cronache del convento.\nBibliografia.\nQuesta voce incorpora informazioni tratte da "}
{"id": "2561027", "revid": "165042", "url": "https://it.wikipedia.org/wiki?curid=2561027", "title": "Testa-croce", "text": ""}
{"id": "2561028", "revid": "599013", "url": "https://it.wikipedia.org/wiki?curid=2561028", "title": "Julius Frey", "text": "Partecip\u00f2 alle gare di nuoto della II Olimpiade di Parigi del 1900 e vinse una medaglia d'oro, nei 200m stile libero per squadre con la \"Deutscher Schwimm Verband Berlin\" (con un punteggio totale di 33).\nNella stessa Olimpiade, prese parte anche alla gara dei 200m stile libero, arrivando ottavo, con un tempo di 2'50\"4."}
{"id": "2561029", "revid": "22475", "url": "https://it.wikipedia.org/wiki?curid=2561029", "title": "Partito Liberale del Cile", "text": "Il Partito Liberale del Cile (in spagnolo: \"Partido Liberal de Chile\") \u00e8 un partito politico cileno fondato nel 2007 a seguito di una scissione dal Partito per la Democrazia, allora parte integrante della coalizione di centro-sinistra, la Concertazione dei Partiti per la Democrazia; affermatosi con il nome di ChilePrimero, ha assunto la denominazione anzidetta nel 2013.\nIl partito, schierato su posizioni centriste e socioliberali, \u00e8 nato dopo che alcuni esponenti del PPD, in particolare i senatori Jorge Shaulsohn e Fernando Flores, ebbero denunciato episodi di corruzione all'interno dello stesso partito e della sua coalizione. In vista delle elezioni del 2009 \"ChilePrimero\" ader\u00ec cos\u00ec all'alleanza di centro-destra, la Coalizione per il Cambiamento, senza tuttavia conseguire alcuna rappresentanza in Parlamento.\nNel 2013 ha assunto la denominazione di \"Partito Liberale del Cile\" e ha stretto un accordo con il Partito Progressista (coalizione \"Si tu queres, Chile Cambia\") e ha ottenuto un seggio alla Camera.\nIn occasione delle elezioni del 2013 ha aderito alla coalizione del Fronte Ampio e ha ottenuto due deputati."}
{"id": "2561033", "revid": "1573940", "url": "https://it.wikipedia.org/wiki?curid=2561033", "title": "Gardman", "text": "Gardman (in Armeno: \u0533\u0561\u0580\u0564\u0574\u0561\u0576) era un'antica regione della provincia di Utik situata nel Regno di Armenia e Albania Caucasica. Venne governata dalla famiglia locale di Mihranid di origine persiana, che pi\u00f9 tardi divenne la dinastia regnante dell'Albania Caucasica. La regione di Gardman fu conquistata dagli arabi nell'855. I Mihranidi governarono la regione ancor prima del 390 fino almeno all'anno 855."}
{"id": "2561034", "revid": "767487", "url": "https://it.wikipedia.org/wiki?curid=2561034", "title": "Boubacar Kon\u00e9", "text": ""}
{"id": "2561035", "revid": "287204", "url": "https://it.wikipedia.org/wiki?curid=2561035", "title": "William Rutherford", "text": "\u00c8 noto per aver calcolato nel 1841 208 cifre di pi greco (di cui 152 corrette), superando il record precedente di Jurij Vega, che nel 1759 diede 126 cifre corrette.\nPer i calcoli us\u00f2 la formula:\nAl 2020, il record appartiene allo statunitense Timothy Mullican, che il 29 gennaio 2020 ha terminato il calcolo di miliardi(5 x 1013) di cifre di pi greco, impiegando 303 giorni per effettuare il calcolo tramite vari computer e server."}
{"id": "2561042", "revid": "298229", "url": "https://it.wikipedia.org/wiki?curid=2561042", "title": "Marco Olmo", "text": " \u00c8 tesserato per la societ\u00e0 Atletica Roata Chiusani.\nBiografia.\nCarriera.\nMarco Olmo ha intrapreso l'attivit\u00e0 podistica a 27 anni. Dopo un periodo passato a gareggiare nella corsa in montagna e nello scialpinismo, all'et\u00e0 di quarant'anni ha iniziato ad affrontare competizioni estreme nel deserto africano, quali la Marathon des Sables, 230\u00a0km in autosufficienza alimentare nel deserto marocchino, la Desert Cup (168\u00a0km nel deserto giordano), la Desert Marathon in Libia e la Maratona dei 10 Comandamenti (156\u00a0km sul Monte Sinai). Ha gareggiato in Martinica nel \"Tchimbe-Raid\", dove si \u00e8 piazzato quinto, e ha partecipato anche alla Badwater Ultramarathon nel deserto della California: 135 miglia non-stop tra la Valle della Morte e le porte del Monte Whitney che si corrono con temperature che superano i 126 \u00b0F (circa 52\u00a0\u00b0C).\nA 58 anni \u00e8 diventato Campione del Mondo vincendo l'Ultra Trail du Mont Blanc: 167\u00a0km attraverso Francia, Italia e Svizzera oltre 21 ore di corsa ininterrotta attorno al massiccio pi\u00f9 alto d'Europa.\nHa vestito la maglia azzurra in due occasioni: nel 2002 per partecipare alla 24 ore di corsa a Gravigny in Francia classificandosi 23\u00ba (199\u00a0km 931m), e nel 2009 in occasione del \"Campionato del Mondo IAU individuale di UltraTrail\" a Serre Chevalier sulle alpi francesi; ottenendo un 14\u00ba posto in classifica generale e arrivando 1\u00ba nella categoria veterani. \nNel 2016 vince in Bolivia l'Ultra Bolivia Race: quasi 170 km in 6 tappe nel deserto boliviano attorno ai 4000 m di altitudine.\nVita privata.\nMarco Olmo \u00e8 diventato vegetariano a 37 anni per scelta salutistica. Poi l'essere vegetariano si \u00e8 trasformato per lui \u2013 come ha dichiarato\u00a0\u2013 in una filosofia di vita: \u00ab\u00e8 diventato una forma di religione, un modo di vedere con occhi diversi il mondo. Un animale per me non \u00e8 un pasto, ma un essere vivente. E con il vegetarianesimo si risolverebbe gran parte della tragedia della fame nel mondo\u00bb.\nIl film-documentario.\n\u00c8 stato realizzato, ad opera dei registi Paolo Casalis e Stefano Scarafia, un film-documentario dedicato a Marco Olmo, dal titolo \"Il Corridore - The Runner\".\nIl film, sottotitolato in lingua inglese, francese e spagnola, racconta un'intera stagione agonistica del corridore di Robilante, quella del 2008, oltre a ripercorrere le tappe di una entusiasmante carriera sportiva.\nIl film si sofferma in modo particolare sull'aspetto umano, sul percorso personale e sul vissuto di Marco Olmo, le sue motivazioni, i suoi pensieri, le difficolt\u00e0 di un atleta ormai sessantenne che si trova a gareggiare con gli atleti pi\u00f9 forti al mondo nella sua specialit\u00e0, l'Ultra-Trail.\nIl linguaggio cinematografico \u00e8 quello del documentario, che alterna lunghe pause di riflessione e introspezione nella vita del personaggio a momenti di esaltante racconto in presa diretta, in particolare nel finale, con il racconto dell'Ultra Trail du Mont Blanc.\nLa Canzone.\nNel 2009 il gruppo indipendente genovese Ex-Otago gli ha dedicato, nell'album Mezze stagioni, una canzone dal titolo \"Marco Corre\", canzone con cui hanno concorso alla selezione Sanremo Nuova Generazione 2010, risultando per\u00f2 esclusi.\nI libri.\nA ottobre 2009 \u00e8 uscito il libro \"Correre \u00e8 un po' come volare - conversazioni con Marco Olmo\" scritto dal giornalista Franco Faggiani, \nNel settembre 2012 \u00e8 uscito il secondo libro \"Il corridore - Storia di una vita riscattata dallo sport\" scritto dallo stesso Olmo in collaborazione con Gaia De Pascale ed edito da \"Ponte alle Grazie\", casa editrice di Adriano Salani Editore SpA.\nNell'ottobre 2016 \u00e8 uscito il terzo libro \"Il miglior tempo. Esercizio, alimentazione e stile di vita per essere sani e attivi a tutte le et\u00e0\" scritto insieme ad Andrea Ligabue.\nNel 2018 \u00e8 uscito il suo quarto libro \"Correre nel grande vuoto.\""}
{"id": "2561044", "revid": "1573940", "url": "https://it.wikipedia.org/wiki?curid=2561044", "title": "Max Sch\u00f6ne", "text": "Partecip\u00f2 alle gare di nuoto della II Olimpiade di Parigi del 1900 e vinse una medaglia d'oro, nei 200\u00a0m stile libero per squadre con la \"Deutscher Schwimm-Verband Berlin\" (con un punteggio totale di 33)."}
{"id": "2561048", "revid": "1005847", "url": "https://it.wikipedia.org/wiki?curid=2561048", "title": "Socialismo Allendista", "text": ""}
{"id": "2561051", "revid": "1745361", "url": "https://it.wikipedia.org/wiki?curid=2561051", "title": "Doppio senso", "text": ""}
{"id": "2561053", "revid": "1573940", "url": "https://it.wikipedia.org/wiki?curid=2561053", "title": "Herbert von Petersdorff", "text": "Carriera.\nPartecip\u00f2 alle gare di nuoto della II Olimpiade di Parigi del 1900 e vinse una medaglia d'oro, nei 200\u00a0m stile libero per squadre con la \"Deutscher Schwimm-Verband Berlin\" (con un punteggio totale di 33).\nInoltre prese parte con la squadra del Berliner Swimming Club, al torneo olimpico di pallanuoto, perdendo ai quarti di finale per 3-2 contro i Pupilles de Neptune de Lille.\nTuttavia Bill Mallon, scrittore e cofondatore della Societ\u00e0 internazionale degli storici olimpici, nel suo libro \"The 1900 Olympic Games, Results for All Competitors in All Events, with Commentary\" sostiene che von Petersdorff non ebbe mai preso parte alle gare di nuoto, a differenza di quanto riportato nel database del CIO."}
{"id": "2561055", "revid": "1718925", "url": "https://it.wikipedia.org/wiki?curid=2561055", "title": "Arezzo", "text": "Arezzo () \u00e8 un comune italiano di abitanti, capoluogo dell'omonima provincia in Toscana. Fu sede della pi\u00f9 antica universit\u00e0 della Toscana, e una delle prime in Europa. Conosciuta come citt\u00e0 dell'oro e dell'alta moda, \u00e8 stata patria di artisti e poeti quali Francesco Petrarca, Giorgio Vasari, Guido d'Arezzo, Guittone d'Arezzo, Cenne della Chitarra, e nelle vicinanze di Michelangelo Buonarroti. Famosa per gli affreschi di Piero della Francesca all'interno della cappella della basilica di San Francesco e per il crocifisso di Cimabue all'interno della chiesa di San Domenico, \u00e8 nota anche per l'importante Giostra del Saracino, che divide la citt\u00e0 in 4 quartieri. Il quartiere di Porta Crucifera (conosciuto anche come \"Colcitrone\"), il Quartiere di Porta del Foro (conosciuto anche come \"Quartiere di Porta San Lorentino\"), il Quartiere di Porta Sant'Andrea e il Quartiere di Porta Santo Spirito (noto anche come \"Quartiere della Colombina\" e corrispondente all'antico Quartiere di Porta del Borgo).\nGeografia fisica.\nTerritorio.\nLa citt\u00e0 di Arezzo \u00e8 situata nella parte settentrionale della Valdichiana; i due torrenti che l\u2019attraversano, il Castro e il Vingone, si gettano nel Canale Maestro della Chiana, che ripercorre l\u2019alveo dell\u2019antico fiume Clanis. Direttamente a nord della citt\u00e0 ha inizio il Casentino, che \u00e8 la valle percorsa dal primo tratto dell'Arno; a nord-ovest si trova la Valdarno superiore, sempre percorsa dall'Arno nel tratto che scorre fra Arezzo e Firenze. Tramite l'agevole valico del Torrino, la valle del Cerfone e il passo della Scheggia si ha accesso a nord-est alla quarta vallata, la Valtiberina, percorsa dal primo tratto del Tevere.\nIl territorio del comune \u00e8 molto ampio e vario: si passa dalla pianura della Val di Chiana alle colline, a sud della citt\u00e0, e a zone montuose, soprattutto ad est. Come conseguenza della grande estensione del territorio comunale i comuni confinanti sono numerosi: ad ovest e a sud sono Civitella in Val di Chiana, Monte San Savino, Marciano della Chiana, Castiglion Fiorentino e Cortona; a nord-ovest ancora Civitella in Val di Chiana, Laterina e Castiglion Fibocchi; a nord-est Capolona e Subbiano; ad est Anghiari, Monterchi e i due comuni umbri di Citt\u00e0 di Castello e Monte Santa Maria Tiberina (aretino fino al 1927).\nClima.\nIl clima della citt\u00e0 di Arezzo e delle zone limitrofe presenta le caratteristiche di continentalit\u00e0 pi\u00f9 accentuate di tutta la Toscana, vista la posizione a cavallo tra il Valdarno e la Val di Chiana con la dorsale appenninica nelle relative vicinanze.\nSecondo la classificazione dei climi di K\u00f6ppen il clima della citt\u00e0 di Arezzo appartiene al gruppo Cfa (clima subtropicale umido), anche se secondo taluni vista l\u2019estrema vicinanza appenninica borderline con il clima del gruppo Cfb (clima oceanico) in quanto la temperatura media del mese pi\u00f9 caldo \u00e8 soltanto di poco superiore a 22\u00a0\u00b0C (22.1\u00a0\u00b0C secondo la media 1971-2000).\nLe precipitazioni presentano un carattere irregolare, perch\u00e9 la zona pu\u00f2 essere influenzata sia dalle correnti umide atlantiche che da quelle secche continentali provenienti da settentrione e da oriente.\nL'escursione termica risulta elevata sia nei valori giornalieri che annui. La neve in inverno non \u00e8 rara e la media storica si aggira intorno ai 20\u00a0cm annui ma fra il 2001 al 2012 l'accumulo medio annuo \u00e8 sceso a 8,25\u00a0cm in base ai rilevamenti effettuati alla stazione meteorologica dell'Aeronautica Militare.\nLe temperature estreme registrate nel territorio comunale sono la massima assoluta di +42,1\u00a0\u00b0C registrata alla stazione meteorologica di Arezzo San Fabiano il 4 agosto 2017 e la minima assoluta di -20,2\u00a0\u00b0C registrata alla stazione meteorologica di Arezzo Molin Bianco l'11 gennaio 1985, seguita dalla minima assoluta di -20,0\u00a0\u00b0C registrata alla stazione idrologica di Palazzo del Pero (frazione all'estremit\u00e0 orientale del territorio comunale) il 13 gennaio 1968 e il 7 gennaio 1985.\nStoria.\nCitt\u00e0 etrusca.\nArezzo sorse in epoca pre-etrusca in una zona abitata fin dalla preistoria, come dimostra il ritrovamento di strumenti di pietra e del cosiddetto \"Uomo dell'Olmo\", risalente al Paleolitico, avvenuto nei pressi della frazione dell'Olmo durante i lavori di scavo di una breve galleria della linea ferroviaria Roma-Firenze nel 1863.\nLa zona posta nella parte nord della Valdichiana ove confluisce il Casentino e il Valdarno, \u00e8 infatti passaggio naturale per chi voglia attraversare l'Appennino. Si ha notizia poi di insediamenti stabili di epoca pre-etrusca in una zona poco distante dall'attuale area urbana, il colle di San Cornelio, dove si sono rinvenute tracce di una cinta muraria di difficile datazione poich\u00e9 sovrimpresse dalle poderose mura romane.\nL'abitato etrusco sorse invece sulla sommit\u00e0 del colle di San Donato, occupata dall'attuale citt\u00e0. Si sa che la Arezzo etrusca, chiamata \"Aritim\" (latino \"Arretium\"), esisteva gi\u00e0 nel IX secolo a.C.\nArezzo fu poi una delle principali citt\u00e0 etrusche insieme a Cortona, Chiusi e Orvieto all\u2019interno della Valle del Clanis e molto probabilmente sede di una delle 12 lucumonie. Sicuramente la Valle del Clanis per gli Etruschi aveva un ruolo preminente vista l\u2019importanza delle quattro citt\u00e0 che vi si trovavano, prova \u00e8 anche il fatto che i cosiddetti \u201cgiochi pan etruschi\u201d si svolgevano presso la rupe di Orvieto che sovrastava la confluenza del Clanis sul Tevere. In quel punto il Tevere aumentava enormemente la sua portata ricevendo le acque dal Monte Falterona, (Trono del Cielo, toponimo etrusco), attraverso l\u2019Arno che proseguiva nel Clanis e dal Monte Fumaiolo, attraverso il ramo tosco-umbro del Tevere.\nA questo periodo risalgono opere d'arte di eccezionale valore, come la Chimera, conservata a Firenze, la cui immagine caratterizza talmente la citt\u00e0 quasi da diventarne un secondo simbolo e inoltre \u00e8 da segnalare l'ampia necropoli di \"Poggio del Sole\", formatasi nel VI secolo a.C. ed utilizzata fino all'et\u00e0 romana.\nAl sorgere della potenza di Roma la citt\u00e0, insieme alle consorelle etrusche, tent\u00f2 di arginarne le tendenze espansionistiche, ma l'esercito messo insieme da Arezzo, Volterra e Perugia fu sconfitto a Roselle, presso Grosseto, nel 295 a.C.; e cos\u00ec nel III secolo a.C. Arezzo fu conquistata dai Romani che latinizzarono il suo nome etrusco in \"Arretium\".\nPresidio romano.\nDurante l'epoca romana, specialmente nel periodo repubblicano, Arezzo divenne una citt\u00e0 importantissima per il nascituro impero, grazie alla sua posizione strategica che ne faceva tappa obbligata per l'attraversamento degli Appennini assieme a Rimini (\"Ariminum\") ad est. Arezzo si trov\u00f2 dunque a doversi difendere dai Galli Senoni che marciavano contro Roma. In suo soccorso giunse una robusta armata guidata dal console Lucio Metello, che trov\u00f2 la morte in battaglia ma arrest\u00f2 l'avanzata dei Galli. Del fatto rimane traccia in un toponimo, Campoluci, che indica il tratto di piana vicino all'Arno in cui il console combatt\u00e9 e mor\u00ec. Dopo il fatto, Arezzo divenne sede di un presidio romano permanente.\nRimase per\u00f2 sempre gelosa della sua autonomia, tanto che cerc\u00f2 pi\u00f9 volte di riconquistare l'indipendenza nel corso delle guerre civili della Roma repubblicana, schierandosi prima con Mario e poi con Pompeo. Silla e Cesare si vendicarono facendone una colonia per i loro veterani, il che provoc\u00f2 un notevole riassestamento demografico che cancell\u00f2 da Arezzo - come da tutta l'Etruria - le rimanenti tracce della vecchia cultura.\nAll'inizio dell'et\u00e0 imperiale la citt\u00e0, operosa e ricca di inventiva, divenne ricca e prospera come al tempo delle guerre puniche, quando era stata la principale fornitrice di armi per la spedizione di Scipione in Africa. Sorsero numerosi stabilimenti pubblici, come il teatro, le terme, ed un anfiteatro di notevoli dimensioni che \u00e8 giunto fino ai nostri giorni.\nLa vita culturale ebbe un grande impulso grazie alla feconda attivit\u00e0 del primo degli aretini illustri nel mondo delle arti e delle lettere, Gaio Cilnio Mecenate, il cui nome rimarr\u00e0 per sempre legato alla promozione della cultura.\nArezzo fu anche un centro di lavorazione dei metalli e, soprattutto, di vasi di ceramica: i vasi prodotti ad Arezzo erano detti \"corallini\" per il loro colore.\nPrimo millennio d.C..\nDopo la perdita di unit\u00e0 e la conseguente frammentazione dell'Impero Romano, il prestigio secolare e la favorevole posizione sulla via Cassia mantennero ad Arezzo una forte importanza anche durante i secoli nell'Alto Medioevo. Terra di confine tra i domini dei Goti e l'esarcato bizantino di Ravenna fu testimone di aspri scontri fra le due fazioni e fu uno dei primi centri occupati dai Longobardi. I Goti e i Longobardi incisero molto sulla composizione etnica e sulla lingua degli aretini. I longobardi costruirono castelli e pievi gettando le basi di Arezzo medievale.\nCon l'arrivo dei Franchi di Carlo Magno che privilegiarono i rapporti con quello che ritenevano il pi\u00f9 alto potere locale, il vescovado, la diffusione del Cristianesimo, infatti, era divenuta sede di episcopato. Si tratta di una delle poche citt\u00e0 di cui sono noti tutti i vescovi che si sono succeduti fino ad oggi.\nDopo il mille il suo vescovo inizi\u00f2 a fregiarsi, primo in Italia, del titolo di \"Conte\".\nA questo periodo risalgono il perduto \"Duomo Vecchio\" del Colle del Pionta, ai cui lavori partecip\u00f2 Maginardo, la Cattedrale e la Pieve di Santa Maria Assunta.\nSotto la protezione del vescovo si svilupp\u00f2 nel contado aretino anche un folto numero di abbazie, che contribuirono a ricostruire un sistema di scambi ed un minimo ambito culturale. In questo periodo Arezzo vide la nascita di un altro dei suoi figli illustri: Guido Monaco. Fattosi benedettino nell'abbazia di Pomposa e successivamente a Roma, elabor\u00f2 il nuovo metodo di notazione musicale ed il tetragramma.\nLibero comune.\nDopo il 1000 al potere feudale, identificato con il vescovo che risiedeva fuori dalla citt\u00e0 sull'altura del Pionta, arroccato come in un castello, venne affiancandosi un potere cittadino, l'ordinamento della citt\u00e0 ebbe un'evoluzione e si afferm\u00f2 il libero comune: la presenza di un console \u00e8 attestata ad Arezzo nel 1098.\nLa duplicit\u00e0 di poteri gener\u00f2 presto un conflitto tra il vescovo, che vedeva la sua autorit\u00e0 feudale provenire dall'imperatore e quindi incarnava la prima espressione del partito ghibellino, e la magistratura cittadina. L'attrito sfoci\u00f2 in varie sollevazioni popolari contro il vescovo e nella rappresaglie di questo, che chiam\u00f2 in soccorso l'imperatore Arrigo, il quale scendendo in Italia verso Roma, trovava per l'appunto Arezzo nella sua strada. La rappresaglia fu durissima ma non arrest\u00f2 lo sviluppo del Comune, che prosegu\u00ec soprattutto dopo il concordato di Worms del 1122 che poneva fine alle controversie tra impero e papato e, di fatto, alla figura dei vescovi-conti.\n\u00c8 a questo periodo, all'inizio del XIII secolo, che risale l'avvio della costruzione della Pieve, concepita per ospitare un vescovo ridimensionato alle sue funzioni pastorali, e di altre chiese che accogliessero gli ordini monastici inurbati forzatamente dopo la confisca dei loro possedimenti feudali. L'influenza territoriale di Arezzo crebbe notevolmente culminando con la presa di Cortona, avvenuta nel 1298 dopo una sanguinosa battaglia.\nAlla rinnovata importanza politica si accompagn\u00f2 una fioritura culturale: la citt\u00e0 si dot\u00f2 di una universit\u00e0, lo \"Studium\", i cui ordinamenti risalgono al 1252, brillarono i primi ingegni della nuova poesia lirica italiana Guittone d'Arezzo e Cenne da la Chitarra; della scienza con quel Ristoro che nel 1282 scrisse \"La composizione del mondo\" prima opera scientifica in volgare; e della pittura, con Margaritone d'Arezzo, poi affiancato da maestri fiorentini e senesi quali Cimabue e Pietro Lorenzetti.\n Nel 1304 infine nasceva ad Arezzo, da un fuoriuscito fiorentino, Francesco Petrarca.\nLa battaglia di Campaldino.\nMentre la potenza di Arezzo cresceva sempre di pi\u00f9, cresceva contemporaneamente la voglia delle citt\u00e0 vicine di pareggiarne l'importanza, ed era perci\u00f2 inevitabile che si arrivasse allo scontro con Firenze. Dopo alterne vicende la Arezzo ghibellina sub\u00ec una disfatta contro le armate fiorentine nella battaglia di Campaldino (1289) nei pressi di Poppi. In questa battaglia, a cui partecip\u00f2 Dante Alighieri per la parte guelfa, mor\u00ec anche il vescovo di Arezzo Guglielmino Ubertini. In seguito si afferm\u00f2 la signoria dei Tarlati di Pietramala, il cui principale esponente fu Guido Tarlati che pur essendo divenuto vescovo nel 1312 continu\u00f2 a mantenere buoni rapporti con la fazione ghibellina, in Toscana e fuori, come ad esempio con gli Ordelaffi di Forl\u00ec.\nLa signoria di Guido Tarlati mise temporaneamente fine alle dispute di fazione tra i Tarlati e gli Ubertini e la famiglia guelfa dei Boscoli; tanto feroci che San Francesco si era rifiutato a suo tempo di entrare in citt\u00e0, vedendola \"infestata dai diavoli\", episodio ricordato da Giotto negli affreschi della Basilica superiore di San Francesco d'Assisi.\nGuido Tarlati risan\u00f2 il bilancio dello Stato, portandolo a una tale floridit\u00e0 che Arezzo prese a battere moneta propria, ampli\u00f2 la cinta muraria, concluse una onorevole pace con Firenze e riusc\u00ec ad allearsi con Siena e ad espandere il dominio territoriale verso sud e verso est, lui vescovo, a spese dei possedimenti pontifici; tanto che il Papa da Avignone lo scomunic\u00f2 e lo dichiar\u00f2 eretico. Ci\u00f2 non gli imped\u00ec, nel 1327, di incoronare imperatore a Milano Ludovico il Bavaro.\nIn questo periodo si era anche sviluppata una forte borghesia mercantile che aveva imposto alcune modifiche nel governo della citt\u00e0, come la creazione della magistratura del capitano del popolo e delle corporazioni delle arti, e la costituzione di una magistratura rappresentativa delle quattro parti in cui la citt\u00e0 venne divisa: porta Crucifera, porta del Foro, porta Sant'Andrea e porta del Borgo, alle quali si richiamano i quattro quartieri che disputano l'odierna Giostra del Saracino.\nA Guido Tarlati passato a miglior vita nel 1327 successe Pier Saccone, il fratello, che non era della stessa pasta. Arezzo cominci\u00f2 progressivamente a perdere terreno nei confronti della rivale Firenze, perdendo per la prima volta l'indipendenza nel 1337: Pier Saccone, pressato dagli oppositori interni, dai nemici esterni (fiorentini e perugini) e dalla crisi economica, cedette Arezzo a Firenze per dieci anni in cambio di denaro. Trascorso questo periodo, l'indipendenza fu recuperata, ma non la prosperit\u00e0. La seconda met\u00e0 del Trecento fu caratterizzata tuttavia da una sostanziale pace sociale, che termin\u00f2 bruscamente con il progetto del vescovo Giovanni Albergotti di fare entrare Arezzo nella sfera d'influenza del papato.\nLe lotte tra guelfi e ghibellini riesplosero con violenza, e la citt\u00e0 conobbe pi\u00f9 volte l'esperienza del saccheggio da parte di soldataglie mercenarie chiamate in soccorso ora dall'una ora dall'altra parte, o anche venute per l'una e passate all'altra se questa pagava meglio, secondo il costume dell'epoca.\nUltimo fu il capitano di ventura francese Enguerrand de Coucy che transitava nella zona diretto a Napoli, dove doveva attaccare Carlo III di Napoli per conto di Luigi I d'Angi\u00f2, e fu assoldato dalla parte ghibellina che era stata appena espulsa dalla citt\u00e0. Enguerrand prese con facilit\u00e0 quel che rimaneva di Arezzo, ma nel frattempo il suo signore Luigi d'Angi\u00f2 moriva, lasciando l'armata senza scopo e senza soldo. Firenze ne approfitt\u00f2 immediatamente, offrendo al capitano francese quarantamila fiorini perch\u00e9 consegnasse Arezzo, ed egli accett\u00f2. Dopo di che, Enguerrand valic\u00f2 l'Appennino, recando con s\u00e9 la preziosa reliquia della testa di san Donato, patrono di Arezzo. Alla sua venuta a Forl\u00ec, Sinibaldo Ordelaffi, il signore di quella citt\u00e0, riscatt\u00f2 la reliquia, che tenne con grande venerazione fino a che essa fu restituita agli aretini.\nNel 1384, dunque, Arezzo fu annessa allo Stato toscano dominato da Firenze.\nIl dominio fiorentino \u00e8 visibile d'ora in poi anche nell'architettura e nell'Arte: Spinello Aretino fu l'ultimo artista di scuola autoctona; dopo di lui prevale la scuola fiorentina. In questo periodo furono realizzati da Piero della Francesca gli affreschi della Leggenda della Vera Croce nella basilica di San Francesco.\nIl governo fiorentino tent\u00f2 di rendersi gradito alla citt\u00e0, riuscendovi in parte grazie alla saggia elezione a segretario della Repubblica di un aretino di alto spessore, lo storico e poeta Leonardo Bruni, che si adoper\u00f2 per favorire l'integrazione di Arezzo nel nuovo Stato toscano ormai, con l'eccezione di Siena e Lucca, interamente sotto il controllo di Firenze. Vi fu tuttavia un lento decadimento economico e culturale della citt\u00e0. La parte pi\u00f9 antica, comprendente la rocca e la cattedrale, fu profondamente modificata con la costruzione della Fortezza Medicea, esempio precoce di fortificazione alla moderna.\nEpoca moderna.\nNel primo cinquecento Arezzo si trov\u00f2 coinvolta in una rivolta antifiorentina, che oppose a Firenze il capitano di ventura Vitellozzo Vitelli, il \"duca Valentino\" Cesare Borgia e suo padre papa Alessandro VI, e il re di Francia Luigi XII. La sommossa si spense per\u00f2 dopo pochi giorni, e cost\u00f2 la vita al Vitelli che fu fatto uccidere dallo stesso Cesare Borgia durante un banchetto, con un metodo cui Niccol\u00f2 Machiavelli dedic\u00f2 un trattato datato 1503.\nNel 1525 sulla citt\u00e0 e sul contado si abbatt\u00e9 una pestilenza, cui segu\u00ec una carestia che mise in ginocchio l'economia aretina e port\u00f2 ad una nuova sollevazione contro Firenze nel 1529, anche questa per\u00f2 pi\u00f9 legata ad avvenimenti esterni che ad una vera volont\u00e0 popolare. I Medici, che erano stati scacciati da Firenze nel 1527, avevano ora dalla loro il papa Clemente VII, appartenente alla famiglia dei Medici. Questi concluse una pace con l'Impero e si assicur\u00f2 cos\u00ec un'armata imperiale, comandata da Filiberto di Chalons, per imporre a Firenze il ritorno dei Medici. L'armata proveniente da Roma pass\u00f2 dal territorio di Arezzo, allora parte dei possedimenti fiorentini e presidiata da una guarnigione fiorentina, e la citt\u00e0 anzich\u00e9 tentare una improbabile resistenza all'assedio pens\u00f2 di profittare della situazione per riconquistare l'indipendenza, trattando la resa tramite un ufficiale dell'esercito imperiale originario della Valtiberina, tale Francesco di Bivignano, detto \"il conte rosso\". La guarnigione fiorentina si rifugi\u00f2 in fortezza ma fu presto cacciata, mentre il Conte Rosso si impadroniva di parte del Valdarno, Anghiari e Sansepolcro.\nMa terminata la contesa con la sconfitta della Repubblica fiorentina a Gavignana nell'agosto del 1530, i Medici non videro pi\u00f9 la ragione per tenere Arezzo separata dal resto della Toscana, ed inviarono di nuovo l'esercito imperiale a prenderne possesso.\nNel 1554 cadeva anche Siena, ed una quindicina di anni dopo tutta la Toscana, con l'eccezione di Lucca e dello Stato dei Presidi presso l'Argentario, diveniva granducato.\nCosimo I de' Medici attu\u00f2 ad Arezzo un piano di ristrutturazione urbanistica a scopi difensivi: il perimetro della cinta muraria fu ridotto come il numero delle porte, la fortezza fu ricostruita e ampliata. In questo contesto fu anche completata la cattedrale, e furono abbattuti tutti gli storici edifici della Citt\u00e0, tra cui l'antico Palazzo del Comune e il Palazzo del Capitano del Popolo, il Palazzo dei Tarlati di Pietramala e 17 edifici religiosi: in pratica l'intero centro storico turrito della citt\u00e0 antica sede della citt\u00e0 etrusca e del foro romano, creando con il materiale derivato dalla distruzione degli edifici uno spazio piano fra i due colli di San Pietro e San Donato, furono costruite le Logge Medicee dovute alla mano di Giorgio Vasari. Durante i lavori di scasso vennero rinvenute le celebri statue di bronzo della Minerva di Arezzo e della Chimera di Arezzo.\nVenne inoltre completamente abbattuto il Duomo Vecchio e gli edifici ecclesiastici millenari che lo circondavano sul Colle del Pionta, il cosiddetto \" Vaticano \" aretino situato fuori delle mura trecentesche per evitare che potesse essere utilizzato a scopi militari da nemici che assediassero Arezzo.\nIl periodo del Granducato Mediceo a partire dalla seconda met\u00e0 del Cinquecento vide per\u00f2, in tutta la Toscana, un lento ma inesorabile decadimento economico e culturale accompagnato da decremento demografico, che si invertir\u00e0 solo nel settecento, con le iniziative illuminate di Pietro Leopoldo di Lorena.\nNel XVIII secolo fu portata a termine la bonifica della Val di Chiana.\nNel febbraio 1796, Arezzo fu sconvolta da uno sciame sismico di oltre trenta scosse di terremoto; il 15 febbraio i movimenti tellurici cessarono, a seguito del miracolo (secondo la tradizione cattolica) della Madonna del Conforto, un'immagine sacra oggi custodita nella Cattedrale di Arezzo.\nNello stesso 1796, cominci\u00f2 una campagna militare di invasione dell'Italia da parte dei francesi. Il generale comandante di questa invasione era Napoleone Bonaparte. Anche Arezzo fu conquistata, ma nel 1799 fu il centro del movimento del \"Viva Maria\" (ispirato proprio all'immagine della Madonna del Conforto), una delle insorgenze antinapoleoniche avvenute in quegli anni in Italia.\nIn seguito a questi fatti Arezzo fu riconosciuta dal Granduca di Toscana capoluogo di provincia. Nel 1860 il Granducato di Toscana, e quindi Arezzo, entr\u00f2 a far parte del Regno d'Italia.\nLa riconquistata autonomia amministrativa e l'apertura delle comunicazioni ferroviarie con Firenze e Roma stimolarono nuovi fermenti.\nLo sviluppo continu\u00f2 tra Ottocento e Novecento, com'\u00e8 dimostrato dalla forte crescita della popolazione, dal progressivo spostarsi del centro cittadino verso la pianura con la costruzione di nuovi quartieri, nonch\u00e9 da varie iniziative industriali e commerciali. Nel 1925 fu edificato il Palazzo della Provincia, affrescato da Adolfo de Carolis con la sala dei \"Grandi aretini\". Una brusca interruzione di questo processo evolutivo fu causata dalla seconda guerra mondiale, quando i bombardamenti distrussero quasi il 60% degli edifici, con danni ingenti anche al patrimonio artistico il quale venne comunque recuperato. Gli Aretini parteciparono con coraggio alla lotta partigiana, pagando un pesante tributo di vittime.\nLa citt\u00e0 fu liberata dall'esercito neozelandese (2nd New Zealand Division) e britannico il 16 luglio 1944.\nNel dopoguerra ci si accinse con fervore alla ricostruzione, e gi\u00e0 negli anni cinquanta era ripreso in pieno lo sviluppo, che tendeva ormai a conferire alla citt\u00e0 nuovi connotati urbanistici, economici e politici.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2019 la popolazione straniera residente era di persone.\nLe nazionalit\u00e0 maggiormente rappresentate sul totale della popolazione residente erano:\nSecondo i dati elaborati dall'ufficio statistico del comune nel 2013, circa un terzo dei cognomi era di origine straniera, con una marcata rappresentanza di titoli appartenenti alla nobilt\u00e0 storica di Bangladesh, India e Pakistan, quali: Hossain, Singh, Rahman e Khan. Pi\u00f9 in dettaglio, 46 degli 8.661 cognomi censiti (pari al 5.3 per mille del totale) ricorrevano in 5.804 unit\u00e0 \ndella popolazione residente, pari ad una quota parte del 5.8%, oltre 10 volte pi\u00f9 grande.\nVolontariato sociale.\nIn modo simile alle altre citt\u00e0 toscane, il volontariato ad Arezzo si esplica in tre principali associazioni di assistenza: l'Arciconfraternita della Misericordia, la Pubblica Assistenza e la Croce Rossa Italiana. Le tre associazioni forniscono servizi di ambulanza e pronto intervento e supportano e si coordinano con la Protezione Civile quando necessario.\nEsiste inoltre un largo numero di altre associazioni ed iniziative per le attivit\u00e0 pi\u00f9 diverse: assistenza ai malati, inserimento degli immigrati, sostegno ai diversamente abili.\nCultura.\nBiblioteche.\nLa Biblioteca citt\u00e0 di Arezzo, la biblioteca pubblica del comune, possiede un notevole patrimonio che comprende 170.000 libri moderni e oltre 90.000 tra manoscritti, incunaboli, opere a stampa e periodici antichi \nMedia.\nArezzo News L'Ortica notizie pungenti\nCinema.\nElenco dei film girati, in tutto o in parte, ad Arezzo:\nEventi.\nManifestazioni e fiere.\nOgni prima domenica del mese e il sabato precedente si tiene per le vie del centro storico e in Piazza Grande la \"Fiera antiquaria\", nata nel 1968 da un'idea dello storico antiquario aretino Ivan Bruschi. Il 9, 10 e 11 settembre di ogni anno si tiene la \"fiera di settembre\" (Fiera del Mestolo).\nL'ultima settimana di agosto si svolge dal 1952 il Concorso polifonico Guido d'Arezzo, concorso internazionale dedicato a Guido Monaco al quale partecipano cori provenienti da tutto il mondo. Il concorso \u00e8 una tappa del Gran premio europeo di canto corale che si svolge periodicamente ad Arezzo circa ogni sei anni.\nIn autunno si svolge il Festival Internazionale \"I Grandi Appuntamenti della Musica\" organizzato dall'Ente Filarmonico Italiano con il patrocinio del Ministero per i Beni e le Attivit\u00e0 Culturali e il contributo dei principali enti territoriali.\nNel 1987 si \u00e8 svolta ad Arezzo la prima edizione di Arezzo Wave, manifestazione rock divenuta punto di riferimento in Italia per le nuove tendenze musicali, le nuove proposte internazionali e prestigioso trampolino di lancio per i gruppi emergenti. Il festival si \u00e8 tenuto ad Arezzo fino al 2006 portando in citt\u00e0 come ospiti Ben Harper, Dave Matthews Band, Moby, Sonic Youth, The Residents, David Byrne, Jon Spencer, Skin oltre a tutti gli italiani pi\u00f9 interessanti e importanti. Dal 2007 il festival si \u00e8 spostato da Arezzo divenendo Italia Wave e si \u00e8 svolto a Firenze, Livorno, Lecce con ospiti Scissor Sisters, Mika, The Good the Bad and the Queen, Kaiser Chefs, The Raveonettes, Gnarls Barkley, Speed Caravan, Chemical Brothers.\nNel 2012 il festival \u00e8 ritornato nella citt\u00e0 che gli ha dato i natali.\nDal 2007 al 2011 si svolge ad Arezzo \"PLAY Arezzo Art Festival\", manifestazione culturale sempre incentrata sulla musica rock. Tra gli artisti invitati vi sono i Negrita, Peter Gabriel, Lou Reed, Joan Baez, Ben Harper, Goran Bregovi\u0107, Carmen Consoli, Max Gazz\u00e8, Peter Brook, Subsonica, Tracy Chapman e Patti Smith.\nFeste e ricorrenze.\nLe feste proprie della citt\u00e0 sono quelle del patrono San Donato, il 7 agosto, e quella della Madonna del Conforto, il 15 febbraio. Il 10 gennaio si festeggia il Beato Gregorio X, compatrono della citt\u00e0.\nGiostra del Saracino.\nNel quadro delle rievocazioni storiche, di cui il centro Italia \u00e8 ricco, si colloca la Giostra del Saracino. Ripristinato in rievocazione storica nel 1931, la Giostra del Saracino si corre ad Arezzo nella Piazza Grande il terzo sabato di giugno in notturna e la prima domenica di settembre in edizione diurna. Nella giostra si sfidano i 4 quartieri della citt\u00e0: \"Quartiere di Porta del Foro\", \"Quartiere di Porta Crucifera\", \"Quartiere di Porta Sant'Andrea\" e il \"Quartiere di Porta Santo Spirito\".\nOgni cavaliere corre la \"lizza\" in base all'ordine stabilito dall\"'estrazione delle carriere\", un rito che si svolge nella piazza del Comune una settimana prima della Giostra. Il cavaliere porta una lancia con la quale deve colpire il tabellone sostenuto dal buratto, una statua lignea rappresentate il Saraceno (da cui il nome). Il punteggio \u00e8 compreso tra uno e cinque punti; ogni quartiere corre due volte finch\u00e9, ricorrendo talvolta allo spareggio, un quartiere non predomina sugli altri.\nGeografia antropica.\nSuddivisioni amministrative.\nIl territorio comunale \u00e8 suddiviso in sei circoscrizioni comunali - unica suddivisione ufficiale del territorio - che possiedono alcuni poteri amministrativi e hanno degli organi elettivi, i consigli di circoscrizione.\nLe circoscrizioni sono:\nSuddivisioni storiche.\nL'agglomerato cittadino viene comunemente suddiviso in zone o quartieri e, per motivi storici, un certo numero di localit\u00e0 diffuse sul territorio comunale e situate ad una certa distanza dal capoluogo possono essere considerate frazioni di Arezzo.\nPer quanto riguarda i quartieri cittadini, che vengono definiti \"zone\" nella cartellonistica stradale urbana, abbiamo:\nFrazioni.\nElenco delle frazioni.\nAgazzi, Antria, Bagnaia, Battifolle, Battifolle-Ruscello-Poggiola, Bossi-Cellaio, Bottega, Buon Riposo, Campi, Campoluci, Casa al Cincio, Casa alla Sisa, Ceciliano, Chiassa, Chiassa-Tregozzano, Donatiella, Dosso, Frassineto, Fusatone-Molin Bianco, Gaville, Giovi d'Arezzo, Giovi-Ponte alla Chiassa, Gorgone-Marmorino, I Ponti, I Sadotti, Il Busco, Il Matto, Il Torre, Indicatore, La Costa, La Filandra, La Pazienza, Le Lastre, Le Poggiacce, Lentignano, Madonna di Mezzastrada, Marcena, Meliciano, Molin Bianco-Pian d'Usciano, Molin Nuovo, Molinelli, Monte Petrognano, Monte Sopra Rondine, Muciafora, Mugliano-Fattoria Mugliano, Olmo, Osteria Nuova, Ottavo, Palazzetti, Palazzo del Pero, Patrignone, Peneto, Petrognano Basso, Pieve al Bagnoro, Poggiola, Policiano, Ponte alla Chiassa, Ponte Buriano-Cincelli, Porcile, Poti, Poggiolo, Pratantico, Pratantico-Indicatore, Puglia, Quarata, Ranco di Frassineto, Rigutino, Rondine, Ruscello, Salceta-Formicheto-Osteria, San Cassiano, San Firenze-Fonte di Sala, San Giuliano d'Arezzo, San Leo, San Polo, Sant'Agata alle Terrine, San Zeno, Santa Firmina, Santa Maria alla Rassinata, Sargiano, Scopeto, Sereni, Staggiano, Stoppedarca, Stroppiello, Talzano, Terrarossa, Tregozzano, Venere, Vignale, Vitiano\nGiovi.\nGiovi \u00e8 una frazione situata a 241 metri sul livello del mare, arroccata sulla riva sinistra del fiume Arno sopra lo strapiombo dominante la confluenza del torrente Chiassa. Al limite della piana di Arezzo, dista Km. 6,16 in direzione Nord dalla citt\u00e0. Allocato nei pressi dell'intersezione fra la S.R. 71 (ex S. S. Umbro Casentinese) e la S. P. della Libbia che, ad Est, attraverso i valichi della Scheggia e di Anghiari raggiunge la Valtiberina e, ad Ovest innesta, in loc. Quarata, sulla S. P. Setteponti che dirige verso il Valdarno e Firenze.\nNel 2008 la sua popolazione era di 737 abitanti, e la sua parrocchia, comprendente Borgo a Giovi, Ponte alla Chiassa, Petrognano e frazioni minori, aveva una consistenza 1750 abitanti residenti.\nOlmo.\nLa frazione di Olmo, con i suoi 3.500 abitanti, \u00e8 situata a circa due km dalla citt\u00e0 e cinque km dal centro storico.\nOlmo \u00e8 famoso per l'importante ritrovamento di un teschio, il cosiddetto Uomo dell'Olmo, probabilmente attribuibile alla specie Homo sapiens, appartenuto secondo alcune analisi a un individuo donna vissuto possibilmente nel Pleistocene medio. Al confine tra Olmo e la vicina frazione di S. Anastasio si trova la storica \"Villa Mancini\".\nLa chiesa del paese di Olmo risale alla fine degli anni sessanta, fino al 1995 \u00e8 appartenuta al movimento dei francescani e successivamente \u00e8 stata ceduta alla curia vescovile. Ultimo frate francescano a guidare la parrocchia \u00e8 stato \"padre Graziano\" (Sante Conti). Negli ultimi anni, inoltre, vi sono state eseguite varie opere di ristrutturazione ed ampliamento tra le quali la costruzione del campanile di cui la chiesa stessa era sprovvista. I santi patroni del paese sono S. Vincenzo e S. Anastasio che si festeggiano il 22 gennaio. Per gli amanti delle camminate, delle corse in montagna a piedi ed in mountain-bike, il paese di Olmo \u00e8 adatto come punto di partenza in quanto dallo stesso hanno inizio alcune strade e sentieri che portano verso il monte Lignano, visibile voltando lo sguardo ad est, confluendo nel famoso \"Sentiero 50\" che unisce il lago Trasimeno, partendo da Passignano (PG), fino al monte della Verna in Casentino (AR).\nPalazzo del Pero.\nPalazzo del Pero \u00e8 una frazione del Comune di Arezzo ed \u00e8 il capoluogo della Circoscrizione 6, \u00e8 situata a 10\u00a0km dalla citt\u00e0 in direzione Sansepolcro.\nLa Circoscrizione con i suoi 102.5\u00a0km\u00b2, \u00e8 poco meno di un terzo di tutto il Comune.\n\u00c8 zona montana e con i 12 abitanti per km\u00b2, risulta la zona meno densamente popolata.\nLe altre frazioni della circoscrizione sono Pieve a Ranco e Rassinata.\nLa zona ha un grande valore paesaggistico e racchiude nel suo territorio una serie di piccoli gioielli artistici come la Pieve di S.Donnino, risalente al VII secolo (Tafi) le cui absidi (XI secolo) sono visibili dall'interno della canonica, la Badia di S. Veriano, il Castello di Ranco e molti altri ancora.\nPatrignone.\nPiccola frazione sulla via per il Casentino situata a circa 3,5\u00a0km dalla citt\u00e0. Fa parte della Circoscrizione 1 del comune di Arezzo. Ospita la Villa di Colle Allegro. Di origine seicentesca ha subito molti rimaneggiamenti e ampliamenti. Il pi\u00f9 importante a fine ottocento quando il proprietario di allora, Lorenzo Guiducci, l'arricch\u00ec di due ali e di simboli della libera muratoria. L'ampio parco \u00e8 caratterizzato dalla presenza di numerose e rigogliose piante esotiche, sequoie, cedri del libano e un boschetto di bamb\u00f9.\nQuarata.\nQuarata si trova in direzione nord rispetto al centro della citt\u00e0, conta circa 2.000 abitanti e amministrativamente fa parte della Circoscrizione 1. \u00c8 uno dei nuclei medievali pi\u00f9 importanti del comune d'Arezzo. Secondo alcuni studiosi, il suo castello fu usato da Leonardo da Vinci come punto d'osservazione del paesaggio che poi dipinse nella Gioconda. Il 10 gennaio 1276, qui mor\u00ec Gregorio X, al suo ritorno dal concilio di Lione II. Il patrono \u00e8 Sant'Andrea apostolo.\nSan Zeno.\nLa frazione di San Zeno si trova presso le frazioni di Olmo e Ripa di Olmo.\nVi si trova una grande zona industriale, oltre ad un impianto di incenerimento rifiuti.\nDa qui parte la superstrada che collega Arezzo con Siena.\nUna cappella Sancti Zenoni \u00e8 documentata nel 1022 e risulta dipendente dalla Pieve di Santa Mustiola a Quarto nel 1113. Nel XIII secolo la chiesa fu costruita in stile romanico, riconoscibile soltanto nella facciata. L'interno \u00e8 costituito da un'unica navata.\nOgni anno nel giorno del Venerd\u00ec Santo viene rievocata la crocefissione di Cristo nelle colline di San Zeno: si tratta di una rappresentazione che risale a molti anni fa, una delle pi\u00f9 antiche della provincia.\nIl 30 aprile 2008 nella zona industriale di San Zeno ad Arezzo \u00e8 stato inaugurato il primo idrogenodotto al mondo realizzato in area urbana. Il meccanismo di funzionamento \u00e8 semplice: l'idrogenodotto, attraverso un percorso sotterraneo profondo circa un metro e 20 centimetri, porta idrogeno puro alle ditte orafe di Arezzo, all'\"HydroLAb\" e, in tempi strettissimi, anche alle abitazioni della zona di S. Zeno. La produzione energetica avviene attraverso l'utilizzo di generatori a idrogeno che hanno come unica emissione vapore acqueo.\nAgazzi.\nAgazzi sorge in una collina a 5\u00a0km sud di Arezzo, lo si pu\u00f2 raggiungere da Arezzo venendo da via Chiarini oppure da via Chiari, da Siena e da Sansepolcro con l'E78 \"Superstrada dei due Mari Grosseto-Fano\", da Perugia con la SR 71 \"Umbro-Casentinese\", da Firenze e da Roma con l'A1 uscendo ad Arezzo. Agazzi si presenta apparentemente come un paese di recente costruzione: in realt\u00e0 la parte pi\u00f9 bassa al di sotto della ex scuola lo \u00e8, ma le case della parte alta sono di fattura molto meno recente. Nella frazione ha notevole importanza l'\"Istituto Privato di Riabilitazione Madre della Divina Provvidenza dei Passionisti\", ma anche la \"Chiesina delle Lampade\", propriet\u00e0 privata, di cui ci sono testimonianze sin dal 1217, sulla chiesa di Agazzi ossia la \"Chiesa dei Santissimi Iacopo e Cristoforo\", non si hanno fonti ben precise sulla sua nascita, \u00e8 in stile settecentesco per\u00f2 c'\u00e8 una pietra su cui \u00e8 scritto che fu fatta ristrutturare nel 1623.\nEconomia.\nFino al primo dopoguerra l'economia della citt\u00e0 si \u00e8 basata sostanzialmente sulla coltivazione delle campagne circostanti e, soprattutto, sul commercio e intermediazione dei prodotti agricoli delle quattro vallate. Risale a questo periodo un foro boario destinato al mercato degli animali come, ad esempio, i bovini di razza chianina. Questo tipo di attivit\u00e0 non \u00e8 del tutto abbandonata sebbene sia diventata marginale rispetto ad altre.\nNel primo dopoguerra, infatti, la posizione favorevole di Arezzo rispetto alle vie di comunicazione cominci\u00f2 ad essere valorizzata grazie alla costruzione della linea ferroviaria Roma-Firenze e di tre ferrovie secondarie: la Arezzo-Fossato di Vico, la Arezzo-Stia e la Arezzo-Sinalunga. La prima grande industria della citt\u00e0, la \"Sacfem\", produceva e forniva materiale rotabile a queste ferrovie.\nDopo la seconda guerra mondiale la vocazione industriale della citt\u00e0 prosegu\u00ec non pi\u00f9 nel settore delle costruzioni ferroviarie ma nella lavorazione dei metalli preziosi. Sorgono in questo periodo centinaia di piccole e medie aziende specializzate in questa attivit\u00e0 ed alcune grandi aziende, come la Unoaerre; la citt\u00e0 \u00e8 al centro di uno dei principali distretti orafi del paese.\nL'attivit\u00e0 industriale, fino al 1980 circa, si basava anche sulla moda (si pensi, ad esempio, alla Lebole) ma questo settore, sebbene largamente presente nella provincia, ha progressivamente abbandonato la citt\u00e0.\nSono ancora attive e diffuse varie attivit\u00e0 artigianali, tra le quali sono rinomate le lavorazioni dell'oro e dell'argento finalizzate alla realizzazione di gioielli e oggetti di bigiotteria, oltre all'arte della ceramica, che spazia dalle terrecotte alle terraglie e \na quella antica del mobile, grazie alla quale vengono realizzati oggetti spazianti dallo stile rinascimentale fino a quello moderno passando per quello rustico.\nNegli ultimi anni si sono evidenziate infiltrazioni della criminalit\u00e0 organizzata ad Arezzo, testimoniate anche da alcuni maxisequestri di beni.\nServizi.\nLa Banca Popolare dell'Etruria e del Lazio \"S.C.\", o brevemente \"Banca Etruria\" dal 22 novembre 2015 in liquidazione coatta amministrativa, \u00e8 stata una banca popolare dal forte presidio territoriale nel Centro Italia, fondata nel 1882 e con sede legale nella citt\u00e0. Dal giorno successivo \u00e8 stata rifondata, come Good Bank, con la nuova denominazione di Nuova Banca dell'Etruria e del Lazio \"S.p.A.\", in breve \"Nuova Banca Etruria\", con la \"parte buona\" della vecchia banca senza pi\u00f9 essere una popolare. Ha la sede sociale a Roma e la Direzione Generale in citt\u00e0.\nPer l'informatica e le telecomunicazioni ha sede Eutelia che \u00e8 la principale azienda della citt\u00e0 per numero di addetti nel settore e Aruba S.p.A., azienda che offre servizi di web hosting, e-mail e registrazione di nomi di dominio.\nInfrastrutture e trasporti.\nStrade.\nLa principale infrastruttura viaria che serve la citt\u00e0 \u00e8 l'Autostrada A1, alla quale \u00e8 collegata da un breve raccordo che si dirama dalla tangenziale urbana e raggiunge il casello in 8\u00a0km. Arezzo \u00e8 toccata anche da tre ex-strade statali: la SS 69 (ora SR 69) che la collega a Firenze attraversando tutto il Valdarno superiore; la SS 73 (ora SP 157 e SR 73) che collega le localit\u00e0 di Braccagni (GR) e Sansepolcro (AR) passando per Siena e Arezzo; la SS 71 (ora SP 152, SR 71, SP 142, SP 138, SP 7 e SP 118) che collega le localit\u00e0 di Montefiascone (VT) e Ravenna passando per Orvieto, Cortona, Arezzo e Cesena. La citt\u00e0 \u00e8 inoltre al centro della S.G.C. Due Mari Grosseto-Fano, itinerario ancora in via di realizzazione definitiva, che tuttavia consente, grazie ai tratti gi\u00e0 in funzione (SS 680 e SS 73 var), un collegamento pi\u00f9 veloce rispetto alla viabilit\u00e0 ordinaria con Siena a Sud-Ovest e la Valtiberina a Nord-Est.\nFerrovie.\nLe ultime due linee ancora attive, non sono di competenza di RFI e Trenitalia ma sono date in concessione a La Ferroviaria Italiana che le gestisce tramite le due societ\u00e0 Rete Ferroviaria Toscana e Trasporto Ferroviario Toscano.\nAeroporti.\nL'Aeroporto di Arezzo, situato nella localit\u00e0 Molin Bianco, \u00e8 una piccola infrastruttura non aperta ad aerei di linea ma solo a piccoli aerei privati. La pista in asfalto \u00e8 lunga 750\u00a0m. e larga 70.\nSport.\nArezzo \u00e8 stata diverse volte sede di arrivo di tappa del Giro d'Italia, la prima nel 1925, l'ultima nel 2016."}
{"id": "2561057", "revid": "599013", "url": "https://it.wikipedia.org/wiki?curid=2561057", "title": "Mahamadou Sidib\u00e9", "text": ""}
{"id": "2561059", "revid": "1573940", "url": "https://it.wikipedia.org/wiki?curid=2561059", "title": "Texas Biomedical Research Institute", "text": "L'Istituto di ricerca biomedica del Texas (Texas Biomedical Research Institute in inglese, conosciuto pi\u00f9 semplicemente come Texas Biomed) \u00e8 un centro di ricerca medica statunitense no-profit che si trova a San Antonio, in Texas. \u00c8 un istituto indipendente che si dedica al progresso della salute umana tramite la ricerca di base sulla natura, sulle cause, sulla prevenzione e sull'eradicazione delle malattie ed \u00e8 specializzato in genetica, virologia e immunologia.\nStoria.\nIl Texas Biomed fu fondato nel 1941 da Thomas Baker Slick, Jr come \"Foundation of Applied Research\", divenendo la \"Southwest Foundation for Research and Education\" nel 1952, la \"Southwest Foundation for Biomedical Research\" nel 1982 e assumendo la denominazione attuale nel 2011.\nIl sogno di Tom Slick era il benessere dell'umanit\u00e0 attraverso lo sforzo scientifico e cos\u00ec fond\u00f2 l'istituto per avere una \"Citt\u00e0 della Scienza\" nel sud del Texas, con l'obiettivo di realizzare un \"grande centro per il progresso umano attraverso la ricerca scientifica\".\nStruttura.\nIl Texas BIomed \u00e8 situato in un campus di poco meno di un chilometro quadrato dove operano 60 scienziati specializzati in fisiologia, genetica, virologia, immunologia, biologia molecolare e medicina veterinaria.\nAl personale scientifico di ricerca e sviluppo si affiancano 150 professionisti per il supporto tecnico specializzato e 100 professionisti per il supporto tecnico generale.\nDipartimento di genetica.\nQui vengono condotti studi per comprendere come la variazione dei geni e delle cellule influiscano sui meccanismi molecolari e cellulari che determinano un aggravarsi dello stato della salute nelle malattie metaboliche, cardiovascolari, neurologiche e infettive.\nIl dipartimento possiede uno dei pi\u00f9 grandi sistemi computerizzati per la ricerca genetica e genomica umana. Le complicate analisi che richiedono solitamente mesi di calcoli, il sistema informatico della Texas Biomed le completa in pochi minuti.\nDipartimento virologia e immunologia.\nSi occupa dello sviluppo di vaccini e terapeutici contro gli agenti patogeni virali. Nel dipartimento si svolgono studi volti a determinare come i virus si replicano e si diffondono, ci\u00f2 attraverso la ricerca di base e la ricerca applicata.\nLaboratorio BSL4.\nIl dipartimento \u00e8 dotato di un laboratorio di biosicurezza di livello 4 realizzato per consentire agli scienziati di operare in sicurezza con agenti patogeni mortali. Nel 2017 l'Istituto ha comunicato la realizzazione di un nuovo e pi\u00f9 grande laboratorio di biosicurezza di livello 4, restando l'unico istituto privato dello Stato a possedere questo tipo di struttura a elevato biocontenimento.\nSouthwest National Primate Research Center.\nIl Southwest National Primate Research Center \u00e8 un dipartimento del Texas Biomed che lavora per migliorare la salute attraverso la ricerca biomedica innovativa con i primati non umani. Si stima siano presenti circa primati non umani.\nRicerca e sviluppo.\nDal 2007, gli sforzi del Texas Biomed hanno contribuito significativamente ad accrescere la conoscenza di malattie infettive dimostrando l'efficacia di un vaccino vivo contro la febbre emorragica provocata dal Lassa virus e ha identificato una componente virale importante per la replicazione del virus Ebola che potrebbe essere utilizzata per una terapia antivirale. Quest'ultima scoperta \u00e8 stata selezionata dal National Institutes of Health come una delle pi\u00f9 importanti del 2015.\nL'Istituto sta facendo inoltre grandi progressi nell'identificazione e messa a punto di nuove terapie nonch\u00e9 vaccini per l'HIV, la malaria e la tubercolosi, causa della maggior parte delle sofferenze umane.\nNel 2017 la Difesa degli Stati Uniti ha finanziato l'Istituto per programmi di studio e ricerca sull'Ebola avvalendosi del laboratorio di biosicurezza di livello 4 del Texas Biomed."}
{"id": "2561072", "revid": "290948", "url": "https://it.wikipedia.org/wiki?curid=2561072", "title": "Nero di carbonio", "text": ""}
{"id": "2561073", "revid": "46291", "url": "https://it.wikipedia.org/wiki?curid=2561073", "title": "Magnolia stellata", "text": "Magnolia stellata \u00e8 una pianta angiosperma della famiglia delle Magnoliacee, endemica del Giappone.\nDescrizione.\nSi tratta di un arbusto a foglia caduca che in primavera produce infiorescenze con colori vivi che vanno dal bianco al violetto, passando per un rosa intenso. Le foglie sono lunghe dai 3 ai 5 centimetri e larghe dai 2 ai 3 centimetri, con bordi lisci e leggermente ondulati.\nConservazione.\nLa Lista rossa IUCN classifica \"Magnolia stellata\" come specie in pericolo di estinzione (\"Endangered\")."}
{"id": "2561074", "revid": "26566709", "url": "https://it.wikipedia.org/wiki?curid=2561074", "title": "Monopattini", "text": ""}
{"id": "2561075", "revid": "76963", "url": "https://it.wikipedia.org/wiki?curid=2561075", "title": "Damon Evans", "text": "Si \u00e8 laureato all'accademia di Interlochen nel Michigan; ha partecipato ad alcune produzioni nel teatro di Boston."}
{"id": "2561077", "revid": "287204", "url": "https://it.wikipedia.org/wiki?curid=2561077", "title": "Grand Prix Hassan II 1990 - Singolare", "text": "Il singolare del Grand Prix Hassan II 1990 \u00e8 stato un torneo di tennis facente parte dell'ATP Tour.\nTarik Benhabiles era il detentore del titolo, ma ha perso nel 2\u00ba turno contro Thomas Muster.\nMuster ha battuto in finale, 6\u20131, 6\u20137, 6\u20132, Guillermo P\u00e9rez Rold\u00e1n."}
{"id": "2561080", "revid": "599013", "url": "https://it.wikipedia.org/wiki?curid=2561080", "title": "Bassala Tour\u00e9", "text": ""}
{"id": "2561086", "revid": "1543377", "url": "https://it.wikipedia.org/wiki?curid=2561086", "title": "Yasumasa Kanada", "text": "Professore di scienze informatiche al \"Department of Information Science\" dell'Universit\u00e0 di Tokyo, deteneva molti record di calcolo delle cifre decimali di pi greco:"}
{"id": "2561088", "revid": "1543377", "url": "https://it.wikipedia.org/wiki?curid=2561088", "title": "Landscape Arch", "text": "Il Landscape Arch \u00e8 il pi\u00f9 lungo tra diversi archi naturali di roccia che \u00e8 possibile ammirare nell'Arches National Park nello Utah, USA.\nL'arco si trova in un'area conosciuta come il Giardino del Diavolo (Devil's Garden) a nord nel parco. Il nome gli \u00e8 stato dato da Frank Beckwith, a capo della spedizione scientifica sui monumenti nazionali degli archi naturali, che esplor\u00f2 l'area nell'inverno tra il 1933 e il 1934. Il monumento naturale pu\u00f2 essere raggiunto dopo una breve escursione di circa 2,4\u00a0km lungo un sentiero battuto.\nLa Natural Arch and Bridge Society considera il Landscape Arch il pi\u00f9 lungo arco naturale del mondo, avendone misurato la campata nel 2004 pari a 88,4 metri, di poco pi\u00f9 lungo di una misurazione effettuata nel 2006 al Kolob Arch nel Parco Nazionale di Zion. Dal 1991, tre grandi porzioni di roccia lunghe 21, 14 e 9,1 metri si sono staccate dalla sezione pi\u00f9 sottile dell'arco (soltanto 3,35 metri di spessore), costringendo il Parco a misure di sicurezza, chiudendo il sentiero che una volta passava sotto l'arco."}
{"id": "2561089", "revid": "125623803", "url": "https://it.wikipedia.org/wiki?curid=2561089", "title": "Dead Snow", "text": "Dead Snow (\"D\u00f8d sn\u00f8\") \u00e8 un film del 2009 diretto da Tommy Wirkola. Il film mescola la commedia con lo splatter.\nTrama.\nUn gruppo di studenti di medicina si reca in una baita sperduta tra le nevi della Norvegia per una vacanza di relax e per un po' di rapporti sessuali tra amici. Arrivati a destinazione vengono avvicinati da un burbero signore di nome Turg\u00e5er che racconta loro una leggenda del paese. L'uomo racconta che sessantacinque anni prima, durante la seconda guerra mondiale un gruppo di soldati nazisti comandati dal colonnello Herzog port\u00f2 scompiglio tra la popolazione, torturando ed uccidendo gli abitanti, finch\u00e9 un giorno si rivoltarono contro i soldati, che scapparono nei boschi portandosi con s\u00e9 tutto l'oro e gli oggetti preziosi del villaggio. Ma i malcapitati studenti scopriranno che i soldati della leggenda si aggirano tra le terre innevate sotto forma di famelici zombie.\nGli studenti dovranno difendersi in tutti i modi dagli zombie in uniforme, dando vita ad una cruenta battaglia tra teste mozzate, gole recise e litri di sangue che scorreranno sulla candida neve. Vegard, un ragazzo del gruppo, decide di andare a cercare Sara, la sua fidanzata che non \u00e8 ancora arrivata nell'abitazione. Invece di incontrare lei, incontra Turg\u00e5er. L'uomo \u00e8 stato brutalmente ucciso e Vegard comprende che c'\u00e8 una grave minaccia all'orizzonte.\nCerca dappertutto la ragazza, urlando il suo nome ai quattro venti, ma nessuna risposta. La sua ricerca ha termine quando finisce intrappolato in un fosso. I ragazzi all'interno dell'abitazione, ignari di quello che sta succedendo al di fuori delle quattro pareti, si divertono bevendo e avendo rapporti sessuali, e si accorgono che qualcosa non va soltanto quando Chris, una delle ragazze, scompare misteriosamente. Martin e gli altri partono alla ricerca della loro amica, ma quando trovano la sua testa mozzata rimangono traumatizzati. Il gruppo di ragazzi si rifugia dentro la casa, e si arma con coltelli e fucili per difendersi dall'attacco degli zombie.\nIl loro arsenale, non si dimostra sufficiente per affrontare i non morti e per questo Erlend viene ucciso. Vegard, riesce a liberarsi dalla fossa dov'era caduto e si rifugia in una caverna, dove trova il cadavere di Sara. Ingaggia poi la lotta con vari non morti, uscendo vincitore ma venendo morso. Le ragazze, capendo che rimanendo dentro la casa non ci sarebbe stata alcuna speranza di salvezza, si dirigono alla loro automobile. Per la strada, le adolescenti si separano e Liv perde la vita. Martin e Roy, gli ultimi rimasti dentro la casa, si scontrano con il gruppo di nazisti non morti. Messi alle strette, i due verranno salvati da Vegard e dalla mitragliatrice che ha rubato allo zombie ucciso.\nIl loro trionfo durer\u00e0 poco, visto che Vegard verr\u00e0 ucciso, e anche Hanna, la fidanzata di Martin, verr\u00e0 squartata accidentalmente\nproprio da quest'ultimo. Martin, morso al braccio, \u00e8 costretto a tagliarselo, impedendo la mutazione in zombie. Il ragazzo, insieme a Roy, l'ultimo rimasto oltre lui, incontrano il capo dei nazisti non morti, il colonnello Herzog, che scaglia contro di loro un esercito di zombie. Roy, rimane ucciso, e quando questo succede, i non morti gli sfilano l'orologio preso tempo addietro, quando lui e gli altri ragazzi trovarono una cassa piena di gioielli. Martin, capisce cos\u00ec che i nazisti rivogliono indietro il loro tesoro. L'uomo li accontenta, ed \u00e8 cos\u00ec libero di tornare a casa. Quando per\u00f2 arriva alla sua macchina, capisce di avere ancora un gioiello con s\u00e9. Il film termina con il colonnello Herzog che colpisce il finestrino della macchina di Martin.\nDistribuzione.\nIl film \u00e8 stato distribuito nelle sale cinematografiche norvegesi il 9 gennaio 2009, successivamente \u00e8 stato presentato negli Stati Uniti al Sundance Film Festival per poi essere distribuito in un numero limitato di copie a partire dal giugno 2009. \u00c8 stato distribuito in Italia in DVD dal 21 novembre 2012.\nSeguiti.\nNel 2014 il film ha avuto un sequel: \"\".\nRiconoscimenti.\nIl film \u00e8 stato candidato a 4 Scream Awards 2009."}
{"id": "2561093", "revid": "20768", "url": "https://it.wikipedia.org/wiki?curid=2561093", "title": "Pentathlon (programma televisivo)", "text": ""}
{"id": "2561095", "revid": "22416", "url": "https://it.wikipedia.org/wiki?curid=2561095", "title": "Perdasdefogu", "text": "Perdasdefogu (in sardo, \"pietre da fuoco\"; nella variante locale anche \"Foghesu\", toponimo adottato in via ufficiale dal Comune, in aggiunta al primo) \u00e8 un comune italiano di abitanti situato nella provincia di Nuoro a 599 \nNel suo territorio ha sede il Poligono Sperimentale e di Addestramento Interforze del Salto di Quirra.\nOrigini del nome.\nPerdasdefogu \u00e8 una parola composta, \"perdas de fogu\", che in lingua sarda significa \"pietre da fuoco\". Il riferimento \u00e8 alle pietre calcaree utilizzate per le fornaci per la produzione di calce.\nGli abitanti, nella loro variante della lingua sarda, chiamano il centro abitato con il nome Foghesu, aggettivo riferito a \"fogu\" (il fuoco) che significa fornace. Da quest'ultimo deriva il nome degli abitanti stessi, per i quali si usano i termini \"foghesu\" (masch. sing.), \"foghesa\" (femm. sing.), \"foghesus\" (masch. plur.) e \"foghesas\" (femm. plur.).\nGli stessi abitanti, in italiano, si chiamano foghesi o foghesini.\nStoria.\nL'area fu abitata gi\u00e0 in epoca prenuragica e epoca nuragica per la presenza nel territorio di alcuni nuraghi, e di varie testimonianze archeologiche.\nNel Medioevo appartenne al giudicato di Cagliari e fece parte della curatoria del Sarrabus. Alla caduta del giudicato (1258) pass\u00f2 sotto il dominio pisano e successivamente (1323) sotto il dominio aragonese. Nel 1363 il re d'Aragona Pietro IV \"il Cerimonioso\" incorpor\u00f2 il paese nella contea di Quirra, data in feudo a Berengario Carroz. Nel 1603 la contea fu trasformata in marchesato, feudo prima dei Centelles e poi degli Osorio de la Cueva, ai quali fu riscattato nel 1839 con la soppressione del sistema feudale.\nMonumenti e luoghi d'interesse.\nLuoghi di interesse naturalistico.\nDalla scuola di speleologia del \"Gruppo Grotte Ogliastra\" \u00e8 possibile visitare la diaclasi di \"Is Tapparas\" che d\u00e0 il nome al Centro di educazione ambientale Sostenibile (CEAS) del nodo provinciale Infea gestito dal Gruppo Grotte Ogliastra per conto del comune.\nNei locali della sede sociale e del Ceas \u00e8 visitabile una mostra permanente su: fauna sarda , minerali, fossili, insetti, rocce, conchiglie ed elaborazioni artistiche provenienti dal 1\u00ba simposio internazionale sulla ceramica.\nNel territorio sono presenti le grotte di Is Angurtidorgius.\nSociet\u00e0.\nEvoluzione demografica.\nLongevit\u00e0.\nIl paese, insieme a quelli di Arzana e Villagrande Strisaili della zona ogliastrina, vanta numerosi casi di longevit\u00e0 tra i suoi abitanti, con un numero elevato di ultranovantenni.\nEmblematico \u00e8 il fatto che la \"famiglia pi\u00f9 longeva al mondo\" provenga da questo comune: la capostipite Consola Melis nel 2014 ha raggiunto i 107 anni seguita da 8 fratelli ultranovantenni e ultraottantenni per un totale di 828 anni, anche la sorella Claudia ha compiuto nel 2014 101 anni.\nNel 2021 grazie agli 8 centenari su 1740 abitanti presenti nel paese, Perdasdefogu detiene un nuovo record, il paese pi\u00f9 longevo d'Italia.\nLingue e dialetti.\nLa variante del sardo parlata a Perdasdefogu \u00e8 il campidanese ogliastrino.\nCultura.\nFolklore.\nIl costume di Perdasdefogu, sia maschile che femminile, \u00e8 stato ricostruito prendendo a modello gli ultimi esemplari rimasti che risalgono alla fine dell'Ottocento e ai primi del Novecento; \u00e8 dunque una riproduzione fedele di quelli indossati in passato dai foghesini, e utilizzata oggi dai membri del gruppo folk Pro Loco \"Silvana Coni\". I colori dei tessuti ricordano quelli della campagna che circonda il paese; lo scialle del costume femminile \u00e8 pazientemente ricamato a mano e la gonna \u00e8 finemente pieghettata. Un particolare risalto all'abito maschile, viene dato da un grande mantello in orbace,(Su Saccu 'e coddusu) riportato alla luce nell'inverno 2010. Il repertorio musicale ripropone quelli che sono gli aspetti del mondo agricolo, pastorale, tipici dell'Ogliastra, cos\u00ec come sono stati tramandati dagli anziani.\nGeografia antropica.\nRioni.\nNomi di alcuni rioni e localit\u00e0 di Perdasdefogu:\nPiss'e Taccu, S'Argidda, Perd'e Palassiu, Sa Mura Gessa, S'Antonalai, S'Orgioledda, Su Cuccuru 'e sa Furca, Is Orgiolas, Su Mont' 'e s'Argidda, Sa Serra, Maraidda, Santu Serbestianu, Sant'Arbara, Su Cungiau de is Morus, Frummini, Funtana 'e Mariarraspa, Abbamessi, Su Runcu, Su Tacch'e s'Olu, il Nuraghe S'Omu \u00e8 S'Orku Tueri, Martinusala, Sa peddi e cani, Tueri, Arruin'e puligi, Fumia, Is Crabiolusu, s'Arcu e is Passus, Cumina Trinta, Secca e sa Corti, Secca e Senessargius, Suttresera, Perdenigola, Sa Tanca e Brennau,\nSport.\nAttiva nel comune la squadra di calcio \"S.S. Perdasdefogu\". Nata nel 1969, ha come colori sociali sono il bianco ed il celeste.\nLa Societ\u00e0 Sportiva Taekwondo Sport Perdasdefogu \u00e8 nata nel 1987. Con oltre 20 medaglie conquistate a livello Nazionale, nel 2009 ha conquistato una medaglia di bronzo ai campionati Italiani con Giacomo Lai nella categoria -55\u00a0kg."}
{"id": "2561096", "revid": "337866", "url": "https://it.wikipedia.org/wiki?curid=2561096", "title": "Alfheim", "text": ""}
{"id": "2561104", "revid": "594680", "url": "https://it.wikipedia.org/wiki?curid=2561104", "title": "Plagiaulax becklesii", "text": ""}
{"id": "2561106", "revid": "1318658", "url": "https://it.wikipedia.org/wiki?curid=2561106", "title": "Orhon (fiume)", "text": "Il fiume Orhon (in mongolo \u041e\u0440\u0445\u043e\u043d \u0433\u043e\u043b, \"Orhon gol\" o \"Orchon gol\"), o Orkhon \u00e8 un fiume della Mongolia. Nasce nei monti Hangaj nella Provincia Arhangay e scorre verso nord per 1.124\u00a0km prima di confluire nel Selenge (S\u0117l\u0117ng\u0117 gol), che a sua volta scorre verso nord entrando in Russia e sfociando nel Lago Bajkal. l'Orhon \u00e8 pi\u00f9 lungo dello stesso Selenge ed \u00e8 inoltre il fiume pi\u00f9 lungo della Mongolia. I suoi principali affluenti sono il Tamir Gol, il Tuul Gol e il Haraa gol.\nVi sono due insediamenti antichi in rovina lungo la vallata del fiume: Khar Balgas, l'antica capitale del Kaghanato uiguro, e Karakorum, l'antica capitale dell'Impero mongolo. L'esploratore russo P\u00ebtr Kuz'mi\u010d Kozlov ha rinvenuto diverse tombe imperiali unne nella valle dell'Orhon.\nVicino all'Orhon, lungo il fiume Ulaan Tsutgalan vi sono delle cascate alte venti metri e larghe dieci, importante destinazione turistica. Tra le specie che vivono lungo il fiume ci sono: esocidae, carpe, perche (pesce persico), taimen e pesce gatto.\nL'UNESCO ha inserito la valle dell'Orhon nella lista di patrimoni dell'umanit\u00e0.\nBibliografia.\nH. Barthel, \"Mongolei-Land zwischen Taiga und W\u00fcste\", Gotha 1990, p.\u00a034f"}
{"id": "2561108", "revid": "13261", "url": "https://it.wikipedia.org/wiki?curid=2561108", "title": "Cronologia dell'integrazione nell'Unione europea", "text": ""}
{"id": "2561114", "revid": "287204", "url": "https://it.wikipedia.org/wiki?curid=2561114", "title": "Lipton International Players Championships 1990", "text": "Il Miami Masters 1990 (conosciuto anche come \"Lipton International Players Championships\",per motivi di sponsorizzazione) \n\u00e8 stato un torneo di tennis giocato sul cemento. \n\u00c8 stata la 6\u00aa edizione del Miami Masters, che fa parte della categoria ATP Super 9 nell'ambito dell'ATP Tour 1990 e della Tier I nell'ambito del WTA Tour 1990. \nSia il torneo maschile che quello femminile si sono giocati al Tennis Center at Crandon Park di Key Biscayne in Florida, dal 12 al 26 marzo 1990.\nCampioni.\nSingolare maschile.\n Andre Agassi ha battuto in finale Stefan Edberg 6\u20131, 6\u20134, 0\u20136, 6\u20132\nSingolare femminile.\n Monica Seles ha battuto in finale Judith Wiesner 6\u20131, 6\u20132\nDoppio maschile.\n Rick Leach / Jim Pugh hanno battuto in finale Boris Becker / C\u00e1ssio Motta 6\u20133, 6\u20134\nDoppio femminile.\n Jana Novotn\u00e1 / Helena Sukov\u00e1 hanno battuto in finale Betsy Nagelsen / Robin White 6\u20134, 6\u20133"}
{"id": "2561121", "revid": "22356", "url": "https://it.wikipedia.org/wiki?curid=2561121", "title": "Rhynchosaurus articeps", "text": "Il rincosauro (Rhynchosaurus articeps) \u00e8 un rettile estinto, vissuto nel Triassico medio (circa 240 milioni di anni fa). I suoi resti sono stati ritrovati in Inghilterra.\nDescrizione.\nIl corpo di questo animale era lungo e basso, pi\u00f9 snello rispetto a quello di altri rincosauri successivi (come \"Hyperodapedon\"). La lunghezza complessiva non superava i 70 centimetri, mentre il cranio superava di poco i 10 centimetri. Il cranio era largo nella parte posteriore, mentre le premascelle formavano una struttura simile a un becco; erano presenti anche larghe piastre dentarie con numerose file di denti; la mandibola era molto profonda.\nClassificazione.\nDescritto per la prima volta da Richard Owen nel 1842, questo animale d\u00e0 il nome a un intero gruppo di rettili estinti, i rincosauri (Rhynchosauria), di incerta collocazione sistematica ma forse imparentati alla lontana con gli arcosauri. La specie tipo \u00e8 Rhynchosaurus articeps, lunga circa 50 centimetri. Di poco pi\u00f9 grande era \"R. brodiei\", pi\u00f9 robusta e con un cranio pi\u00f9 grosso; questa specie in seguito \u00e8 stata attribuita al genere \"Langeronyx\". Una terza specie, \"R. spenceri\", lunga circa 1 metro, \u00e8 stata di recente ascritta a un genere a s\u00e9 stante, \"Fodonyx\". Un altro possibile parente di \"Rhynchosaurus\" era \"Stenaulorhynchus\".\nStile di vita.\nLa morfologia dello scheletro di \"Rhynchosaurus\" suggerisce che questo animale fosse in grado di correre abbastanza velocemente; gli arti erano inoltre dotati di artigli, che permettevano all'animale di dissotterrare le radici. Il forte becco aiutava a spezzare vegetazione dura, che veniva frantumata dalla dentatura molariforme."}
{"id": "2561122", "revid": "124262302", "url": "https://it.wikipedia.org/wiki?curid=2561122", "title": "Gianni Ferrio", "text": " \u00c8 entrato nella storia della musica italiana come autore di alcune canzoni diventate degli evergreen, come \"Piccolissima serenata\" (incisa tra gli altri da Teddy Reno e Renato Carosone), \"Parole parole\" (successo internazionale di Mina e Alberto Lupo, inciso anche da Dalida e Alain Delon), \"Non gioco pi\u00f9\", anch'essa incisa da Mina, e molte altre.\nHa composto circa 120 colonne sonore per il cinema.\nBiografia.\nInizia l'attivit\u00e0 di direttore d'orchestra negli anni '40; nel decennio successivo collabora come arrangiatore con la CGD, allora di propriet\u00e0 del suo fondatore, il cantante Teddy Reno; in questo periodo ha modo di collaborare con cantanti come Jula de Palma, Johnny Dorelli e lo stesso Teddy Reno, per cui scrive nel 1958 \"Piccolissima serenata\". Nel 1961 ha la direzione musicale del variet\u00e0 \"Tutto \u00e8 musica\" con la regia di Fernanda Turvani.\nDirige l'orchestra al Festival di Sanremo 1959, al Festival di Sanremo 1962 e all'Eurovision Song Contest 1965; a Sanremo ritorner\u00e0 poi nel 2007 (Festival di Sanremo 2007) nuovamente come direttore d'orchestra oltre che come compositore di \"Meglio cos\u00ec\", interpretata da Dorelli.\nHa composto molte colonne sonore per il cinema, tra cui \u00e8 da ricordare quella per il film di Giorgio Ferroni del 1965 Un dollaro bucato, in cui scrive la canzone \"A Man...a Story\" cantata da Fred Bongusto, che nella versione in Italiano (con il titolo \"Se tu non fossi bella come sei\"), raggiunge all'epoca il vertice delle classifiche musicali.\nNel 1970 realizza gli arrangiamenti e dirige l'orchestra per l'album dal vivo di Jula de Palma, \"Jula al Sistina\", pubblicato dall'RCA Italiana.\nHa partecipato a molte importanti trasmissioni televisive mandate in onda dalla RAI, come Teatro 10,Bambole, non c'\u00e8 una lira, o Milleluci, per cui scrive la sigla finale, \"Non gioco pi\u00f9\", incisa da Mina con la partecipazione all'armonica a bocca di Toots Thielemans che ha successo anche in Spagna e in America Latina, tradotta in \"No juego m\u00e1s\"; nel 2004 \u00e8 stata reincisa dai Marlene Kuntz nell'EP \"Fingendo la poesia\".\nPer la tv ha scritto e diretto le musiche per i pi\u00f9 importanti spettacoli del sabato sera, con la regia di Antonello Falqui, avendo cos\u00ec l'opportunit\u00e0 di lavorare con personaggi come Astor Piazzolla, Luiz Bonf\u00e1, James Taylor, Jerry Lewis, Mina, Caterina Valente, Elis Regina, Ornella Vanoni, Milva e Gigi Proietti.\nSempre per la televisione, \u00e8 da ricordare la colonna sonora della serie Tuttotot\u00f2 (1967), omaggio postumo al grande artista napoletano, ed in particolare la travolgente sigla iniziale Sciabadabad\u00e0, eseguita da I Cantori Moderni di Alessandroni.\nNell'estate del 1976, scrive \"le voci di Mina\" in \"Plurale\", un album decisamente eccentrico in cui la cantante ecletticamente esegue brani di ogni tipo ed epoca per \"arrangiamenti per sola voce\", senza alcun strumento ad accompagnarla. Tra i titoli, la toccante \"ll testamento Del Capitano\", e \"C'\u00e8 un uomo in mezzo al mare\".\nCon Mina collabora nuovamente nel 1977 per gli arrangiamenti dell'album \"Mina quasi Jannacci\", caratterizzato da arrangiamenti raffinatissimi e arditi, con i quali, il maestro e la cantante compiono quella che si pu\u00f2 tranquillamente definire un'operazione di \"altissima teatralit\u00e0\" su vinile.\nEra sposato con la ballerina ed attrice Alba Fossati, nota con lo pseudonimo di Alba Arnova, gi\u00e0 giovanissima \u00e9toile e poi prima ballerina del teatro Col\u00f3n di Buenos Aires e celebre anche per essere stata cacciata nel 1955 dalla Rai da Filiberto Guala per il sospetto di aver danzato a gambe nude; (in realt\u00e0 indossava un'aderente calzamaglia rosa che in controluce poteva suggerire, secondo la censura di allora, un passaggio \"senza veli\"). Il programma televisivo, in cui, sotto la guida del marito, danzava accompagnata dai migliori musicisti jazz del momento, si intitolava \"La piazzetta\".\nNel 2001 Ferrio ha arrangiato e diretto l'album \"Girltalk\" di Caterina Valente.\nNel 2002, nell'ambito del Premio Pippo Barzizza, gli viene assegnato il Trofeo alla carriera in qualit\u00e0 di arrangiatore e compositore.\nSempre nel 2002 collabora con Mina, dirigendo l'orchestra nell'album \"Mina per Wind\"; la collaborazione prosegue nel 2003, con la cura degli arrangiamenti dell'album \"Napoli secondo estratto\", e nel 2005, con gli arrangiamenti di \"L'allieva\", omaggio della \"Tigre di Cremona\" a Frank Sinatra.\nTelevisione.\nVariet\u00e0 radiofonici RAI\nTELEVISIONE \nIl Musichiere 1957-60\nTeatro 10 1971-72 \nMilleluci 1974\nBambole, non c'\u00e8 una lira 1977\nAl Paradise 1983-85 \nRoma rivuole Cesare regia Mikl\u00f3s Jancs\u00f3 film Tv Rai 1974 \nTEATRO \n1977 musiche originali per Processo per magia da Apuleio compagnia Renzo Giovampietro \nNel 1980 cura gli arrangiamenti per la produzione italiana del musical Applause debuttato al Teatro Nazionale di Milano e al Teatro Sistina di Roma con la regia di Antonello Falqui. Rossella Falk interpretava Margo Channing,\nDiscografia parziale.\nAlbum\nSingoli"}
{"id": "2561123", "revid": "26567314", "url": "https://it.wikipedia.org/wiki?curid=2561123", "title": "Metropolitana moscovita", "text": ""}
{"id": "2561127", "revid": "767487", "url": "https://it.wikipedia.org/wiki?curid=2561127", "title": "Monti Khangai", "text": "I monti Hangaj (mongolo \u0425\u0430\u043d\u0433\u0430\u0439\u043d \u043d\u0443\u0440\u0443\u0443, \"Hangajn nuruu\"), Khangai secondo la traslitterazione anglosassone, sono una catena montuosa nella Mongolia centrale, situata circa 400 km ad ovest di Ulaanbaatar. Si estendono per circa 500 km di lunghezza (direzione est-ovest) e 300 km di larghezza (nord-sud), nelle province dell'Arhangaj, Bajanhongor, \u00d4v\u00f4rhangaj e Zavhan.\nSi trovano al centro di altri massicci: a nord i monti Sajany, a ovest gli Altaj, a sud i Gov'-Altaj, mentre a sud-est inizia il deserto dei Gobi. La cima pi\u00f9 elevata \u00e8 l'Otgont\u0117ng\u0117r uul (\u041e\u0442\u0433\u043e\u043d\u0442\u044d\u043d\u0433\u044d\u0440 \u0443\u0443\u043b, ), la cui altezza, a seconda delle fonti, varia tra 3.905, 4.021, 4.031 metri.\nDa questi monti prendono origine diversi fiumi: Orhon, Ider, Hanuj (affluenti del Selenge), Zavhan, Ongi, Chuluut. "}
{"id": "2561129", "revid": "47767", "url": "https://it.wikipedia.org/wiki?curid=2561129", "title": "Ferrovie della Russia", "text": ""}
{"id": "2561132", "revid": "287204", "url": "https://it.wikipedia.org/wiki?curid=2561132", "title": "Comme des Garcons", "text": ""}
{"id": "2561135", "revid": "519091", "url": "https://it.wikipedia.org/wiki?curid=2561135", "title": "Allenatori del Football Club Internazionale Milano", "text": "Qui di seguito sono riportati gli allenatori del Football Club Internazionale Milano, societ\u00e0 calcistica italiana per azioni con sede a Milano.\nStoria.\nSono 73 gli allenatori che hanno assunto la guida tecnica dell'Inter, cinque dei quali con la funzione specifica di consulente (ed eventualmente la qualifica di direttore tecnico o sportivo) e due che hanno ricoperto sia l'incarico esclusivo di allenatore che quello supplementare di consulente. Il primo a svolgere compiti assimilabili a quelli di un allenatore fu Virgilio Fossati, in virt\u00f9 del ruolo di capitano del club, mentre il primo allenatore professionista ingaggiato dal club fu il britannico Bob Spottiswood, il quale guid\u00f2 i nerazzurri dal 1922 al 1924.\nIl tecnico che \u00e8 rimasto pi\u00f9 a lungo in carica \u00e8 l'argentino Helenio Herrera, il quale ha guidato la squadra per nove stagioni, di cui otto consecutive dal 1960 al 1968; ancora oggi la sua lunga militanza sulla panchina nerazzurra rappresenta un record per un allenatore straniero nel calcio italiano. Nel corso della sua esperienza interista, il \"Mago\" \u00e8 riuscito a conquistare tre campionati (1962-1963, 1964-1965 e 1965-1966), due Coppe dei Campioni consecutive (1963-1964 e 1964-1965, record italiano alla pari del Milan) e due Coppe Intercontinentali anch'esse consecutive (1964 e 1965, altro record italiano condiviso con il Milan). Inoltre, il tecnico argentino detiene due importanti primati nella storia del club, in particolare quello per il maggior numero di partite ufficiali disputate (366) e quello per il maggior numero di trofei vinti (7). Herrera condivide quest'ultimo record con Roberto Mancini, allenatore del club dal 2004 al 2008 e di nuovo dal 2014 al 2016; il tecnico jesino \u00e8 finora l'unico ad aver vinto tre scudetti consecutivi con l'Inter (2005-2006, 2006-2007 e 2007-2008), oltre a due Coppe Italia (2004-2005 e 2005-2006) e due Supercoppe italiane (2005 e 2006).\nEntra di diritto nella storia della societ\u00e0 nerazzurra anche Jos\u00e9 Mourinho, capace di conquistare la Champions League (2009-2010) a quarantacinque anni di distanza dall'ultima volta. Complessivamente, in due anni sulla panchina dell'Inter, lo \"Special One\" ha vinto due scudetti (2008-2009 e 2009-2010), una Coppa Italia (2009-2010) e una Supercoppa italiana (2008). Sotto la sua guida, nella stagione 2009-2010, la \"Beneamata\" \u00e8 diventata la prima squadra italiana (la sesta in Europa) a centrare il cosiddetto \"treble\" (campionato, Coppa nazionale e Champions League). Menzione particolare per il suo successore, lo spagnolo Rafael Ben\u00edtez, che ha guidato l'Inter alle conseguenti vittorie in Supercoppa italiana (2010) e soprattutto nella Coppa del mondo per club (2010) riportando i nerazzurri sul tetto del mondo dopo quarantacinque anni.\nDa sottolineare sono i cinque anni trascorsi sulla panchina nerazzurra da Giovanni Trapattoni, artefice del cosiddetto \"Scudetto dei record\" nella stagione 1988-1989 e tecnico dei primi trionfi in Supercoppa italiana (1989) e Coppa UEFA (1990-1991). In campo europeo vanno altres\u00ec ricordati i successi in Coppa UEFA di Gianpiero Marini (1993-1994) e di Luigi Simoni (1997-1998). Allenatori di successo sono stati anche Armando Castellazzi, il pi\u00f9 giovane in assoluto a laurearsi campione d'Italia nella Serie A a girone unico (nel 1937-1938, a soli trentatr\u00e9 anni), l'austriaco Tony Cargnelli (una Coppa Italia nel 1938-1939 e un campionato nel 1939-1940), Alfredo Foni (due scudetti consecutivi nel 1952-1953 e 1953-1954), Giovanni Invernizzi (artefice della rimonta-scudetto nel 1970-1971), Eugenio Bersellini (un campionato nel 1979-1980 e due Coppe Italia nel 1977-1978 e 1981-1982), il brasiliano Leonardo (una Coppa Italia nel 2010-2011), Antonio Conte (un campionato nel 2020-2021) e Simone Inzaghi (una Supercoppa Italiana nel 2021).\nUna citazione a parte per \u00c1rp\u00e1d Weisz, vincitore del primo campionato giocato a girone unico, l'attuale Serie A, nel 1929-1930. Prima di Herrera era stato recordman per stagioni, partite e vittorie in campionato (all'epoca non esistevano altre competizioni nazionali n\u00e9 la UEFA) ed inoltre, durante il suo periodo di permanenza a Milano, fu lo scopritore di Giuseppe Meazza e fu anche autore, insieme all'allora dirigente Aldo Molinari, di un manuale calcistico, \"lI giuoco del calcio\", nel quale sintetizza i dettami \"italiani\" e \"inglesi\" del tempo.\nSono stati sia calciatori che allenatori dell'Inter (in ordine cronologico): Virgilio Fossati, J\u00f3zsef Viola, \u00c1rp\u00e1d Weisz, Armando Castellazzi, Giuseppe Peruchetti, Italo Zamberletti, Giovanni Ferrari, Giuseppe Meazza, Aldo Campatelli, Annibale Frossi, Luigi Ferrero, Camillo Achilli, Giovanni Invernizzi, Enea Masiero, Luis Su\u00e1rez, Mario Corso, Gianpiero Marini e Marco Tardelli.\nElenco cronologico degli allenatori.\nDi seguito l'elenco di allenatori dell'Inter dall'anno della fondazione ed i relativi trofei vinti.\nStatistiche.\nI dati, aggiornati al 25 febbraio 2022, includono tutte le partite ufficiali.\nTitoli vinti.\nDi seguito l'elenco degli allenatori che hanno vinto trofei ufficiali alla guida dell'Inter.\nRiconoscimenti.\nDi seguito sono riportati gli allenatori che possono vantare dei riconoscimenti a livello nazionale ed internazionale durante la loro militanza nell'Inter.\nHall of Fame.\nNel 2000 la Federazione Italiana Giuoco Calcio e la Fondazione Museo del Calcio di Coverciano istituirono per la prima volta una \"Hall of Fame\" con l'obiettivo di riconoscere la vita e la carriera di diverse personalit\u00e0 del calcio in Italia. In quell'anno furono riconosciuti tredici personalit\u00e0 in sei categorie diverse, tra le quali cinque allenatori. Tale iniziativa fu riadottata da entrambe le istituzioni dieci anni dopo con la presentazione della Hall of Fame del calcio italiano a Firenze."}
{"id": "2561137", "revid": "1904508", "url": "https://it.wikipedia.org/wiki?curid=2561137", "title": "Luigi di Borbone-Due Sicilie (1824-1897)", "text": "Biografia.\nInfanzia.\nSuo padre era il re Francesco I delle Due Sicilie (1777-1830), figlio del re Ferdinando IV di Napoli, in seguito Ferdinando I delle Due Sicilie, e della sua consorte, l'arciduchessa d'Austria Maria Carolina d'Asburgo-Lorena, figlia a sua volta dell'imperatrice Maria Teresa d'Asburgo e dell'imperatore Francesco I di Lorena. Sua madre era l'infanta Maria Isabella di Borbone-Spagna (1789-1848), figlia del re Carlo IV di Spagna e di sua moglie la regina Maria Luisa di Parma.\nConte di Aquila.\nDecorato del titolo dinastico di \"Conte di Aquila\" (concesso con R.D. 19 settembre 1824), abitava a Napoli al palazzo di Santa Lucia detto Campofranco e godeva di un maggiorato di 60.000 ducati annui. Dal Palazzo Campofranco svolgeva il suo incarico di comandante della Real Marina del Regno delle Due Sicilie, ma molto spesso dimorava nell'attuale Villa Rosebery, che aveva acquistato nel 1857 dagli eredi Serra di Gerace.\nPassioni.\nVeniva considerato a capo della corrente liberale presente fra i componenti della corte napoletana, insieme con il fratello Conte di Trapani.\nEra un uomo dai molteplici interessi, anche naturalistici: fu sponsor dell'esimio studioso di botanica Guglielmo Gasparrini e per primo port\u00f2 a Napoli dal Brasile due gimnoti ovvero \"torpedini elettriche\", utilizzate all'epoca per esperimenti sull'elettricit\u00e0.\nEra anche dotato nelle arti pittoriche e uno dei suoi quadri, \"la Tempesta\", che mostra dei pescatori intenti ad aiutare delle vittime di una tempesta, \u00e8 ancora oggi esposto nel Museu Imperial di Petr\u00f3polis in Brasile.\nMatrimonio.\nIl 28 aprile 1844 a Rio de Janeiro, Luigi spos\u00f2 la principessa Gennara di Braganza (1822-1901), figlia dell'imperatore del Brasile Pietro I e dell'imperatrice Maria Leopoldina d'Asburgo-Lorena, nata arciduchessa d'Austria. Gennara era sorella della regina Maria II del Portogallo e anche dell'imperatore Pietro II del Brasile, il quale aveva sposato l'anno precedente Teresa Cristina di Borbone-Due Sicilie, sorella maggiore dello stesso Luigi.\nMoti del 1848 ed ambizioni di reggenza.\nFu nominato formalmente Vicer\u00e9 di Sicilia, ma non esercit\u00f2 mai l'incarico, a causa dei moti siciliani del 1848. Nel 1859 il nuovo sovrano Francesco II, diede prova di debolezza nel governare il Regno e rifiut\u00f2 di ascoltare i consigli dei suoi zii, tra cui vi era anche il Conte di Aquila. Il Re presto inizi\u00f2 a dubitare della lealt\u00e0 di questi ultimi, in particolare di Luigi, che sospettava di voler farsi proclamare Reggente al suo posto. \nEsilio e morte.\nIl Conte in effetti giudicava il Re troppo debole verso Garibaldi. Per tutti questi motivi, Francesco II ordin\u00f2 la partenza per l'esilio del Conte di Aquila il 17 agosto 1860.\nIl Conte mor\u00ec in esilio in Francia, senza mai essere rientrato in Italia n\u00e9 essere pi\u00f9 tornato in Brasile.\nDiscendenza.\nLuigi e la principessa Gennara di Braganza ebbero quattro figli:"}
{"id": "2561141", "revid": "21981", "url": "https://it.wikipedia.org/wiki?curid=2561141", "title": "Yevgeny Cherepovsky", "text": ""}
{"id": "2561152", "revid": "123465180", "url": "https://it.wikipedia.org/wiki?curid=2561152", "title": "Nate Reinking", "text": ""}
{"id": "2561153", "revid": "47767", "url": "https://it.wikipedia.org/wiki?curid=2561153", "title": "Rossijskie \u017deleznye Dorogi", "text": ""}
{"id": "2561155", "revid": "1573940", "url": "https://it.wikipedia.org/wiki?curid=2561155", "title": "Chaos (zoologia)", "text": "Chaos \u00e8 un genere di amebe giganti, che variano da 1 a 5\u00a0mm di lunghezza, appartenenti alla famiglia Amoebidae.\nEsse sono filogeneticamente affini al genere \"Amoeba\", e condividono la stessa morfologia generale, producendo numerosi pseudopodi cilindrici. Tuttavia, le specie del genere \"Chaos\" possiedono diverse centinaia di nuclei, mentre quelle di \"Amoeba\" soltanto uno. La specie pi\u00f9 conosciuta \u00e8 \"C. carolinensis\", che in passato \u00e8 stata inserita anche all'interno dei protisti. Si tratta principalmente di \"spazzini\" che si trovano sul fondo degli ecosistemi ad acqua dolce.\nQuesti organismi si muovono grazie agli pseudopodi; non possiedono una dura parete cellulare. Il citoplasma si suddivide in endoplasma, che \u00e8 fluido e contiene numerosi nuclei, granuli e vacuoli alimentari, ed ectoplasma, pi\u00f9 viscoso e che non contiene alcun granulo."}
{"id": "2561157", "revid": "1543377", "url": "https://it.wikipedia.org/wiki?curid=2561157", "title": "Lago di Brokopondo", "text": "Il lago di Brokopondo (in olandese \"Brokopondostuwmeer\") o in Suriname \u00e8 chiamato lago di W.J. van Blommestein (in olandese \"Prof. dr. ir. W.J. van Blommesteinmeer\") \u00e8 un lago artificiale creato sbarrando il fiume Suriname. Il lago si trova nel Distretto di Brokopondo nel comune (\"ressort\") di Sarakreek. Prende nome dal villaggio di Brokopondo a 9\u00a0km dalle coste settentrionali del lago.\nStoria.\nNel 1915 venne scoperta nella zona la bauxite.\nNel 1958 ci fu un accordo tra la statunitense Alcoa (societ\u00e0 proprietaria delle miniere), l'ingegnere olandese Willem Johan van Bloomestein e il governo della Guyana Olandese.\nL'ingegnere olandese van Blommestein progett\u00f2 poi una diga alta 54 metri chiamata Afobakadam, l'Alcoa con questo accordo riceveva energia idroelettrica a buon mercato e un'ulteriore concessione di 75 anni per l'estrazione della bauxite.\nLa costruzione della diga cominci\u00f2 nel 1960 e si concluse nel 1964. \nLa costruzione della diga ha costretto circa 5.000 \"Maroon\" (soprattutto saramaccani) a lasciare le proprie case e sono stati costruiti nuovi villaggi.\nCon l'Operazione Gwamba si \u00e8 cercato di salvare pi\u00f9 animali autoctoni possibili.\nL'energia veniva soprattutto utilizzata nella fonderia della Alcoa a Paranam, fino all'esaurimento delle miniere nel 1999.\nOra l'energia \u00e8 soprattutto utilizzata per la capitale Paramaribo.\nL'invaso nonostante la sua estensione (1.560\u00a0km\u00b2) che \u00e8 circa il doppio di quella del lago di Ginevra \u00e8 difficilmente navigabile a causa delle acque popolate da piranha e dalle cime degli alberi sommersi.\nLo sviluppo delle coste \u00e8 di 1.770\u00a0km, con le isole si arriva a circa 3.700\u00a0km.\nLa costruzione della diga ha portato a una diminuzione della fauna ittica dalle 172 specie del 1964 alle 62 odierne."}
{"id": "2561159", "revid": "1149807", "url": "https://it.wikipedia.org/wiki?curid=2561159", "title": "Vanished Oyayubi Sagashi", "text": ", letteralmente: \"la ricerca del pollice svanito\", \u00e8 un manga horror ed action scritto da Yusuke Yamada e disegnato da Kirihito Ayamura.\nIl manga si compone di un solo volume, \u00e8 stato pubblicato in Giappone nel 2005 dalla casa editrice Gentosha e in Italia dalla casa editrice J-Pop. Vista la tipologia degli argomenti trattati il manga \u00e8 indirizzato ad un pubblico adulto.\nTrama.\nUna leggenda metropolitana racconta di una ragazza uccisa e fatta a pezzi in una villa abbandonata. Il cadavere sarebbe stato recuperato e ricomposto, ma un pollice non sarebbe mai stato ritrovato.\nCinque ragazzini delle scuole elementari (Yumi, Tomohiko, Ako, Takeshi e Chie) per gioco vanno alla ricerca di quel pollice, che secondo la leggenda avrebbe il potere di esaudire un desiderio, ma tutto si conclude con un nulla di fatto. Mentre i ragazzi escono dalla villa, si accorgono per\u00f2 che Yumi \u00e8 scomparsa senza lasciare traccia.\nPassano sette anni e i ragazzi sono ormai diventati adulti. Quattro di loro decidono finalmente di tentare di ritrovare l'amica scomparsa."}
{"id": "2561166", "revid": "810736", "url": "https://it.wikipedia.org/wiki?curid=2561166", "title": "La stazione della stella morta (antologia)", "text": "La stazione della stella morta (\"The Best of Jack Williamson\") \u00e8 una raccolta di racconti di fantascienza del 1978 dello scrittore statunitense Jack Williamson.\nLa raccolta venne pubblicata in Italia da Mondadori nel 1979 divisa in due volumi, la prima parte con sei racconti su Urania n.773 col titolo \"La stazione della stella morta\" e la seconda parte al n.775 col titolo Compratemi tutta, quindi ripubblicata nel 1993 in unico volume col titolo complessivo \"La stazione della stella morta\", in due diverse edizioni.\nRacconti.\nTutti i racconti sono stati tradotti da Riccardo Valla."}
{"id": "2561168", "revid": "155634", "url": "https://it.wikipedia.org/wiki?curid=2561168", "title": "Lipton International Players Championships 1990 - Singolare maschile", "text": "Il singolare del Lipton International Players Championships 1990 \u00e8 stato un torneo di tennis facente parte dell'ATP Tour.\nAndre Agassi ha battuto in finale Stefan Edberg 6\u20131, 6\u20134, 0\u20136, 6\u20132.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2561169", "revid": "26568096", "url": "https://it.wikipedia.org/wiki?curid=2561169", "title": "Regimi alimentari", "text": ""}
{"id": "2561170", "revid": "113757", "url": "https://it.wikipedia.org/wiki?curid=2561170", "title": "Lago Brokopondo", "text": ""}
{"id": "2561171", "revid": "1728", "url": "https://it.wikipedia.org/wiki?curid=2561171", "title": "Falco Beneventano", "text": ""}
{"id": "2561172", "revid": "113757", "url": "https://it.wikipedia.org/wiki?curid=2561172", "title": "Brokopondostuwmeer", "text": ""}
{"id": "2561183", "revid": "287204", "url": "https://it.wikipedia.org/wiki?curid=2561183", "title": "Torneo Acropolis 2008", "text": "Il Torneo Acropolis 2008 si \u00e8 svolto dal 7 al 9 luglio 2008.\nGli incontri si sono svolti nell'impianto ateniese \"Olympiahalle\"."}
{"id": "2561186", "revid": "287204", "url": "https://it.wikipedia.org/wiki?curid=2561186", "title": "Junior Libertas Pallacanestro 2008-2009", "text": "La Junior Casale Monferrato 2008-2009, sponsorizzata \"Fastweb\", ha preso parte al campionato professionistico italiano di Legadue.\nRoster.\n\"Legaduebasket: Dettaglio statistico\""}
{"id": "2561188", "revid": "1543377", "url": "https://it.wikipedia.org/wiki?curid=2561188", "title": "Bioclimatologia", "text": "La bioclimatologia \u00e8 l'analisi teorica e la ricerca sperimentale dei rapporti che intercorrono, in periodi di tempo piuttosto lunghi, tra gli eventi atmosferici e gli organismi viventi, sia nel loro ambiente che altrove, per studiarne il maggior numero di effetti, sotto l'aspetto fisico, fisiologico, preventivo e terapeutico.\nDifferenze rispetto alla biometeorologia.\nLa biometeorologia \u00e8 una scienza che si pone a met\u00e0 strada fra la meteorologia e la medicina. Si occupa di fornire informazioni che indichino situazioni pi\u00f9 o meno favorevoli alla vegetazione, agli animali e all'uomo, al fine della loro esistenza ed evoluzione.\nI bioclimi d'Italia.\nSono tantissimi i fattori che determinano il clima dell'Italia. Tra questi, di importanza cruciale \u00e8 il fattore latitudine, essendo l'Italia compresa tra il 36\u00ba ed il 47\u00ba grado di latitudine Nord, nel pieno della cosiddetta fascia delle medie latitudini temperate, dove prevalgono le correnti occidentali, apportatrici di masse d'aria di origine oceanica. Un altro fattore che riveste essenziale importanza nella distribuzione dei climi dell'Italia \u00e8 il Mar Mediterraneo, un bacino chiuso che conserva acqua ed aria proprie influendo notevolmente su tutti i sistemi perturbati e le relative masse d'aria che vi giungono. Un terzo fattore \u00e8 dato dalla complessa e frastagliata orografia del Paese: a Nord si erge l'arco alpino, con la sua forma arcuata e con i suoi notevoli massicci montuosi, che costituisce un ostacolo insuperabile per le fredde masse d'aria che giungono da Nord. Essendo poi l'Italia compresa nella fascia delle medie latitudini, subisce in modo esponenziale l'alternarsi delle stagioni. Si osservano due stagioni estreme (estate ed inverno) e due stagioni intermedie (primavera ed autunno).\nDi seguito i singoli comparti bioclimatici d'Italia:"}
{"id": "2561189", "revid": "1226", "url": "https://it.wikipedia.org/wiki?curid=2561189", "title": "La stazione della stella morta (antologia Urania)", "text": ""}
{"id": "2561194", "revid": "2111283", "url": "https://it.wikipedia.org/wiki?curid=2561194", "title": "Monte Oggioli", "text": "Il monte \u00d3ggioli \u00e8 un monte dell'alto Appennino tosco-emiliano, situato nei pressi del Passo della Raticosa, in provincia di Firenze.\nLa sua posizione \u00e8 la pi\u00f9 occidentale dell'intero complesso del Passo della Raticosa, ed \u00e8 separata dalle altre montagne (tra cui il monte Canda) dal valico stesso.\nIl monte Oggioli \u00e8 una montagna alta per la zona in cui si trova: la sua vetta tocca infatti i 1290 m. \u00a0m di altitudine. \nDal suo versante nord orientale, che si affaccia sulla provincia di Bologna, ha origine il ramo principale del torrente Idice, uno tra i principali affluenti del fiume Reno."}
{"id": "2561197", "revid": "120106233", "url": "https://it.wikipedia.org/wiki?curid=2561197", "title": "Distretti del Suriname", "text": "I distretti del Suriname sono la suddivisione territoriale di primo livello del Paese e sono pari a 10. Essi si suddividono a loro volta in comuni (\"ressort\"), per un totale di 62."}
{"id": "2561198", "revid": "1793900", "url": "https://it.wikipedia.org/wiki?curid=2561198", "title": "University of Texas M. D. Anderson Cancer Center", "text": "Lo University of Texas M. D. Anderson Cancer Center \u00e8 un ospedale statunitense specializzato nella cura del cancro. Si trova a Houston (Texas) e fa parte del Texas Medical Center."}
{"id": "2561199", "revid": "729019", "url": "https://it.wikipedia.org/wiki?curid=2561199", "title": "Lipton International Players Championships 1990 - Doppio maschile", "text": "Il doppio maschile del torneo di tennis Lipton International Players Championships 1990, facente parte dell'ATP Tour, ha avuto come vincitori Rick Leach e Jim Pugh che hanno battuto in finale Boris Becker e C\u00e1ssio Motta 6\u20137, 6\u20134, 6\u20132.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2561200", "revid": "300067", "url": "https://it.wikipedia.org/wiki?curid=2561200", "title": "Raviv Limonad", "text": ""}
{"id": "2561203", "revid": "1226", "url": "https://it.wikipedia.org/wiki?curid=2561203", "title": "Compratemi tutta", "text": ""}
{"id": "2561204", "revid": "373458", "url": "https://it.wikipedia.org/wiki?curid=2561204", "title": "The University of Texas M. D. Anderson Cancer Center", "text": ""}
{"id": "2561206", "revid": "123402924", "url": "https://it.wikipedia.org/wiki?curid=2561206", "title": "Gal Mekel", "text": "Carriera.\nNell'estate del 2011 firma un contratto con la Benetton Treviso.\nNell'estate 2019 firma con Pallacanestro Reggiana"}
{"id": "2561214", "revid": "123473936", "url": "https://it.wikipedia.org/wiki?curid=2561214", "title": "Capelli neri", "text": "I capelli neri, cos\u00ec comunemente chiamati anche capelli corvini, sono il colore di capelli maggiormente diffuso al mondo. I capelli neri sono un tratto genetico dominante e probabilmente rappresentano il colore di capelli originale dell'Homo sapiens. Questa pigmentazione \u00e8 dovuta ad un alto tasso di eumelanina. Sotto una forte luce appaiono comunque di un intenso marrone scuro.\nDistribuzione.\nI capelli neri sono presenti in tutte le etnie del mondo anche se si differenziano per la loro forma. I capelli neri fra gli europei sono generalmente ondulati, fra gli asiatici prevalgono i capelli neri lisci mentre fra gli africani prevalgono i capelli neri crespi.\nIn Europa i capelli neri sono particolarmente diffusi nell'Europa meridionale (Italia, Penisola Iberica e Grecia), nella penisola balcanica e in Romania. Sono comuni anche in alcune zone dell'Europa centrale (ad esempio in Germania e in Francia) e in parte dell'Europa settentrionale, soprattutto nelle isole britanniche, dove raggiungono una diffusione compresa fra il 10-20% della popolazione.\nSono invece quasi una rarit\u00e0 nei paesi in Scandinavia.\nPer quanto riguarda l'Italia nel 1859-1863 secondo un'indagine antropometrica su soldati di leva, i capelli neri raggiungevano una percentuale del 30% nelle regioni settentrionali, 35-40% nelle regioni centrali e meridionali, e un massimo del 45% circa in Sicilia e Sardegna. Secondo un'indagine realizzata nel 1983 basata su moderne metodologie antropologiche, quali la scala Fischer-Saller, in Sardegna vi \u00e8 in realt\u00e0 una predominanza di tonalit\u00e0 brune e non di capelli neri come affermato da Ridolfo Livi pi\u00f9 di un secolo prima."}
{"id": "2561216", "revid": "26568972", "url": "https://it.wikipedia.org/wiki?curid=2561216", "title": "Alluvione del 1994", "text": ""}
{"id": "2561219", "revid": "1305772", "url": "https://it.wikipedia.org/wiki?curid=2561219", "title": "Bioclimatologia medica", "text": "La bioclimatologia medica \u00e8 una scienza interdisciplinare nella quale convergono ricerche di tipo tecnico-scientifico e biomediche che consentono di verificare le relazioni fra le variazioni meteorologiche e climatiche (climate change).\nLe scienze collegate.\nLa bioclimatologia medica si interessa di diversi rami di indagine scientifica tra i quali la meteorologia, la climatologia, le scienze ambientali e la medicina. Essa mira a evidenziare gli influssi di diversi fattori atmosferici sullo stato psicofisico dell'uomo. Pi\u00f9 in generale si prefigge di analizzare scientificamente le interazioni fra l'uomo e l'ambiente circostante attraverso la caratterizzazione di condizioni fisiche atmosferiche e l'analisi di eventuali variazioni di parametri fisiologici e/o patologici a esse riconducibili.\nBioclimatologia e patologia.\nLa bioclimatologia medica fa riferimento a diverse patologie umane, come, ad esempio, alla neuropsicoimmunoendocrinologia, alle malattie artroreumatiche, alle affezioni dell'apparato respiratorio, alle malattie a carico dell'apparato cardiovascolare, a quelle del sistema dermatologico e immunologico, alle patologie geriatriche. Sono numerose le scuole di farmacologia, in particolare quelle israeliane e svizzere, che hanno indagato sui meccanismi d'azione del rapporto meteo-clima-uomo e che sembrano coinvolgere complesse reazioni neurormonali. Un deficit nella capacit\u00e0 di adattamento dell'organismo umano dovuto a cause ambientali esterne pu\u00f2 provocare vere e proprie sindromi meteoroclimatopatiche anche di origine ambientale, come ad esempio quelle generate dalle sostanze inquinanti come le polveri sottili.\nGli indici biometeoclimatici.\nGli indici biometeoclimatici sono molto importanti in biometeorologia e bioclimatologia medica. Sono calcolati con formule matematiche che consentono di valutare le situazioni fisio-patologiche umane (dal benessere al disagio fisiologico causati dal caldo o dal freddo umido) sulla base di correlazioni fra i valori espressi dai diversi parametri meteorologici (temperatura, umidit\u00e0 relativa, vento, pressione atmosferica). Nei testi scientifici vengono denominati anche indici bioclimatici. Occorre precisare che tali indici forniscono indicazioni valide solo in caso di eventi meteoclimatici estremi."}
{"id": "2561240", "revid": "599013", "url": "https://it.wikipedia.org/wiki?curid=2561240", "title": "Moshe Mizrahi", "text": ""}
{"id": "2561241", "revid": "2373", "url": "https://it.wikipedia.org/wiki?curid=2561241", "title": "Apr\u00e8s-ski", "text": "Apr\u00e8s-ski (pronuncia francese ; pronuncia tedesca ,) o after-ski (rispettivamente, francese o inglese per dopo-sci) si riferisce alla frequentazione di locali di svago, tipici dell'ambiente sciistico, in cui bere e ristorarsi, ballare e socializzare, dopo una giornata passata a contatto con la neve. Si trovano principalmente al termine delle piste che conducono a valle o nei pressi dei parcheggi, dove gli sciatori si fermano prima dell'ultima discesa, o prima di andare a casa. Quindi, solitamente, ci si va in tenuta da sci.\nAl suo interno non \u00e8 insolito trovare molta gente, baristi e bariste con costumi tipici locali, un DJ e musica folkloristica o dance. Tipiche bevande di questo tipo di locale sono il vin brul\u00e9 o il jagertee, ma vi si possono tuttavia trovare anche altre bevande alcoliche, come grappa, vodka, bombardino, spritz, negroni ecc.\nIn francese il termine \"apr\u00e8s-ski\" si riferisce principalmente ai doposci, degli scarponcini morbidi che si \u00e8 soliti indossare dopo aver tolto gli scomodi scarponi da sci."}
{"id": "2561243", "revid": "810736", "url": "https://it.wikipedia.org/wiki?curid=2561243", "title": "La stazione della stella morta (racconto)", "text": "La stazione della stella morta (\"Dead Star Station\") \u00e8 un racconto breve di fantascienza del 1933 dello scrittore statunitense Jack Williamson.\nTrama.\nUna vecchia e piccola stazione orbitante attorno ad una stella morta funge solo da punto di passaggio per le grandi navi. All'interno della stazione Gideon Clew, un vecchio operaio ormai in pensione, cerca di completare una sua invenzione capace di vincere la forza di gravit\u00e0.\nPoco dopo l'attracco di una nave passeggeri, questa viene assalita da un pirata spaziale che, vistosi sconfitto, decide di indirizzare la nave e la stazione spaziale verso la stella morta. Solo il completamento dell'invenzione antigravitazionale riesce a salvare i passeggeri e l'equipaggio delle due navi.\nEdizioni.\nIl racconto fu pubblicato in italiano in due diverse antologie omonime, nel gennaio 1979 nel numero 773 della collana Urania e ristampato successivamente nel 1993 nel numero 191 della collana Classici Fantascienza, sempre della Arnoldo Mondadori Editore."}
{"id": "2561245", "revid": "47112", "url": "https://it.wikipedia.org/wiki?curid=2561245", "title": "Apr\u00e8s-Ski", "text": ""}
{"id": "2561247", "revid": "228587", "url": "https://it.wikipedia.org/wiki?curid=2561247", "title": "Mimi Miyagi", "text": "Biografia.\nPrimi anni ed educazione.\nDamayo nacque a Davao City, nelle Filippine il 3 luglio 1973, fu la secondogenita di quattro figli di genitori rigidamente cristiani. All'et\u00e0 di sei anni, part\u00ec per gli Stati Uniti con i suoi genitori e crebbe in California.\nCarriera nei film per adulti.\nLa Damayo rispose ad annuncio che cercava modelli di nudo e fu cos\u00ec che inizi\u00f2 a lavorare nell'industria cinematografica per adulti. Assunse il nome di \"Mimi\" che era un nomignolo d'infanzia datole da sua nonna; \"Miyagi\" deriva invece dal personaggio del Maestro di karate del film \"Per vincere domani - The Karate Kid\". Cel\u00f2 la sua nazionalit\u00e0 filippina con il misticismo asiatico.\nCarriera politica.\nIl 12 maggio, 2006, si candid\u00f2 nel Partito Repubblicano alla carica di Governatore dello Stato del Nevada, usando il suo nome di battesimo: Melody Damayo. Lei disse: \"\"Io non ho niente da nascondere, tutti hanno visto tutto di me\". Uno dei suoi slogan fu: \"Io sono nuda ed onesta sempre.\"\" Il 16 maggio 2006 la sua campagna venne pubblicamente appoggiata dal blog satirico Wonkette.\nFu criticata per la corsa alla carica data la sua passata professione. Affront\u00f2 quattro candidati alle primarie tenutesi il 15 agosto, 2006, e fu sconfitta con ampio margine da Jim Gibbons, con un conteggio dei voti di 1600. Dopo essere stata sconfitta alle primarie si un\u00ec al Libertarian Party."}
{"id": "2561249", "revid": "1305772", "url": "https://it.wikipedia.org/wiki?curid=2561249", "title": "Renato Rinino", "text": "Noto anche come \"Ren\u00e8\" o \" Lupin della Riviera\", \u00e8 diventato famoso in tutto il mondo per avere rubato alcuni gioielli della corona britannica nel 1994.\nBiografia.\nGli inizi.\nRenato Rinino nasce a Savona nel 1962. \u00c8 stato ladro gentiluomo, fedele alla propria natura, aveva una capacit\u00e0 innata di far scomparire le cose.\nInfanzia.\nLa sua carriera di ladro seriale inizia all'asilo, quando ruba una trombetta giocattolo.\nSin da ragazzino, all'epoca delle presunte bande giovanili a Savona, sull'onda dei guerrieri della notte, si rende noto nel mondo della piccola criminalit\u00e0, compiendo reati contro il patrimonio di lieve entit\u00e0.\nIl primo vero e proprio colpo Rinino lo mette a segno quando ha otto anni. Bottino, un portafogli in una cabina balneare per comprarsi le biglie che non si pu\u00f2 permettere.\nNell'aprile 1974, a undici anni viene rinchiuso nella nave scuola Nicol\u00f2 Garaventa, conosciuta come la peggiore d'Italia. Con lui ci sono i migliori delinquenti che l'Italia pu\u00f2 vantare.\nAdolescenza.\nEntrato nel tunnel della droga, riesce a disintossicarsi, ma la forza di volont\u00e0 che lo aiuta ad uscire dall'eroina non gli \u00e8 sufficiente per uscire dal \"tunnel\" della sua professione, ormai ragiona in quei termini e, per sua stessa ammissione, si arrende a questa realt\u00e0, nonostante le offerte ricevute di lavori onesti.\nSi autodefinisce ladro di professione, ma \"gentiluomo\". Sul serbatoio della sua \"Harley\" fa incidere \"Arsenio Lupin\" a lettere cubitali. Ha sempre sostenuto che il ladro gentiluomo \u00e8 il suo ispiratore, il suo maestro\".\nUna notte ruba nella casa di un pensionato, che poi si dispera sulle pagine dei giornali. Rinino gli restituisce la refurtiva. Infila quel denaro in una busta e la lascia in una cassetta delle lettere.\nGiovent\u00f9.\nBen noto agli ambienti giudiziari, riporta diverse condanne per i furti commessi e sconta i relativi periodi di detenzione.\nNel 1987, sorvegliato speciale, forza un posto di blocco a Celle Ligure e viene arrestato.\nDopo un furto nel 1989 ad Imperia restitusce la refurtiva alla signora anziana derubata con, in aggiunta, 6 milioni di lire per scusarsi avendo scoperto che l'anziana donna si trova in difficolt\u00e0 economiche e tutto quello che aveva le era stato rubato.\nNel 1991, viene arrestato con refurtiva per 30 milioni di lire dopo aver svaligiato un appartamento a Pietra Ligure.\nPoi un'accelerazione, una progressione geometrica di furti, bella vita, donne e champagne, ma anche tanta galera. A trentott'anni ne ha gi\u00e0 trascorsi sedici tra riformatorio e carcere.\nIl suo nome fra gli indagati dell'operazione Nettuno, un blitz antidroga dei primi anni novanta.\nNel febbraio '96 nella casa di Rinino la polizia scopre un tesoro: gioielli, pellicce, reperti archeologici (anfore e statuette), impianti hi-fi, argenteria antica, icone, macchine fotografiche, monete da collezione, decine di braccialetti, croci, pietre preziose, una serie di orologi da taschino, penne stilografiche e una notevole somma di denaro in contanti, merce ricettata per un valore complessivo che supera i cento milioni. Si cerca di capire anche la provenienza dei reperti archeologici recuperati. Potrebbero appartenere a collezioni private, a musei o gallerie d'arte.\nLa celebrit\u00e0: il furto inglese.\nIl fatto.\nBalza agli onori delle cronache internazionali, diventando uno dei ladri pi\u00f9 famosi del mondo, allorch\u00e9, il 26 febbraio del 1994, riesce ad entrare nell'appartamento privato (nella villa di Saint James Palace a Londra) di Carlo, principe di Galles per rubare.\nIl bottino risulta costituito da gioielli privati e alcuni gioielli della corona: sei bottoni, un orologio da polso in acciaio, due scatole in argento (una delle quali conteneva i tappi per le orecchie), cinque spille e cinque coppie di gemelli. (il valore vero non \u00e8 mai stato accertato, ma le stime vanno dai 25.000 ai 75.000 euro).\nSecondo le notizie dell'epoca, non ben chiara la presenza di famosi gemelli di Faberg\u00e8 ma anche compromettente corrispondenza tra il principe Carlo e l'amica del cuore Camilla Parker-Bowles.\nQuando entra nel lussuoso appartamento, il ladro non sa che il proprietario sia il Principe Carlo e, nemmeno, che al suo interno si possono trovare ricchezze senza uguali: sa solo che con quelle impalcature esterne scalarne le mura si tratta di un gioco da ragazzi, perch\u00e9 i sistemi d'allarme sono stati disattivati dopo che un deltaplano atterra nella residenza della regina Elisabetta.\nE cos\u00ec \u00e8: tanto che poche ore dopo l'incursione Rinino si reca in tutta tranquillit\u00e0 da un gioielliere di Londra, Geoffrey Mann, e rivende parte della refurtiva per 450 sterline (circa 750 euro). Solo due giorni dopo, quando la polizia britannica diffonde i dettagli dei preziosi sottratti al principe, il gioielliere si rivolge a Scotland Yard. Il racconto e la descrizione di \u00abun uomo tarchiato, non molto alto, con scarsa conoscenza dell'inglese, probabilmente italiano\u00bb spostano le indagini sulla pista di un ladro straniero.\nRinino cos\u00ec diventa il ricercato numero 1 della polizia inglese, la quale pure offre una ricompensa di 10.000 sterline a chi contribuisca a catturarlo. Si scatenano i servizi segreti, gli uomini del mitico \"MI5\", ma senza successo. Ci vogliono per\u00f2 ancora tre anni prima che emerga il nome di Rinino.\nLa rivelazione.\nLe cronache del 1997 riportano la notizia che un ladruncolo savonese, Renato Rinino, sedicente \u201cnuovo Arsenio Lupin, un ladro, ma gentiluomo\u201d, professionista del furto, pi\u00f9 di una condanna per reati contro il patrimonio, pretende di essere l'autore del furto in St. James.\nSulle Tv Telenord e Telecupole, Rinino racconta l'episodio e che sarebbe disposto a consegnare il maltolto in cambio di una stretta di mano del principe, senza pretendere soldi.\nPrudenti le reazioni da Londra, anche perch\u00e9 c'\u00e8 una contraddizione sui famosi gemelli di Faberg\u00e8 ed il timore che tutto possa essere frutto della fantasia di un uomo cresciuto ai margini della societ\u00e0 e, quindi, in cerca di notoriet\u00e0.\nVi sono per\u00f2 le garanzie del difensore di Rinino, l'avvocato, Alessandro Garassini, 34 anni, esponente del PPI, allora Presidente della Provincia di Savona alla guida di una giunta di centro-sinistra, che assicura di avere gi\u00e0 avuto contatti con la diplomazia britannica per ottenere dal principe Carlo un via libera all'incontro. Tutto \u00e8 in mano all'ambasciata di Gran Bretagna a Roma. Garassini giura che Rinino fa sul serio anche se, pur ammettendo di aver visto parte della refurtiva, afferma di non sapere dove sia nascosta. Inoltre chiede di sfruttare commercialmente la vicenda attraverso la vendita a tv e giornali della \"cerimonia\" della restituzione.\nFrequenta i locali notturni indossando una maglietta con un disegno: se stesso in mezzo alla famiglia reale inglese.\nRinino infine si toglie pure la soddisfazione di farla franca, in quanto non \u00e8 pi\u00f9 punibile perch\u00e9 dopo tre anni non si pu\u00f2 perseguire un reato commesso all'estero.\nRitorno in possesso della refurtiva.\nRinino torna sui giornali nel febbraio 2000, quando si diffonde la notizia che \u00e8 tornato ieri in possesso del suo \"tesoro\" che per quattro anni \u00e8 rimasto negli archivi dell'ufficio corpi di reato del palazzo di giustizia di Savona: orologi, spille, statuine, binocoli, orecchini, penne, bracciali, sequestrati dalla polizia nell'abitazione di Renato Rinino durante una perquisizione in cerca dei pezzi trafugati nella residenza londinese dei Windsor.\nPer alcuni oggetti la polizia ha rintracciato successivamente i legittimi proprietari, per altri invece non \u00e8 stata appurata la provenienza furtiva, e per questo gli sono stati riconsegnati. Renato Rinino per\u00f2 afferma che sono oggetti regalati da \"alcuni amici anni fa, estranei ai suoi furti di Londra o di Savona, che gli appartengono\".\nAncora nel febbraio 2000, Renato Rinino \u00e8 ospite della trasmissione di Rai 3 \u00abCominciamo bene\u00bb condotta da Toni Garrani e Furio Busignani.\nNell'aprile 2000, viene sequestrata dai vigili urbani la sua moto, con cui ha investito una donna in una via di Savona. Dagli accertamenti \u00e8 risultato che Rinino guidava la moto senza aver mai conseguito la patente di guida. I vigili urbani gli notificano anche una contravvenzione di quattro milioni.\nLe cronache del tempo inoltre riferiscono che l'uomo, appena scarcerato nel luglio precedente per un altro reato, nel successivo ottobre 2000 sar\u00e0 processato per il furto compiuto a Londra. Due mesi prima ha infatti rifiutato di patteggiare la pena, preferendo il rinvio a giudizio. In quel momento infine Renato Rinino, che nel frattempo ha trovato un lavoro in un bar nella zona del porto di Savona, sta anche scrivendo un libro sulla storia della sua vita.\nLa riconsegna del maltolto.\nLa vicenda del furto inglese si conclude. Dapprima Rinino chiede di incontrare di persona Carlo i figli, William e Harry, per restituire loro il bottino. Poi - dopo aver svelato alla polizia dove trovare i gioielli, che aveva nascosto in cucina in un sacchetto di plastica - scrive al principe una lettera di scuse, che l'erede al trono accetta immediatamente di buon grado, anche perch\u00e9 era tornato in possesso dei gemelli (tra cui un paio di Faberg\u00e9 appartenuti allo zar Nicola II), delle spille d'oro, degli orologi e delle scatole d'argento rubati.\nI tabloid britannici scrivono ancora che tra la refurtiva ci sono anche alcune lettere d'amore di Camilla Parker-Bowles, oggi moglie del principe, allora sua amante, ma Rinino sempre nega.\nIl proscioglimento.\nNel 2001 viene prosciolto dal giudice di Genova per \u00abimprocedibilit\u00e0 dell'azione penale\u00bb: la richiesta di rinvio a giudizio, infatti, non venne formalizzata in tempo. Tale \u00e8 stata la decisione della terza sezione penale della Corte d'Appello di Genova (presidente Noli e giudici consiglieri Pastorino e Cappello); accogliendo la tesi difensiva proposta dall'avvocato Paolo Costa ha confermato la sentenza di primo grado, non doversi procedere nei confronti di Rinino per mancanza di procedibilit\u00e0.\nIl ritorno alla piccola criminalit\u00e0.\nRinino torna a vivere a Savona, dove aveva continuato a fare furti.\nIronia della sorte: nell'ottobre 2001 l'oltraggio: i ladri gli svaligiano la casa, a Savona, un alloggio al piano terra di via Sant'Antonio.\nNel 2003 girano voci sulle sue attivit\u00e0 delinquenziali. Pare che il Lupin della Riviera abbia avuto a che fare con qualche potente spacciatore di droga e che stia per aprire un locale in Darsena, dove viene visto litigare con una prostituta africana. Ha l'obbligo di domicilio e di firma a Savona, una sera viene pescato da un carabiniere e un poliziotto in un ristorante di Cogoleto senza avere pagato: processato per direttissima, si era preso 8 mesi di reclusione per inottemperanza agli obblighi di dimora, notificati appena 24 ore prima.\nProsegue nella bella vita. Si fa vedere allo stadio, alla partita del Savona, accanto a Christian Panucci. Va a cena con gli amici ed \u00e8 bella gente: professionisti, commercianti, medici e ristoratori. Convocato per l'occasione, per la sua simpatia e la parlantina sbrigliata. All'ultima convocazione per processo per direttissima a Genova, fa sbellicare poliziotti, avvocati, detenuti che aspettano l'udienza.\nLa morte.\nLa mattina del 12 ottobre del 2003, Agostino \"Yuri\" Scalise, pizzaiolo savonese, uccide per gelosia con un colpo di pistola alla tempia l'amico d'infanzia Renato Rinino, agendo sotto l'effetto di un micidiale mix di cocaina, hashish e sostanze alcoliche. Secondo le successive perizie l'omicida \u00e8 perfettamente in grado di intendere e di volere. Agostino \"Yuri\" Scalise, 30 anni, da tempo vuole farla pagare al suo vicino di casa Renato Rinino, che lo tormenta dicendo in giro di avere avuto rapporti con la moglie.\nQuesta \u00e8 la dinamica del gesto efferato. Sono le 9.10. Qualche minuto prima tre uomini scendono da un'auto di grossa cilindrata, una BMW. Il killer suona alla porta della casa dove Renato Rinino viveva con il fratello Paolo e l'anziana madre.\nAd aprire \u00e8 il fratello Paolo Rinino. Il killer dapprima lo ferisce al braccio e al torace con una semiautomatica 6,35 modificata (colpito da una pallottola al petto e una a un gomito, cade sanguinante), poi va nella camera dove dorme Renato Rinino. E dopo un breve scambio di battute gli spara un colpo alla testa.\nCompare l'anziana mamma, Anna, che chiama i soccorsi. In realt\u00e0 Ren\u00e8 non \u00e8 ancora morto: respira ancora, ma cerebralmente appare morto. Viene trasportato all'ospedale Santa Corona di Pietra Ligure, dove spira verso mezzogiorno.\nIl fratello invece finisce al San Paolo di Savona, se la cava in 20 giorni. Intanto l'assassino, ancora con la pistola in mano, e i suoi due compari vengono visti risalire sull'auto e andarsene.\nScalise viene catturato a Coimbra in Portogallo, alcuni giorni dopo, il 30 ottobre 2003, al termine di una fuga rocambolesca che lo conduce dapprima a Desenzano (dove viene ritrovata la BMW della fuga), poi in Portogallo, dove voleva imbarcarsi in volo per il Brasile.\nL'eredit\u00e0.\nDuemila persone affollano la mattina del 19 ottobre 2003, la parrocchia della Santissima Trinit\u00e0 di via Chiavella per dare l'ultimo saluto a Renato Rinino. Una partecipazione enorme, in pratica quattro generazioni di persone, a conferma di come l'Arsenio Lupin savonese godesse nonostante tutto della stima di buona parte dei suoi concittadini.\nDi Rinino non restano che le sue memorie, che ora si preparava a scrivere, e il cane, che portava a spasso sullo scooter o sulla Harley Davidson, da lui ribattezzato Jigen. Come il braccio destro di Arsenio Lupin III."}
{"id": "2561255", "revid": "110157", "url": "https://it.wikipedia.org/wiki?curid=2561255", "title": "Nasher Sculpture Center", "text": "Il Nasher Sculpture Center \u00e8 un museo di Dallas, citt\u00e0 del Texas negli Stati Uniti. Esso raccoglie principalmente sculture di genere moderno e contemporaneo. L'edificio \u00e8 situato vicino al Dallas Museum of Art nel cuore della citt\u00e0.\nDescrizione.\nIl museo fu per molto tempo un sogno dei fratelli Nasher, che insieme costituirono una vasta collezione di opere anche di artisti famosi fra i quali: Harry Bertoia, Constantin Br\u00e2ncu\u0219i, Alexander Calder, Raymond Duchamp-Villon, Paul Gauguin, Willem de Kooning, Mark di Suvero, Alberto Giacometti, Barbara Hepworth, Ellsworth Kelly, Henri Matisse, Joan Mir\u00f3, Henry Moore, Claes Oldenburg, Pablo Picasso, Auguste Rodin, Richard Serra, e David Smith.\nL'edificio attuale (5100\u00a0m\u00b2) fu realizzato dall'architetto italiano Renzo Piano nel 1998, mentre il giardino (8100\u00a0m\u00b2) \u00e8 stato costruito anch'esso da lui e da un architetto statunitense Peter Walker. Il museo \u00e8 dotato di vari display, presenti sia nel parco che nell'interno, sui quali scorrono le sculture contenute all'interno del museo."}
{"id": "2561270", "revid": "118804052", "url": "https://it.wikipedia.org/wiki?curid=2561270", "title": "Progressione del record mondiale del salto con l'asta femminile", "text": "La voce seguente illustra la progressione del record mondiale del salto con l'asta femminile di atletica leggera.\nIl primo record mondiale femminile venne riconosciuto dalla federazione internazionale di atletica leggera nel 1992, mentre il primo record mondiale indoor risale al 1994. Ad oggi, la World Athletics ha ratificato ufficialmente 55 record mondiali assoluti e 55 record mondiali indoor di specialit\u00e0."}
{"id": "2561272", "revid": "1833487", "url": "https://it.wikipedia.org/wiki?curid=2561272", "title": "Vincenzo Messina (attore)", "text": "Biografia.\nDebutta a soli cinque anni in uno spot pubblicitario di un'importante catena alimentare. In televisione come attore recita prima nella miniserie tv \"Il Papa buono\" (2003), regia di Ricky Tognazzi, in cui ha il ruolo di \"Angelo Giuseppe Roncalli\" da bambino, fa ruoli in vari film come \"Ultimo - L'infiltrato\", \"La squadra\", \"Il bello delle donne\" e dal 2007 nella soap opera di Rai 3, \"Un posto al sole\", dove interpreta il noto ruolo di \"Nunzio Cammarota\". Inizialmente il suo personaggio \u00e8 una guest star, ma a partire dal 7 settembre 2009 (puntata 2846), grazie alla simpatia che il suo personaggio ha suscitato nei fans, entra nel cast fisso.\nNello stesso anno debutta al cinema nel film \"2061 - Un anno eccezionale\" di Carlo Vanzina, dove interpreta Vito, il figlio di Nicola Cippone (Emilio Solfrizzi). Inoltre nel 2005 ha partecipato alla sit-com di Canale 5, \"Il supermercato\", con Enrico Bertolino, Angela Finocchiaro e Lavinia Longhi, in cui rivestiva il ruolo di \"Daniele\", il piccolo di casa, e nel 2009 al film tv \"Miacarabefana.it\", regia di Lodovico Gasparini, nel ruolo di \"Omar\". Nel 2008 partecipa alla serie tv \"Distretto di polizia\" e nel 2010 \u00e8 nella serie \"Caterina e le sue figlie 3\"."}
{"id": "2561279", "revid": "287204", "url": "https://it.wikipedia.org/wiki?curid=2561279", "title": "Austin A40", "text": ""}
{"id": "2561291", "revid": "1318658", "url": "https://it.wikipedia.org/wiki?curid=2561291", "title": "Hang", "text": "Lo hang \u00e8 uno strumento musicale idiofono in metallo creato in Svizzera dalla PANArt e prodotto dal 2000.\nViene suonato con il polso, il palmo e le dita delle mani. La parola \"hang\", nel dialetto di Berna, indica la mano.\nGeneralmente viene suonato tenendolo appoggiato sulle ginocchia; talvolta pu\u00f2 anche essere utilizzato un supporto.\nStoria.\nLo hang \u00e8 il frutto dell'esperienza e della ricerca di due artigiani di Berna, Felix Rohner e Sabina Sch\u00e4rer, che gi\u00e0 negli anni novanta producevano \"steelpan\" e studiavano le percussioni etniche di varie parti del mondo. \nNel 2000 hanno messo a punto il primo modello di hang, presentato l'anno successivo alla fiera musicale di Francoforte. Il suono dell'hang \u00e8 metallico ma, rispetto allo steel pan, risulta essere pi\u00f9 caldo e leggero. \nNel corso degli anni si sono succedute almeno tre \"generazioni\" di strumenti che hanno apportato numerose modifiche rispetto ai primi modelli.\nDescrizione.\nLo hang \u00e8 composto da due semisfere appiattite in acciaio temprato che, unite, gli conferiscono la tipica forma lenticolare. Ha un diametro di 53 cm ed un'altezza di 24 cm. \nNella parte superiore troviamo una protuberanza centrale e sette piccole cavit\u00e0 laterali; la parte inferiore \u00e8 liscia con un'apertura al centro. Queste sette cavit\u00e0 sono frutto del lavoro dell'artigiano che produce una scala intonata ad una nota diversa per ogni strumento; qualora la nota di riferimento dovesse essere la stessa, la scala sar\u00e0 diversa.\nEssendo strumenti numerati in serie, la loro peculiarit\u00e0 sta nel fatto che ogni scala non ha una sequenza fissa ma ognuno avr\u00e0 una scala musicale che differisce da tutti gli altri. \nVarianti.\nNel corso degli ultimi anni sono nate altre imprese artigiane che producono strumenti simili allo hang, alcuni di questi non differiscono sensibilmente, a livello di suono e materiale, da quest'ultimo. Dal momento che hang \u00e8 un marchio registrato, questi strumenti vengono chiamati con il nome generico di \"handpan\".\nI pi\u00f9 noti sono il \"Bellart BElls\", prodotto in Spagna, il \"Caisa\", prodotto in Germania, lo \"Halo\", prodotto negli Stati Uniti,lo \"Spacedrum\", prodotto in Francia, lo \"SpB\", prodotto in Russia e \"Il disco armonico \" prodotto in Italia. \nAlcuni, come lo steel tongue drum, pur essendo dichiaratamente ispirati allo hang, hanno una modalit\u00e0 completamente diversa di produzione dei diversi suoni (attraverso \"lingue metalliche\" ricavate nella calotta)."}
{"id": "2561292", "revid": "116618039", "url": "https://it.wikipedia.org/wiki?curid=2561292", "title": "Victor Hochepied", "text": "Partecip\u00f2 alle gare di nuoto della II Olimpiade di Parigi del 1900 e vinse una medaglia d'argento, nei 200 metri per squadre con i \"Tritons Lillois\" (con un punteggio totale di 51).\nPrese parte inoltre alla gara dei 200 metri stile libero (3'46\"6) e in quella dei 200 metri ostacoli (3'37\"2), venendo eliminato al primo turno in entrambe.\nNacque e mor\u00ec nel dipartimento del nord."}
{"id": "2561293", "revid": "827882", "url": "https://it.wikipedia.org/wiki?curid=2561293", "title": "Feuerzangenbowle", "text": "Feuerzangenbowle () \u00e8 una tradizionale bevanda alcolica germanica, spesso preparata nel periodo natalizio e per l'arrivo del nuovo anno.\nStoria.\nLetteralmente il termine si pu\u00f2 tradurre come \"punch con pinze infuocate\". \u00c8 una bevanda delle confraternite e delle associazioni studentesche che nel XIX secolo lo chiamavano anche Krambambuli, per il suo tipico colore rosso, dato dal liquore all'amarena proveniente da Danzica.\nQuesta particolare bevanda ebbe maggior successo quando nel 1933 usc\u00ec il romanzo Die Feuerzangenbowle, scritto da Heinrich Spoerl al quale segu\u00ec nel 1944 il \"film\" con l'attore principale Heinz R\u00fchmann.\nPreparazione.\nPer la preparazione della bevanda serve un'attrezzatura del tutto simile a quella che serve per preparare la fonduta. La scodella \u00e8 riempita per\u00f2 con vino rosso speziato con cannella, chiodi di garofano e bucce d'arancia (processo del tutto simile alla preparazione del vin brul\u00e9). A questo punto viene posta sulla sommit\u00e0 della scodella una \"Feuerzange\" (pinza da fuoco, dalla vaga forma di grattugia), su cui verr\u00e0 appoggiato lo \"Zuckerhut\" (blocco di zucchero a forma di cono). Al blocco di zucchero, gi\u00e0 impregnato di rum (preferibilmente ad altissima gradazione, almeno 54%), si d\u00e0 fuoco, in modo tale che lo zucchero - caramellandosi - vada a cadere dentro il vino rosso sottostante che intanto si scalda con il sistema della fonduta. Naturalmente, pi\u00f9 rum si andr\u00e0 a versare sullo zucchero, maggiore gradazione avr\u00e0 la bevanda finale.\nIl prodotto finito pu\u00f2 essere bevuto in normali tazze e ben caldo."}
{"id": "2561294", "revid": "71433", "url": "https://it.wikipedia.org/wiki?curid=2561294", "title": "La casa delle streghe (racconto)", "text": ""}
{"id": "2561297", "revid": "113757", "url": "https://it.wikipedia.org/wiki?curid=2561297", "title": "Prof. dr. ir. W.J. van Blommesteinmeer", "text": ""}
{"id": "2561301", "revid": "1305772", "url": "https://it.wikipedia.org/wiki?curid=2561301", "title": "La casa delle streghe", "text": ""}
{"id": "2561303", "revid": "62004", "url": "https://it.wikipedia.org/wiki?curid=2561303", "title": "Yury Sisikin", "text": ""}
{"id": "2561304", "revid": "599013", "url": "https://it.wikipedia.org/wiki?curid=2561304", "title": "D\u00e9sir\u00e9 Merchez", "text": ""}
{"id": "2561306", "revid": "599013", "url": "https://it.wikipedia.org/wiki?curid=2561306", "title": "Menone (disambigua)", "text": ""}
{"id": "2561308", "revid": "729019", "url": "https://it.wikipedia.org/wiki?curid=2561308", "title": "BRDC International Trophy 1966", "text": "Il 18\u00b0 BRDC International Trophy fu una gara automobilistica di Formula 1, disputata il 14 maggio 1966 sul circuito di Silverstone. La corsa si disput\u00f2 sulla distanza di 35 giri e fu vinta dal pilota australiano Jack Brabham sulla Brabham-Repco BT19. La gara si disput\u00f2 una sola settimana prima del Gran Premio di Monaco 1966 prima gara del campionato mondiale 1966.\nLa stagione 1966 fu assai significativa e difficile in quanto il regolamento della Formula 1 era stato cambiato elevando la capacit\u00e0 massima dei motori a 3000 cm\u00b3 se aspirati o 1500 se sovralimentati, contro la cilindrata massima di 1500\u00a0cm\u00b3 per motori aspirati del periodo 1961-1965. Il cambiamento fu difficoltoso, e le scuderie si trovarono talvolta impreparate.\nPre-gara.\nVi furono molti problemi per i costruttori per fornirsi di motori di cilindrata maggiorata . Solo quattro team furono in grado di avere a disposizione sin dall'inizio della stagione dei motori 3 litri: la Ferrari e la Lotus con nuove vetture e il team di Jack Brabham che utilizzava motori australiani della Repco. Il quarto era la Cooper che sulla nuova vetture (la prima con telaio a monoscocca, la T81, aveva installato quello che in fondo era il vecchio motore della Maserati degli anni 50 (quello che aveva vinto installato sulla Maserati 250F, incrementato di cilindrata). Il nuovo motore 16 cilindri \u201cad H\u201d della BRM era ancora lontano dall'essere a punto e costrinse Peter Arundell a rinunciare a partecipare con la sua Lotus-BRM.\nMentre venivano elevati a 2 litri gli 8 cilindri BRM e Lotus, alcuni team ripescarono i vetusti 4 cilindri 2500 della Coventry-Climax (campioni nel 1959-60 sulla Cooper) con cilindrata elevata a 2,7 litri. Tali motori erano ancora utilizzati in categorie diverse come la Tasman Cup.\nProve e gara.\nSin dalle prove apparve chiaro che la gara sarebbe stata un affare tra la Ferrari di John Surtees e la vettura di Jack Brabham.\nLa coppia si qualific\u00f2 in prima fila con Brabham in pole position con solo 0,2 secondi di vantaggio.\nLa gara segu\u00ec questo copione con Brabham che prese la testa davanti a Surtees. Malgrado l'ottimo terzo tempo in prova, Jochen Rindt ebbe notevoli problemi alla sua Cooper e termin\u00f2 quinto la gara.\nLa sorpresa fu la Cooper di Jo Bonnier, schierata dal pilota e dal suo Anglo-Suisse Racing Team, dipinta nei colori svizzeri biancorossi. Riusc\u00ec a risalire dal 6 al terzo posto. Sar\u00e0 questo l'ultimo podio di Bonnier nella sua carriera decennale in Formula 1. Dietro di lui Denny Hulme, quarto con una vecchia Brabham."}
{"id": "2561309", "revid": "62004", "url": "https://it.wikipedia.org/wiki?curid=2561309", "title": "Pavel Sofin", "text": ""}
{"id": "2561310", "revid": "767487", "url": "https://it.wikipedia.org/wiki?curid=2561310", "title": "Across the Dark", "text": "Across the Dark \u00e8 il quarto album degli Insomnium, pubblicato nel 2009."}
{"id": "2561311", "revid": "729019", "url": "https://it.wikipedia.org/wiki?curid=2561311", "title": "Voz para el camino", "text": "Voz para el camino \u00e8 un disco che, sotto la direzione di Sergio Riesenberg, lega alcune canzoni interpretate da artisti appartenenti al movimento della Nueva Canci\u00f3n Chilena (Inti-Illimani, Rolando Alarc\u00f3n, Conjunto Chagual, Homero Caro ed altri) attraverso dei recitati introduttivi scritti da Ivan Faba e affidati alla voce di Adriana Borghero accompagnata da un leggero sottofondo di chitarra. Tra gli autori degli 11 brani che compongono l'LP spicca Violeta Parra che \u00e8 autrice di 4 canzoni. I 2 brani interpretati dagli Inti-Illimani sono qui incisi per la prima volta (entrambi avranno poi molteplici re-incisioni in studio e dal vivo). Questo disco non ha mai circolato in Italia e non \u00e8 mai stato ristampato in CD."}
{"id": "2561315", "revid": "100141941", "url": "https://it.wikipedia.org/wiki?curid=2561315", "title": "Peter Kemp", "text": "Carriera.\nPartecip\u00f2 alle gare di nuoto e di pallanuoto della II Olimpiade di Parigi del 1900 e vinse due medaglie di cui una d'oro nella pallanuoto maschile, con la squadra degli Osborne Swimming Club di Manchester, battando in finale la squadra del Brussels Swimming and Water Polo Club per 7-2.\nLa seconda medaglia fu di bronzo, conquistata nei 200 m ostacoli, nuotando in 2'47\"4. Prese parte inoltre alla gara dei 200 metri stile libero, dove arriv\u00f2 secondo in semifinale, in 2'51\"0, tempo che non gli consent\u00ec di partecipare alla finale."}
{"id": "2561316", "revid": "287204", "url": "https://it.wikipedia.org/wiki?curid=2561316", "title": "Fulvio Chiantia De Assis", "text": ""}
{"id": "2561317", "revid": "1543377", "url": "https://it.wikipedia.org/wiki?curid=2561317", "title": "Paul Huson", "text": "Oltre ad aver scritto vari libri sull'esoterismo e la stregoneria, ha lavorato a lungo nell'industria televisiva e cinematografica.\nBiografia.\nNato a Londra, figlio di uno scrittore e di una costumista cinematografica, Huson risiede attualmente a Los Angeles, negli Stati Uniti, assieme al compagno William Bast. Le informazioni biografiche presenti sulla copertina del suo primo e maggiormente noto lavoro, \"Il dominio della magia nera\", lo vorrebbero discendente di un lignaggio scozzese di streghe che risalirebbe fino a Alice Huson, una strega vissuta nella Scozia del XVII secolo. Huson ha successivamente dichiarato in un'intervista che tale storia era stata voluta dal suo editore per aggiungere un alone di mistero e autorit\u00e0 intorno alla sua figura e che, sebbene tale donna sia esistita veramente, egli non ha alcuna prova di esserne discendente mentre, ironicamente, \u00e8 documentata la sua discendenza da uno dei generali puritani di Cromwell.\nCarriera nel mondo dello spettacolo.\nNel 1955 Huson apparve sullo schermo nei panni di Edward, Principe di Galles, nel film di Laurence Olivier Riccardo III. Dal 1965 al 1968 lavor\u00f2 come direttore artistico alla BBC e alla divisione britannica della Columbia Pictures. Si trasfer\u00ec quindi negli Stati Uniti.\nDal 1985 al 1987 fu coautore assieme a William Bast della serie \"I Colby\", spin off del celebre \"Dynasty\" e vincitrice del People's Choice Award per l'anno 1986. In seguito ha continuato a lavorare come autore di svariate serie televisive e film.\nStudi esoterici e opere.\nDopo aver frequentato la Leighton Park School, una scuola quacchera nel Berkshire, Huson studi\u00f2 pittura, scenografia teatrale e cinema alla Slade School of Fine Arts presso l'Universit\u00e0 di Londra, mentre al contempo intraprendeva lo studio della tradizione magica occidentale in seno alla Society of the Inner Light di Dion Fortune. Nel 1965 studi\u00f2 con l'ordine della Stella Mattutina e Israel Regardie.\nNel 1970 scrive, ancora molto giovane, quello che sar\u00e0 il suo libro di maggior impatto, \"Mastering Witchcraft\", pubblicato prontamente gi\u00e0 l'anno successivo in lingua italiana dalla casa editrice Astrolabio con il titolo \"Il dominio della magia nera\". Il libro \u00e8 ancora in catalogo sia nei paesi anglofoni che nella sua edizione italiana e conserva tuttora una buona popolarit\u00e0 soprattutto per la sua caratteristica di presentare una forma di stregoneria indipendente dai metodi e dai principi etici della wicca, cui sarebbero stati dedicati da l\u00ec a poco, soprattutto nel mondo anglosassone, la maggior parte dei testi affini immessi sul mercato editoriale.\nSeguono \"The Devil's Picturebook\" (1971), dedicato alla simbologia dei tarocchi, \"Mastering Herbalism\" (1974), \"How to Test and Develop your ESP\" e due romanzi: \"The keepsake\" (1981) e \"The Offering\" (1984). L'interesse di Huson torna nuovamente ai tarocchi nel nuovo millennio, quando pubblica un nuovo saggio su di essi, \"Mystical Origins of the Tarot\" (2004), e pubblica presso la casa editrice italiana Lo Scarabeo un proprio mazzo, \"I tarocchi della ruota di Dama Fortuna\" (2009)."}
{"id": "2561322", "revid": "287204", "url": "https://it.wikipedia.org/wiki?curid=2561322", "title": "Adriana Moises Pinto", "text": ""}
{"id": "2561325", "revid": "287204", "url": "https://it.wikipedia.org/wiki?curid=2561325", "title": "La dame de Shalott", "text": "La dame de Shalott \u00e8 una composizione per pianoforte inedita del compositore francese Olivier Messiaen della durata di circa 5 minuti. Si tratta della prima composizione conosciuta dell'autore, composta all'et\u00e0 di otto anni.\nDescrizione.\nIspirato al poema di Alfred Tennyson \"The Lady of Shalott\", si tratta di un breve \"allegro\" per pianoforte, primo esperimento compositivo del giovanissimo autore. L'opera, in tutta la sua ingenuit\u00e0, testimonia gi\u00e0 la musicalit\u00e0 innata di Messiaen e la ricerca delle suggestioni del colore e preannuncia l\"'Intermezzo\" del \"Quatuor pour la fin du temps\"."}
{"id": "2561326", "revid": "287204", "url": "https://it.wikipedia.org/wiki?curid=2561326", "title": "Torneo Acropolis 2007", "text": "Il Torneo Acropolis 2007 si \u00e8 svolto dal 20 al 22 agosto 2007.\nGli incontri si sono svolti nell'impianto ateniese \"Olympiahalle\"."}
{"id": "2561327", "revid": "1097011", "url": "https://it.wikipedia.org/wiki?curid=2561327", "title": "Iameno", "text": "Iameno, (greco, \"\u1f38\u03b1\u03bc\u03b5\u03bd\u03cc\u03c2\"), figura mitologica dell'Iliade (XII, v. 193), fu un guerriero troiano.\nIameno fu ucciso dall'acheo Leonteo durante l'assalto alle mura di Troia."}
{"id": "2561330", "revid": "1573940", "url": "https://it.wikipedia.org/wiki?curid=2561330", "title": "Charles de Vendeville", "text": "Carriera.\nPartecip\u00f2 alle gare di nuoto della II Olimpiade di Parigi del 1900 e vinse una medaglia d'oro nel nuoto subacqueo, che si basava sia sulla distanza percorsa sott'acqua, sia sul numero di secondi in apnea. Prese parte, con la squadra dei Tritons Lillois, al torneo olimpico di pallanuoto, venendo sconfitti al primo turno dal Osborne Swimming Club di Manchester per 12-0."}
{"id": "2561336", "revid": "124500755", "url": "https://it.wikipedia.org/wiki?curid=2561336", "title": "Alessia Trost", "text": "In carriera \u00e8 stata campionessa mondiale juniores e allieve, nonch\u00e9 campionessa europea under 23. Ha vinto 6 titoli italiani assoluti, 15 nazionali giovanili e detiene 6 record italiani giovanili, di cui 3 outdoor ed altrettanti indoor nelle 3 principali categorie (promesse, juniores ed allieve).\nBiografia.\nGli inizi e i primi titoli italiani giovanili.\nHa dimostrato un talento molto precoce nel salto in alto, in quanto gi\u00e0 dalla categoria Esordienti (6-11 anni) saltava 1,37 m (a 9 anni) e 1,55 m (a 11) Viene paragonata alla campionessa croata Blanka Vla\u0161i\u0107, ancor pi\u00f9 alta della Trost (193\u00a0cm) e capace di saltare 2,08 m nel 2009, seconda misura di tutti i tempi dopo il record mondiale di Stefka Kostadinova con 2,09 m.\nDa cadetta, nel biennio 2007-2008, ha fatto doppietta di titoli italiani ai campionati nazionali di categoria.\n2009-2010: la storica tripletta italiana in rassegne internazionali giovanili.\nNel 2009 \u00e8 passata all'Atletica Brugnera Friulintagli; doppio titolo italiano annuale allieve nel 2009-2010, in cui si \u00e8 aggiudicata sia gli indoor che gli outdoor.\nNel 2010 al suo esordio agli assoluti vince la medaglia di bronzo.\nIl 10 luglio 2009 Alessia Trost, allora sedicenne, ha ottenuto un risultato storico per l'atletica leggera italiana e cio\u00e8 la prima medaglia d'oro per l'Italia ai Mondiali allievi organizzati dalla IAAF a Bressanone. Ha vinto poi al Festival olimpico della giovent\u00f9 europea in Finlandia a Tampere e poi alle Gymnasiadi a Doha in Qatar.\nHa poi ottenuto due medaglie d'argento nel 2010: ai Trials europei giovanili a Mosca, in Russia, e ai Giochi olimpici giovanili estivi nella citt\u00e0-stato di Singapore.\n2011-2012: arruolamento nelle Fiamme Gialle e il titolo iridato ai Mondiali juniores.\nDoppietta di titoli italiani, indoor ed outdoor, anche nel biennio da juniores 2011-2012.\nIl 13 dicembre del 2011 si \u00e8 arruolata nel Gruppo Sportivo delle Fiamme Gialle della Guardia di Finanza.\nQuarta agli Europei juniores di Tallinn in Estonia.\nQuarta classificata agli assoluti indoor 2012.\nIl 15 luglio 2012 si laurea campionessa ai Mondiali juniores di Barcellona, in Spagna, con la misura di 1,91 m, provando successivamente ma senza successo la misura di 1,95 m che le avrebbe valso la qualificazione olimpica.\nAssente agli assoluti di Bressanone 2012.\n2013-2015: gli \u201cstorici\u201d 2 metri, i titoli italiani, i titoli agli Europei under 23 e l'argento agli Europei indoor.\nIl 28 gennaio 2013, al Meeting internazionale di T\u0159inec (in Repubblica Ceca), salta 2,00 m \u00c8 la terza italiana a raggiungere tale quota, dopo Sara Simeoni e Antonietta Di Martino.\nTitolo italiano promesse indoor 2013: il 16 febbraio 2013 si aggiudica il titolo di campionessa italiana indoor di salto in alto, grazie alla misura di 1,95 m (si \u00e8 infatti ritirata alla misura di 2,01 m, che sarebbe stato il suo primato personale).\nAgli Europei indoor di G\u00f6teborg in Svezia il 3 marzo del 2013 ha terminato al 4\u00ba posto; all'Europeo per nazioni di Gateshead (Gran Bretagna) \u00e8 stata seconda ex aequo con la polacca Kamila Li\u0107winko.\n\u00c8 stata assente agli italiani promesse.\nIl 13 luglio 2013 vince a Tampere la medaglia d'oro degli Europei under 23, stabilendo con la misura di 1,98 m il suo nuovo record personale outdoor. Lo stesso mese, a Milano, si laurea campionessa italiana agli assoluti saltando 1,90 m.\nInfine il 17 agosto del 2013 \u00e8 stata settima ai Mondiali russi di Mosca.\nIscritta agli assoluti indoor 2014, non ha gareggiato, cos\u00ec come agli italiani promesse; ha vinto il titolo italiano promesse indoor e quello assoluto all'aperto. \nNona classificata agli Europei di Zurigo, in Svizzera.\nAssente agli italiani promesse indoor 2015; vittoriosa del titolo italiano agli assoluti al coperto.\nIl 7 marzo 2015, in Repubblica Ceca a Praga ottiene la medaglia d'argento agli Europei indoor saltando 1,97 m.\nHa vinto il titolo italiano promesse e poi ha partecipato all'Europeo per nazioni tenutosi a \u010ceboksary (in Russia), terminando all'8\u00ba posto; a Tallinn (Estonia), in occasione degli Europei under 23, ha vinto la medaglia d'oro giovanile continentale, bissando il titolo di due anni prima a Tampere.\nNel luglio del 2015 pur essendo iscritta agli assoluti di Torino, non ha potuto gareggiare a causa di un piccolo fastidio al piede di stacco.Ad agosto ha dovuto rinunciare ai Mondiali cinesi di Pechino per un problema al tendine d'Achille destro.\n2016: Gli Europei di Amsterdam, le Olimpiadi di Rio e il cambio di allenatore.\nIl 2016 \u00e8 stato per Alessia Trost un anno importante vista la concomitanza di Europei ed Olimpiadi.\nAgli Europei di Amsterdam (Paesi Bassi) si \u00e8 qualificata per la finale saltando 1,89 m, insieme alla sua compagna di allenamenti Desiree Rossit. In finale ha ripetuto la stessa misura, piazzandosi al 6\u00ba posto a pari merito con la Rossit e l'ucraina Oksana Okuneva.\nUn mese dopo \u00e8 tornata in pedana per le Olimpiadi di Rio de Janeiro. In Brasile, dopo una qualificazione conquistata facilmente con la misura di 1,94 m, si \u00e8 classificata 5\u00aa in finale con 1,93 m. La gara \u00e8 stata vinta dalla veterana Ruth Beitia con 1,97 m.\nDopo questa gara \u00e8 arrivata la sua decisione di cambiare guida tecnica, lasciando il suo storico allenatore Gianfranco Chessa per trasferirsi ad Ancona ed allenarsi cos\u00ec con Marco Tamberi, padre del campione del mondo indoor ed europeo all\u2019aperto, medaglia d'oro a Tokyo 2021 nonch\u00e9 primatista italiano, Gianmarco Tamberi.\n2017-2018: l'amarezza a Londra ed il sogno ai Mondiali indoor.\nAssente agli europei indoor di Belgrado, viene convocata per i Mondiali di Londra 2017, dove non riesce a staccare il pass per la finale, e chiude con la misura di 1,89 m.\nIl 1 marzo 2018, ai mondiali indoor di Birmingham salta la misura di 1,93 m che le consente di vincere la medaglia di bronzo, dietro a Maria Lasitskene (2,01 m) e Vashti Cunningham (1,93 m, ma con un nullo in meno).\nAgli europei di Berlino si ferma all'8\u00aa posizione con la misura di 1,91 m.\nCollegamenti esterni.\n "}
{"id": "2561338", "revid": "599013", "url": "https://it.wikipedia.org/wiki?curid=2561338", "title": "Andr\u00e9 Six", "text": "Partecip\u00f2 alle gare di nuoto della II Olimpiade di Parigi del 1900 e vinse una medaglia d'oro nel nuoto subacqueo, che si basava sia sulla distanza percorsa sott'acqua, sia sul numero di secondi in apnea."}
{"id": "2561343", "revid": "6923", "url": "https://it.wikipedia.org/wiki?curid=2561343", "title": "Tayk", "text": "Nella fonti scritte della storia armena, il termine Tayk (o Tayq - \u054f\u0561\u0575\u0584) viene spesso utilizzato come una \"pars pro toto\" riferito alle storiche terre armene nord-occidentali, situate adesso nella Turchia nord-orientale. In senso stretto il termine viene riferito ad una sola provincia. I sinonimi georgiani di Tayk sono \"Tao\" (\"\u10e2\u10d0\u10dd\") (per la provincia) e Tao-Klarjeti (per l'intera regione).\nLa regione del Tayk fu una provincia storica dell'Armenia Superiore, una delle sue 15 ashkars (mondi), costituita di 8 cantoni o distretti:\nLa provincia di Tayk comprende contemporaneamente i distretti turchi di Yusufeli (Kiskim) nella provincia di Artvin e Oltu, Olur (Tavusker), Tortum e \u00c7aml\u0131kaya (Hunut) a nord di \u0130spir, nella provincia di Erzurum. Nel suo sud-ovest si trova l'antica regione di Sper. Dopo la prima guerra mondiale, la Armenia e la Georgia rivendicarono la regione, in particolar modo Oltu. Il conflitto fra i due contendenti fece s\u00ec che il governo turco vi venisse fermamente ristabilito."}
{"id": "2561345", "revid": "174925", "url": "https://it.wikipedia.org/wiki?curid=2561345", "title": "Tubercolosi intestinale", "text": "La tubercolosi intestinale \u00e8 una forma di tubercolosi, un'infezione da mycobacterium tuberculosis (bacillo di Koch, dal nome dello scopritore Robert Koch) a danno solitamente del tratto intestinale del colon discendente o nel sigma, ma pu\u00f2 estendersi a tutto il colon fino alla zona ileo-cecale. I micobatteri penetrano all'interno dei vari livelli del intestino crasso e vi si insidiano, creando un \"manicotto\" intorno ad esso che ne ostruisce la motilit\u00e0 e ne determina l'atonia.\nNe consegue una deformazione di tutto il colon tendente al megacolon. Il tratto ascendente si dilata (8\u00a0cm \u00e8 il limite massimo che dovrebbe avere); anche il tratto trasverso ha una dilatazione e per gravit\u00e0 va in ptosi. Il tratto discendente (quello solitamente interessato) spesso appare filiforme e il sigma disteso.\nQuesta forma di infezione \u00e8 considerata attualmente rara, in quanto il contagio pu\u00f2 avvenire solo per ingestione di micobatteri e questo avveniva un tempo quando si consumava latte fresco non pastorizzato.\nDi fatto il contagio pu\u00f2 avvenire, oltre che per ingestione di latte infetto o di carne infetta, dall'ingestione dell'espettorato del soggetto interessato gi\u00e0 infetto a livello polmonare.\nDiagnosi.\nDall'RX clisma opaco doppio contrasto si notano delle sezioni coliche a \"manicotto\".\nLa Colonscopia pu\u00f2 rilevare ulcerazioni ed infiltrazioni. Dall'esame bioptico (in asciutto) di queste lesioni e dall'analisi diretta al microscopio e colturale \u00e8 solitamente possibile isolare il micobatterio ed ottenerne l'antibiogramma specifico."}
{"id": "2561346", "revid": "110157", "url": "https://it.wikipedia.org/wiki?curid=2561346", "title": "Rompe", "text": "Rompe \u00e8 un singolo dell'artista musicale portoricano Daddy Yankee. Ha raggiunto la 1\u00aa posizione della classifica \"Hot Latin Tracks\" di \"Billboard\" e la 24a di \"Hot 100\". Il singolo ha anche un remix, che include la partecipazione di Lloyd Banks e Young Buck."}
{"id": "2561347", "revid": "352448", "url": "https://it.wikipedia.org/wiki?curid=2561347", "title": "Tayq", "text": ""}
{"id": "2561348", "revid": "116704524", "url": "https://it.wikipedia.org/wiki?curid=2561348", "title": "Canaan (serie animata)", "text": " \u00e8 un anime concepito dai fondatori di Type-Moon, Kinoko Nasu e Takashi Takeuchi, basato sullo scenario della visual novel \"\".\nTrama.\nShibuya \u00e8 stata rasa al suolo da un attacco biologico terroristico perpetrato tramite il micidiale virus mortale \"UA\". Maria Osawa \u00e8 riuscita a salvarsi grazie al vaccino somministratole dal padre, ma lo shock le ha fatto quasi completamente perdere la memoria. Due anni dopo, la giovane sta lavorando come cameraman quando a Shanghai conosce una ragazza di nome Canaan. In realt\u00e0 Canaan \u00e8 un'assassina al soldo di una misteriosa organizzazione, ed il suo scopo \u00e8 di portare a compimento una terribile missione."}
{"id": "2561349", "revid": "1573940", "url": "https://it.wikipedia.org/wiki?curid=2561349", "title": "Peder Lykkeberg", "text": "Partecip\u00f2 alle gare di nuoto della II Olimpiade di Parigi del 1900 e vinse una medaglia di bronzo nel nuoto subacqueo, che si basava sia sulla distanza percorsa sott'acqua, sia sul numero di secondi in apnea."}
{"id": "2561350", "revid": "767487", "url": "https://it.wikipedia.org/wiki?curid=2561350", "title": "Mind Revolution", "text": "Mind Revolution \u00e8 il secondo album del gruppo melodic death metal svedese Skyfire, pubblicato nel 2003 dall'Hammerheart Records.\nL'edizione coreana contiene tutte le tracce del loro demo \"The Final Story\", mentre quella giapponese la bonus track \"Free from Torment\"."}
{"id": "2561351", "revid": "474175", "url": "https://it.wikipedia.org/wiki?curid=2561351", "title": "Suriname (fiume)", "text": "Il Suriname \u00e8 un fiume del Suriname lungo 480\u00a0km che nasce presso il Juliana Top (1.230\u00a0m) e attraversa il paese in direzione da sud a est e sfocia a Paramaribo, dopo aver formato il grande lago artificiale di Brokopondo.\nIl Suriname \u00e8 un fiume vitale per il Suriname e per il commercio di legname e di bauxite estratta nell'interno del paese e portata a Paramaribo.\nSul Suriname a Domburg \u00e8 stata creata una spiaggia artificiale chiamata \"White Beach\".\nNel 2006 il Maroni e il Suriname in seguito a forti piogge hanno esondato. L'11 maggio 2006 e 25.000 persone soprattutto di etnia dei cimarroni che sono fuggite nel Massiccio della Guiana e il presidente del Suriname Ronald Runaldo Venetiaan ha dichiarato lo stato di emergenza."}
{"id": "2561352", "revid": "765341", "url": "https://it.wikipedia.org/wiki?curid=2561352", "title": "Maestro di Wuillerine", "text": "Dipinti realizzati in Valle d'Aosta.\nDeve il suo nome ad un ex voto, realizzato su tavola per la Collegiata di Sant'Orso ad Aosta, che raffigura la guarigione della povera storpia Wuillerine avvenuta davanti alla chiesa. Il dipinto, risalente al 1514, \u00e8 oggi conservato nella sacrestia della Collegiata. \nAd Issogne il Maestro ha eseguito il ciclo di dipinti presenti nella \"salle basse\" (o \"sala di giustizia\") al piano terreno del castello. Tali affreschi, che ornano l'intera sala, realizzano una sorprendente illusione ottica, come se lo spettatore non si trovasse all'interno della sala, ma su una balaustra che domina ampi spazi esterni. I paesaggi illusori che si osservano oltre il parapetto della finta balaustra, tra arazzi di broccato e colonne realizzate con i pi\u00f9 diversi e preziosi materiali (cristallo, alabastro ed altro), sono popolati da scene lontane di vita campestre, cacce e imbarcazioni che si muovono su un lembo di lago. Vi si osservano anche, sfumati in lontananza, i manieri posseduti dagli Challant a Verr\u00e8s, a F\u00e9nis e nella stessa Issogne.\nSu una delle pareti della sala \u00e8 possibile osservare, tra due bizzarre colonne dorate, la scena del \"Giudizio di Paride\". L'eroe troiano \u00e8 raffigurato con indosso la sua armatura, disteso in terra accanto ad una fontana, nell'atto di meditare; accanto a lui sono poste le tre dee in attesa del suo responso.\nLa presenza di tale scena ha dato luogo all'ipotesi che la \"sale basse\" avesse funzione di sala di giustizia (anche se, per contro, viene da pensare che un soggetto non profano, come il Giudizio di Salomone, sarebbe stato pi\u00f9 acconcio con tale funzione. \nA scegliere il programma iconografico fu Giorgio di Challant forse in occasione delle nozze, avvenute nel 1501, del nipote Filiberto di Challant con una nobildonna del casato svizzero degli Aarberger.\nNulla si conosce sulla provenienza dell'artista. Tuttavia, a proposito del suo linguaggio pittorico, si \u00e8 osservato come esso sia connotato da un palese debito artistico verso la tradizione miniaturistica borgognona e fiamminga, come si evince anche da alcuni dettagli di paesaggi con mulini a pale ed edifici dai tetti molto spioventi, tipici dei paesi del nord Europa, o dal \"tromp l'oeil\" raffigurante un bruco ed una mosca che \u00e8 presente nell'affresco sulla cappa del camino.\nCaratterizzano tale linguaggio:"}
{"id": "2561353", "revid": "122330369", "url": "https://it.wikipedia.org/wiki?curid=2561353", "title": "Campionati del mondo allievi di atletica leggera 2009", "text": "I campionati del mondo allievi di atletica leggera 2009 (6\u00aa edizione), si sono svolti nella localit\u00e0 altoatesina di Bressanone dall'8 al 12 luglio. Le competizioni si sono tenute alla \"Raiffeisen Arena\"."}
{"id": "2561354", "revid": "767487", "url": "https://it.wikipedia.org/wiki?curid=2561354", "title": "Asiatosuchus", "text": "L'asiatosuco (gen. Asiatosuchus) \u00e8 un coccodrillo estinto, vissuto tra il Paleocene inferiore e l'Eocene medio (tra 64 e 50 milioni di anni fa). I suoi resti sono stati ritrovati in Asia (Mongolia, Cina e forse Pakistan) ed Europa (Russia, Belgio, Francia, Italia, Germania).\nDescrizione.\nDi grosse dimensioni, questo coccodrillo era molto simile alle forme attuali. La lunghezza dell'animale intero poteva superare i quattro metri; la testa era robusta e fornita di un rostro dai denti acuminati. Gli arti erano piuttosto corti e dotati di artigli, mentre la coda era lunga e robusta.\nClassificazione.\nBench\u00e9 l'aspetto fosse molto simile a quello di un odierno coccodrillo del Nilo, l'asiatosuco era pi\u00f9 primitivo rispetto alle forme attuali, anche se apparteneva alla medesima famiglia. \u00c8 probabile che la posizione filogenetica di questo coccodrillo fosse basale rispetto a quella di gran parte dei rappresentanti della famiglia Crocodylidae. La specie tipo del genere \u00e8 Asiatosuchus grangeri, scoperta nel 1930 in Mongolia, mentre un'altra specie ben nota \u00e8 A. germanicus, rinvenuta nel giacimento di Messel.\nStile di vita.\nCome le forme attuali, l'asiatosuco viveva nei pressi di fiumi e laghi. La specie rinvenuta a Messel doveva essere il superpredatore del suo habitat, costituito da foreste subtropicali che circondavano una serie di laghi anossici durante l'Eocene. Nella laguna di Messel \"Asiatosuchus\" condivideva l'ambiente con altri coccodrilli, dalle differenti nicchie ecologiche: \"Diplocynodon\", \"Baryphracta\", \"Hassiacosuchus\" e \"Boverisuchus\"."}
{"id": "2561355", "revid": "729019", "url": "https://it.wikipedia.org/wiki?curid=2561355", "title": "Battaglia del fiume Yalu (1894)", "text": "La battaglia del fiume Yalu venne combattuta tra l'impero Qing e l'impero giapponese del periodo Meiji durante la prima guerra sino-giapponese (cinese: ; giapponese: \u65e5\u6e05\u6226\u4e89, \"Nisshin Sensou\") ai confini tra la Corea e la Manciuria.\nStato dei combattenti.\nGiappone.\nMolte delle navi da guerra pi\u00f9 recenti della Marina imperiale giapponese erano state costruite in cantieri britannici, francesi e tedeschi. All'inizio della guerra il Giappone poteva schierare una forza totale di 120.000 uomini in due eserciti e una flotta che comprendeva 12 moderni incrociatori protetti sebbene mancasse di navi da battaglia.\nCina.\nLa battaglia impegn\u00f2 tra le varie forze navali cinesi solo la flotta del Pei-yang. Sebbene il Pei-yang fosse il meglio equipaggiato, simbolo del nuovo esercito cinese, la corruzione e il morale erano problemi seri; i politici si intascavano regolarmente i fondi, anche durante la guerra.\nLa battaglia.\nIl 17 settembre 1894 la Marina imperiale giapponese distrusse 8 su 12 delle navi da guerra della flotta del Pei-yang al largo della foce dello Yalu. La flotta cinese si ritir\u00f2 quindi dietro le fortificazioni di Weihaiwei. Comunque furono prese di sorpresa dalle truppe di terra giapponesi che aggirarono le difese del porto."}
{"id": "2561356", "revid": "599013", "url": "https://it.wikipedia.org/wiki?curid=2561356", "title": "Renaldo", "text": "Caratteristiche tecniche.\nGiocava come attaccante. Ha segnato 76 reti nel campionato brasiliano di calcio.\nCarriera.\nClub.\nCristiano Renaldo, nato nello Stato di Bahia, inizi\u00f2 la carriera nel Guar\u00e1, per poi giocare nell'Atl\u00e9tico-PR, dove gioc\u00f2 fino al 1993, anno in cui pass\u00f2 all'Atl\u00e9tico-MG. Con la squadra di Belo Horizonte vinse il campionato Mineiro del 1995; in totale, ha segnato con la maglia del \"galo\" 79 reti in 183 partite, classificandosi ventiquattresimo nella classifica marcatori del club. Nel 1996 fu capocannoniere del campionato brasiliano in compartecipazione con Paulo Nunes; questo risultato gli permise di venire convocato in Nazionale dal tecnico M\u00e1rio Zagallo. L'anno seguente fu ceduto al Deportivo La Coruna, ma non ottenne i risultati sperati e fu mandato in prestito al Corinthians, dove non gioc\u00f2 molte partite; dopo aver giocato nell'Extremadura chiuse l'esperienza spagnola ed europea. Dopo aver giocato nell'LG Cheetas in Corea del Sud, \u00e8 tornato in Brasile.\nNazionale.\nHa giocato una partita con il nel 1996 contro il , subentrando ad Os\u00e9as."}
{"id": "2561357", "revid": "1573940", "url": "https://it.wikipedia.org/wiki?curid=2561357", "title": "Maurice Hochepied", "text": "Carriera.\nPartecip\u00f2 alle gare di pallanuoto e di nuoto della II Olimpiade di Parigi del 1900 e vinse una medaglia di argento, nei 200 metri per squadre con i \"Tritons Lillois\" (con un punteggio totale di 51).\nPrese parte, sempre con la squadra dei Tritons Lillois, al torneo olimpico di pallanuoto, venendo sconfitti al primo turno dal Osborne Swimming Club di Manchester per 12-0. Partecip\u00f2 inoltre alla gara dei 200 metri stile libero, arrivando quinto in finale, nuotando in 2'53\"0, a quella dei 1000 metri stile libero, classificandosi settimo in finale, fermando in cronometro a 16'53\"4, e ai 200 metri ostacoli, arrivando settimo in finale, in 2'58\"0."}
{"id": "2561359", "revid": "521112", "url": "https://it.wikipedia.org/wiki?curid=2561359", "title": "Ferruccio Calonghi", "text": "Vita.\nFrequent\u00f2 lettere classiche all'universit\u00e0 di Torino, dove fu allievo di Ettore Stampini e si interess\u00f2 alla lessicografia latina. Gi\u00e0 da studente prese infatti contatto con l'editore Rosenberg &amp; Sellier per la traduzione in italiano del Vocabolario latino-tedesco di Georges.\nDopo la laurea (1889) fu insegnante di lettere latine e greche nei licei classici, dapprima a Messina e poi, dal 1895, al Liceo Ginnasio Andrea D'Oria di Genova. Ottenne la libera docenza in Letteratura latina nel 1907 presso l'universit\u00e0 di Torino, ma vinse il concorso a cattedra solo nel 1927 insegnando dapprima all'universit\u00e0 di Messina e dal 1930 a quella di Palermo. Andato in pensione il 29 ottobre 1936 si ritir\u00f2 a Genova con la moglie.\nOpera.\nGli interessi scientifici di Calonghi sono stati quasi esclusivamente lessicali, se si eccettua un'importante edizione critica di Tibullo. Nel 1937, dett\u00f2 un distico elegiaco in lingua latina, inciso sulla stele che celebra il primo colpo di fucile sparato durante la Grande guerra da un militare italiano, a Corno di Rosazzo.\nL'opera per la quale \u00e8 ancora noto, e alla quale ha dedicato la maggior parte del suo lavoro, \u00e8 il \"Dizionario Latino-Italiano\". Esso nacque, inizialmente, come traduzione del \"Kleines lateinisch-deutsches Handw\u00f6rterbuch\" (Piccolo dizionario latino-tedesco) di Georges, e tali sono le prime due edizioni: la prima, apparsa a dispense nel 1889-90 e uscita in volume nel 1891, la seconda nel 1901..Per la parte dall'italiano al latino,si avvalse della collaborazione di Pietro Rivoire.\nAlla stesura della terza edizione del \"Dizionario Latino-Italiano\", Calonghi lavor\u00f2 decenni per rielaborare ed ampliare le precedenti edizioni in modo tale da compilare un dizionario del tutto nuovo che abbracciasse la intera latinit\u00e0, dalle leggi delle XII tavole fino ai Padri della Chiesa. L'opera sub\u00ec molte traversie (gi\u00e0 composta, fu distrutta dai bombardamenti dell'8 agosto 1943 a Torino) e vide la luce postuma, solo nel 1950..\nLa pubblicazione della terza edizione del \"Dizionario di Calonghi\" fu accolta con favore da autorevoli critici, e l'opera si addita, ancora oggi, come il testo di riferimento per il latino-italiano, per la sua ricchezza lessicografica e le sfumature semantiche. Chiaramente il fatto che non tutte le citazioni e gli esempi latini vengano tradotti in italiano dimostra come il dizionario sia rivolto a chi conosce gi\u00e0 la lingua latina, e non agli studenti alle prime armi con la traduzione.\nNel 1961 il Vol. II, \"Italiano-Latino\", da sempre non ritenuto all'altezza della parte \"Latino-Italiano\" (infatti molti studiosi preferivano il pi\u00f9 completo \"Dizionario Italiano-Latino\" di Cosimo Mariano.-1934-Ed. Dante Alighieri), fu finalmente rinnovato a cura di Oreste Badellino: ne scatur\u00ec il \"Calonghi-Badellino\", in due volumi, Ed. Rosenberg e Sellier.\nNel 2002 \u00e8 uscita la quarta edizione del grande Dizionario, che ha interessato quasi esclusivamente la grafica.\nNel 1966 fu pubblicata anche un'edizione minore del Calonghi-Badellino, in un solo volume, per le scuole medie ed i ginnasi: il \"Dizionario della lingua latina: latino-italiano, italiano-latino. Ed. minore\" a cura di Oreste Badellino. Torino: Rosenberg &amp; Sellier, 1966."}
{"id": "2561360", "revid": "1486428", "url": "https://it.wikipedia.org/wiki?curid=2561360", "title": "Tao (regione storica)", "text": "Il Tao \u00e8 una regione storica situata nel territorio della moderna Turchia. Il nome deriva da quello degli abitanti, i Taochi, chiamati Taochoi dagli antichi Greci. La zona viene denominata \"Tao\" dai Georgiani, e Tayk dagli Armeni."}
{"id": "2561363", "revid": "1572217", "url": "https://it.wikipedia.org/wiki?curid=2561363", "title": "Carnevale storico di Ormea", "text": "Il Carnevale storico di Ormea ha luogo nella cittadina in provincia di Cuneo nell'Alta Val Tanaro al confine tra il Piemonte e la Liguria.\nLa sua origine si perde nella notte dei tempi.\nLa manifestazione non si colloca nei carnevali tradizionali con la sfilata di carri allegorici o maschere ma \u00e8 la rappresentazione della storica festa che i montanari dell'Alta Val Tanaro iniziarono nel X secolo quando riuscirono a sconfiggere e ad allontanare i Saraceni che per almeno 60 anni avevano imperversato nel territorio.\nStoria.\nL'origine degli Aboi, alcuni dei personaggi del carnevale di Ormea, si possono far risalire alle invasioni saracene della fine del primo millennio.\nAlla met\u00e0 del X secolo un gruppo di Saraceni arriv\u00f2 nell'Alta Val Tanaro provenendo dalla base del Frassineto in Francia. Giudicarono il luogo una ottima base per le scorrerie nella ricca pianura piemontese. La valle offriva degli ottimi ripari per difendersi dai cristiani ed infatti costruirono castelli e torri per difesa e controllo del territorio.\nNella zona di Ormea si possono ancora vedere, in frazione Cantarana, la Balma del Messere conosciuta anche come \"Grotta dei Saraceni\" che \u00e8 una caverna chiusa da un possente muro con porte e finestre; sul Castelletto, un'altura che sovrasta la cittadina piemontese, esistono ancora le fondamenta di una torre cilindrica, probabilmente molto simile a quella della frazione Barchi, in territorio di Garessio, che svetta ancora su di una roccia a precipizio sul fiume Tanaro. Il grande torrione al centro del castello di Ormea, oggi un rudere, non \u00e8 pi\u00f9 visibile ma \u00e8 documentato nella stampa del Theatrum Sabaudiae. A Bagnasco, altro centro della valle, oltre ad un'ulteriore torre cilindrica si trovano i ruderi di un \"Castello Saraceno\" sui monti alle spalle dell'antica chiesa di Santa Giulitta.\nAlla fine del X secolo i valligiani si organizzarono e attaccarono i Saraceni li sconfissero e li allontanarono dalla valle. Finalmente erano liberi e non dovevano pi\u00f9 temere le angherie dei mori. A seguito di questi fatti nascono delle leggende che ancora oggi vengono raccontate dai nonni ai nipoti per sottolineare le gesta eroiche dei valligiani.\nAltri personaggi, i Patoci, provengono probabilmente da feste pi\u00f9 antiche, risalenti al periodo romano o alle popolazioni celtiche precedenti.\nLa festa.\nI giovani finalmente poterono festeggiare la libert\u00e0 ottenuta. Si organizzarono in gruppi che, nella settimana del carnevale, si spostavano di villaggio in villaggio per divertirsi. Naturalmente era una festa tutta maschile, a quei tempi le donne non potevano permettersi di stare fuori casa con degli estranei. Con l'aiuto dei valligiani che mettevano a disposizione i viveri e il vino, si organizzavano pranzi e cene, si ballava, si faceva la questua, si prendevano in giro gli scemi del villaggio. Per la notte i numerosi fienili offrivano un ottimo riparo.\nLe vettovaglie raccolte nelle case venivano caricate su di un mulo ed erano conservate fino alla domenica quando si faceva il gran pasto finale, la \"ribota\" nel dialetto locale. Ad Eca, la frazione pi\u00f9 ad Est del territorio di Ormea, fino alla met\u00e0 del XX secolo produttrice del miglior vino della valle, si riempiva una damigiana.\nCon il passare dei secoli la festa si trasform\u00f2, i giovani iniziarono ad abbellire i vestiti della festa con nastri colorati, spesso in seta, che venivano portati in famiglia da coloro che emigravano in Francia per i lavori stagionali. Naturalmente le famiglie conservavano questi preziosi e coloratissimi nastri, passandoli di padre in figlio. Nelle settimane precedenti la festa le mamme e le nonne preparavano i costumi arricchendo sempre di pi\u00f9 gli abiti.\nI personaggi presero il nome di \"Aboi\" dalla radice di Abbazia, Abbadia in assonanza agli abati che erano i curatori delle feste religiose e si differenziarono rispetto alle feste originali.\nLa manifestazione continu\u00f2 fino agli anni '40 del secolo XX, dopo la seconda guerra mondiale si organizz\u00f2 solo una volta e poi il silenzio del tempo ricopr\u00ec la lunga tradizione.\nI Personaggi.\nI personaggi storici della manifestazione sono:\nLa riscoperta della tradizione.\nLa sezione del CAI di Ormea ha iniziato un progetto di riscoperta e rivalorizzazione del territorio della media montagna. Con notevoli sforzi \u00e8 stato riaperto un tracciato di 40 km che unisce tutte le 7 frazioni e le 24 borgate sul lato sinistro della vallata, da Eca a Viozene, denominato Balconata di Ormea. Sono stati riattivati dei sentieri ormai abbandonati e invasi dalla vegetazione, sono stati costruiti dei ponti per superare i molti ruscelli che si attraversano. \u00c8 stata installata la segnaletica verticale che aiuta gli escursionisti a procedere lungo il percorso integrata con le indicazioni orizzontali bianco-rosse tipiche della segnaletica del CAI. In frazione Chionea dal 2013 \u00e8 attivo un posto tappa che agevoler\u00e0 la percorrenza della Balconata in due giorni. Ma lungo il percorso \u00e8 disponibile l'albergo ristorante Payarin ad Aimoni, un rifugio escursionistico a Quarzina, alberghi e ristoranti a Viozene, B&amp;B a Chionea e Aimoni. \nUno degli obiettivi del progetto era la verifica delle tradizioni che col tempo si sono perse. Si \u00e8 cos\u00ec avviata la riscoperta degli Aboi e della millenaria tradizione carnevalesca. \nGrazie a questo progetto i soci della sezione del CAI di Ormea hanno incontrato persone anziane che ricordavano o avevano preso parte alle ultime edizioni della tradizione carnevalesca. A Chionea una gentile signora ha ritrovato nel solaio una scatola con i nastri usati dalla sua famiglia per abbellire i costumi dei giovani.\nLa nuova festa.\nLa tradizione rinnovata \u00e8 stata riproposta a partire dal 2004.\nNon essendoci pi\u00f9 i presupposti per una settimana di feste si \u00e8 deciso di riprendere la manifestazione in una frazione di Ormea, Chionea la pi\u00f9 titolata, nel pomeriggio del sabato di carnevale. Il gruppo, per richiamare la tradizionale camminata da borgata a borgata, si sposta lungo la Balconata di Ormea fino alla frazione e poi si canta, si balla, si mangia e si beve nel ricordo delle antiche feste.\nNel pomeriggio della domenica la manifestazione si sposta ad Ormea con un programma pi\u00f9 intenso fatto anche di scenette che ricordano le schermaglie tra gli Aboi e i Saraceni, la lettura delle \"Sentenze\", presentazione in linguaggio goliardico dei fatti pi\u00f9 esilaranti successi nell'anno in paese, la partecipazione di altri personaggi della tradizione locale, \"a M\u014dsca\", la strega, e \"P\u00e8 Culbea\", Pietro il cestaio, che voleva catturare la luna piena ed \u00e8 stato invece da lei rapito.\nLa rappresentazione ricca anche di balli termina con il fuoco appiccato alla torre dei Saraceni attorno al quale si balla in cerchio tutti insieme."}
{"id": "2561366", "revid": "179980", "url": "https://it.wikipedia.org/wiki?curid=2561366", "title": "Renaldo Lopes da Cruz", "text": ""}
{"id": "2561368", "revid": "339392", "url": "https://it.wikipedia.org/wiki?curid=2561368", "title": "Jinhee Yoon", "text": ""}
{"id": "2561369", "revid": "1573940", "url": "https://it.wikipedia.org/wiki?curid=2561369", "title": "Georges Leuillieux", "text": "Carriera.\nPartecip\u00f2 alle gare di pallanuoto e di nuoto della II Olimpiade di Parigi del 1900 e vinse una medaglia di bronzo, nei 200m stile libero per squadre con la \"Pupilles de Neptune de Lille\" (con un punteggio totale di 61).\nPrese parte anche al torneo di pallanuoto, sempre con la squadra dei Neptune, venendo sconfitti al primo turno dal Brussels Swimming and Water Polo Club per 2-0. Nelle competizioni di nuoto, partecip\u00f2 ai 1000m stile libero, arrivando sesto in 16'53\"2, alla gara dei 4000m stile libero, venendo eliminato nelle semifinali, e alla gara dei 200m dorso, arrivando terzo al primo turno, nuotando in 3'10\"2, e venendo eliminato nelle semifinali."}
{"id": "2561370", "revid": "1458204", "url": "https://it.wikipedia.org/wiki?curid=2561370", "title": "Andrea Di Martino", "text": "Professore Ordinario di botanica della Universit\u00e0 di Palermo, \u00e8 stato direttore dell'Orto botanico di Palermo dal 1976 al 1990 e nuovamente dal 1996 al 1998.\n\u00c8 stato presidente della sezione siciliana della Societ\u00e0 Botanica Italiana.\nIn suo onore \u00e8 stata descritta \"Scilla dimartinoi\" ."}
{"id": "2561373", "revid": "110157", "url": "https://it.wikipedia.org/wiki?curid=2561373", "title": "Gangsta Zone", "text": "Gangsta Zone \u00e8 una canzone dell'artista musicale portoricano Daddy Yankee, in collaborazione con il rapper statunitense Snoop Dogg. \u00c8 stato il secondo singolo ad essere estratto dal suo album \"Barrio fino en directo\"."}
{"id": "2561375", "revid": "62004", "url": "https://it.wikipedia.org/wiki?curid=2561375", "title": "Viktor Zhdanovich", "text": ""}
{"id": "2561376", "revid": "1226", "url": "https://it.wikipedia.org/wiki?curid=2561376", "title": "Tibor McMasters", "text": ""}
{"id": "2561378", "revid": "22356", "url": "https://it.wikipedia.org/wiki?curid=2561378", "title": "Eremotherium", "text": "L'eremoterio (gen. Eremotherium) \u00e8 un mammifero estinto, imparentato con gli attuali bradipi. Visse nel Pliocene e nel Pleistocene (tra 2,2 milioni di anni fa a 10.000 anni fa). I suoi resti sono stati ritrovati sia in Sudamerica che in Nordamerica.\nDescrizione.\nQuesto gigantesco animale superava i 5 metri di lunghezza e raggiungeva le 5 tonnellate di peso. Una delle specie pi\u00f9 note (Eremotherium laurillardi) fu il pi\u00f9 grande animale terrestre vissuto in Florida nel Pleistocene. Come molti altri bradipi terricoli, anche l'eremoterio possedeva un corpo molto voluminoso, sorretto da zampe relativamente brevi ma molto massicce. Ogni zampa posteriore era fornita di un solo artiglio, mentre quelle anteriori erano dotate di un paio di artigli lunghi e ricurvi. Il cranio possedeva pochi denti nella regione delle guance, simili a mattoni e dotati di una struttura a forma di V che permetteva ai denti superiori e quelli inferiori di combaciare perfettamente.\nClassificazione.\nL'eremoterio era un tipico rappresentante dei megateriidi, una famiglia di bradipi terricoli che raggruppa i pi\u00f9 grandi fra tutti gli xenartri. Il pi\u00f9 noto e pi\u00f9 grande fra questi fu \"Megatherium\", scoperto da Darwin e tipico del Sudamerica. \"Eremotherium\", al contrario, si diffuse dal Sud al Nordamerica durante il Pliocene; una delle prime specie, Eremotherium eomigrans, risale al Pliocene superiore della Florida ma era gi\u00e0 gigantesca ed era dotata di almeno tre artigli nelle zampe anteriori. Un'altra specie nordamericana ben nota \u00e8 la gi\u00e0 citata \"E. laurillardi\", la specie tipo: nel 1975 \u00e8 stato rinvenuto un esemplare gigantesco, risalente a circa 130.000 anni fa e che si pensa sia vissuto fino a 80 anni. In Bolivia, invece, \u00e8 nota E. sefvei, del Pleistocene, di minori dimensioni e dotata di un collo pi\u00f9 allungato e stretto rispetto a quello della specie tipo.\nStile di vita.\nL'eremoterio era un erbivoro dai movimenti lenti, che vagava per le pianure americane alla ricerca di vegetali. Si calcola che questo animale doveva mangiare un'enorme quantit\u00e0 di cibo ogni giorno, e quindi \u00e8 probabile che dovesse spostarsi spesso. \u00c8 possibile che questi continui spostamenti abbiano condotto alcune popolazioni di eremoteri a spostarsi fino in Nordamerica."}
{"id": "2561381", "revid": "4175", "url": "https://it.wikipedia.org/wiki?curid=2561381", "title": "Campionati mondiali di ginnastica ritmica 2009", "text": "I XXIX campionati mondiali di ginnastica ritmica si tennero a Ise, in Giappone, dal 7 al 13 settembre 2009.\nTutte le competizioni ebbero luogo nella locale Sun Arena."}
{"id": "2561383", "revid": "190231", "url": "https://it.wikipedia.org/wiki?curid=2561383", "title": "Hyde Park, London", "text": ""}
{"id": "2561388", "revid": "599013", "url": "https://it.wikipedia.org/wiki?curid=2561388", "title": "Ren\u00e9 Gartler", "text": ""}
{"id": "2561391", "revid": "337866", "url": "https://it.wikipedia.org/wiki?curid=2561391", "title": "Rachel Grey", "text": ""}
{"id": "2561393", "revid": "110157", "url": "https://it.wikipedia.org/wiki?curid=2561393", "title": "Abbazia di Santa Maria in Castagnola", "text": "L'abbazia di Santa Maria in Castagnola \u00e8 un complesso abbaziale situato a Chiaravalle, in provincia di Ancona. Fondata nel XII secolo, rappresenta un pregevole capitolo dell'architettura romanica in Italia, ma di stile Gotico nell'interno. Di vitale importanza, nei secoli addietro, per la cittadina di Chiaravalle, praticamente nata attorno e grazie a questo luogo, dal 1985 \u00e8 priva di funzione monastica e attualmente, resa sede parrocchiale, \u00e8 compresa nella diocesi di Senigallia, nell'ambito della quale fa parte della vicaria di Chiaravalle.\nStoria.\nL'abbazia viene fondata nel 1147 dai monaci cistercensi probabilmente provenienti dall'abbazia di Chiaravalle Milanese, oppure dall'Abbazia di Santa Maria di Lucedio a Vercelli. I monaci praticano una bonifica della zona e mettono a coltura il terreno circostante, occupato allora da un fitto bosco detto \"selva di castagnola\", un bosco rigoglioso che si estendeva in tutta la zona sud di Chiaravalle. Nel 1172 l'abbazia \u00e8 gi\u00e0 completata e consacrata, come attesta una lapide conservata nell'edificio principale. Un diploma di Federico I Barbarossa del 1177, inoltre, garantisce al monastero alcuni diritti sui territori circostanti.\nIl complesso monastico si estende e guadagna importanza in breve tempo: nel 1248 l'abbazia conta gi\u00e0 quaranta monaci, oltre a un numero ancora maggiore di conversi e novizi. \nNel 1408, per ordine di Papa Gregorio XII, l'abbazia passa sotto amministrazione commendataria, cio\u00e8 sotto l'amministrazione di figure esterne che la gestivano ricavandone sovente la maggior parte dei guadagni. Spesso viene affidata a gestori laici, non sempre onesti: da questo momento in poi comincia il suo lento declino.\nNei decenni successivi, il comune di Jesi prima e la Repubblica di Ancona poi entrarono in contrasto per il possesso del territorio del monastero, dando origine a veri e propri conflitti; alla base di questi scontri c'era il fatto che Ancona aveva come propri castelli Monte San Vito, Falconara e Camerata Picena (dunque tutte le terre intorno all'abbazia), mentre Jesi cercava di ottenere uno sbocco sul mare. Nel 1440 il papa Eugenio IV diede l'incarico al vescovo di Senigallia di risolvere la questione e questi assegn\u00f2 l'abbazia cistercense alla Repubblica di Ancona. Dal 1440 Chiaravalle fece parte dei territori di questa repubblica, che naturalmente lasci\u00f2 piena autonomia al centro religioso. Gi\u00e0 nel 1486, per\u00f2, non sedate le richieste jesine, il papa Innocenzo VIII dichiar\u00f2 Chiaravalle abbazia \"nullius\", cio\u00e8 non soggetta a nessun centro urbano.\nLa conseguenza fu quella di rendere ancora pi\u00f9 gravosi gli effetti della \"commenda\". Nel 1499 i cistercensi abbandonarono cos\u00ec il monastero e si ritirano in Francia. Al loro posto si insediano i francescani, che vi rimangono solo fino al 1564, quando Papa Pio IV richiama i cistercensi, i quali per\u00f2, essendo in scarso numero, devono dare in enfiteusi molte terre del nucleo monastico, favorendo cos\u00ec la nascita di un borgo attorno all'abbazia, la futura cittadina di Chiaravalle.\nNel 1759 l'abate commendatario Corsini autorizza la coltivazione del tabacco nei campi e viene fondata la Manifattura Tabacchi. La scelta estrema viene operata per risanare l'economia dell'abbazia, ormai in declino, ma contribu\u00ec anche notevolmente al consolidamento economico della cittadina di Chiaravalle, che viene organizzata da un assetto urbanistico vero e proprio sempre sotto l'amministrazione di Corsini. Nel 1797, il governo napoleonico procede ad un primo esproprio dei beni monastici, che finiscono in gestione a Eugenio di Beauharnais. Un secondo esproprio sar\u00e0 invece perpetrato dal Regno d'Italia nel 1860: la comunit\u00e0 monastica si impoverisce sempre pi\u00f9. Nel 1985 i cistercensi si ritirano definitivamente dall'abbazia, che passa sotto l'amministrazione del clero diocesano.\nStruttura.\nL'architettura della chiesa rispecchia le caratteristiche tipiche degli edifici cistercensi, soprattutto all'interno. A parte questo, comunque, l'abbazia rimane un notevole esempio di architettura romanica, con numerosi richiami al gotico italiano.\nEsterno.\nEsternamente, l'abbazia si presenta completamente realizzata in mattoni, senza utilizzo, a parte alcuni particolari, di elementi in pietra. La facciata, molto larga e bassa, \u00e8 divisa in tre ordini principali: il pi\u00f9 basso \u00e8 occupato da un porticato con massicci pilastri in laterizio, le cui arcate sono chiuse da cancellate in ferro. Il portico \u00e8 coperto da un semplice tetto a spiovente. Il secondo ordine, centrale, \u00e8 occupato dal grande rosone circolare, gi\u00e0 caratteristica dell'architettura gotica. Un cornicione decorato ad archetti in cotto separa la fascia con il rosone dall'ultimo ordine, costituito da un grande timpano triangolare con bifora al centro. La bifora, inoltre, sormonta parte della cornice del timpano, interrompendola in quel punto.\nIl lato sinistro della chiesa, direttamente visibile dall'esterno, \u00e8 caratterizzato da una serie di contrafforti che emergono dalla struttura \"a scala\" della navata laterale, pi\u00f9 bassa, annessa alla navata centrale, pi\u00f9 alta. I vari contrafforti sono intervallati da monofore aperte sia sulla parete della navata laterale, sia sull'alzato della navata centrale. Emerge infine il corpo sinistro del transetto. Sullo spigolo dell'intersezione fra navata e transetto \u00e8 posto il campanile, abbastanza semplice, nuovamente in cotto e con copertura piramidale. L'abside di fondo della chiesa \u00e8 piatta e il fronte \u00e8 estremamente rudimentale, quasi incompleto, con due alte monofore in basso e un piccolo rosone pi\u00f9 in alto.\nSul lato destro della chiesa \u00e8 posto il chiostro dell'abbazia, sempre in laterizio ma di fattura per\u00f2 posteriore. L'ambiente, quadrato, \u00e8 costituito come da tradizione da un corridoio ad anello che circonda un piazzale centrale e i due sono separati da un colonnato. In questo caso, il colonnato consiste in una serie di arcate a tutto sesto su pilastri di una variazione stilizzata dell'ordine dorico. Il camminamento porticato \u00e8 coperto internamente da una serie di volte a crociera. Da chiostro, ovviamente, si pu\u00f2 vedere il lato destro della chiesa, ritmato come quello sinistro da contrafforti e monofore.\nInterno.\nInternamente, la chiesa \u00e8 impostata su una pianta a croce latina a tre navate, una centrale pi\u00f9 larga e alta e due laterali minori. L'aspetto e l'impostazione generale degli alzati rispecchia fedelmente i caratteri dell'architettura romanica, con gi\u00e0 presenti, per\u00f2, dettagli di gusto gotico. Partendo dalla base della navata centrale, si ha una serie di pilastri a fascio dai quali si dipartono gli archi a sesto acuto che ritmano il colonnato divisorio con le navate laterali. Pi\u00f9 in alto, i pilastri si dividono ulteriormente: il corpo centrale si piega e forma un grande arcone, nuovamente a sesto acuto, mentre i fasci laterali si trasformano in sottili ghiere che diventano i costoloni delle volte a crociera di copertura. La serie ritmata di arconi e volte a crociera copre cos\u00ec l'intera navata centrale. Nel cleristorio, infine, sono aperte delle monofore che illuminano l'interno.\nI vari capitelli dei pilastri sono tutti in pietra, mentre tutto il resto \u00e8 in cotto, ma lasciato a vista solamente nei pilastri e nelle cornici, mentre tutto il resto \u00e8 intonacato di bianco, rendendo cos\u00ec al meglio l'aspetto romanico dell'ambiente. Le due navate laterali, ugualmente, sono coperte da altrettante volte a crociera.\nNella chiesa si trovano numerosi altari laterali, ma la maggior parte, in particolare nel transetto, sono di fattura successiva, soprattutto di epoca barocca."}
{"id": "2561394", "revid": "114876228", "url": "https://it.wikipedia.org/wiki?curid=2561394", "title": "Martin Suter", "text": "Biografia.\nSuter vive a Ibiza e in Guatemala con sua moglie, la fashion designer Margrith Nay Suter, e i suoi gemelli adottivi. Ha lavorato nell'industria pubblicitaria, riscuotendo successo sia come direttore creativo della rinomata agenzia pubblicitaria GGK, che come presidente dell'Art Director Club della Svizzera. Ha sempre esercitato l'attivit\u00e0 di scrittura: dai reportage per il giornale GEO a numerosi testi per il cinema e la televisione.\nDal 1991, lavora come un vero scrittore. Dal 1992 fino ad inizio 2004 cur\u00f2 la rubrica settimanale \"Business Class\" per la \"Weltwoche\". Nel 1995 ha ricevuto il \"Premio dell'Industria Austriaca\" (Preis der \u00f6sterreichischen Industrie) in occasione del concorso \"Joseph Roth\" a Klagenfurt. Ha scritto inoltre articoli per la rivista mensile NZZ Folio, nella rubrica \"Vivere bene\" con Geri Weibel.\nI suoi romanzi, \"Com'\u00e8 piccolo il mondo\", \"Il lato oscuro della luna\" e \"L'amico perfetto\" sono caratterizzati da una commistione tra l'azione criminale (che gioca un ruolo subordinato) e la critica al sistema sanitario ed imprenditoriale. Per \"Com'\u00e8 piccolo il mondo\", a Suter sono stati consegnati nel 1997 il premio d'onore del Cantone di Zurigo e nel 1998 il \"Prix du premier roman \u00e9tranger\" in Francia. Dal libro \"L'amico perfetto\" il regista francese Francis Girod ha tratto un film dal titolo \"Un ami parfait\".\nRecente \u00e8 la collaborazione con il musicista svizzero Stephan Eicher, il cui album \"Eldorado\" contiene alcuni testi scritti da Suter nell'aprile 2007. Stephan Eicher ha presentato alcune delle nuove canzoni gi\u00e0 nel 2006 in un esclusivo concerto al Blue Balls Festival di Lucerna; il singolo \"I weiss nid was es isch\", il cui testo \u00e8 stato scritto da Suter, \u00e8 stato pubblicato nel 2007 insieme all'album.\nSuter ha realizzato anche due commedie per il Theater am Neumarkt di Zurigo: \"\u00dcber den Dingen\" (2004) e \"Mumien\" (2006), con le quali si \u00e8 affermato anche come commediografo di successo. \nNel 2003 ha vinto il premio tedesco \"Krimipreis National 2\" per \"L'amico perfetto\". Nel 2007 \u00e8 stato insignito del premio \"Friedrich Glauser\" per il suo romanzo \"Il demone di Milano\"."}
{"id": "2561395", "revid": "62004", "url": "https://it.wikipedia.org/wiki?curid=2561395", "title": "Roman Stanislavovi\u010d Adamov", "text": ""}
{"id": "2561396", "revid": "62004", "url": "https://it.wikipedia.org/wiki?curid=2561396", "title": "Igor' Vladimirovi\u010d Akinfeev", "text": ""}
{"id": "2561397", "revid": "62004", "url": "https://it.wikipedia.org/wiki?curid=2561397", "title": "Evgenij Valer'evi\u010d Aldonin", "text": ""}
{"id": "2561401", "revid": "62004", "url": "https://it.wikipedia.org/wiki?curid=2561401", "title": "Dmitrij Anatol'evi\u010d Aleni\u010dev", "text": ""}
{"id": "2561402", "revid": "1543377", "url": "https://it.wikipedia.org/wiki?curid=2561402", "title": "Lycopodium squarrosum", "text": "Il Lycopodium squarrosum \u00e8 una pianta della famiglia delle Lycopodiaceae, conosciuta anche come \"Huperzia squarrosa\"."}
{"id": "2561405", "revid": "62004", "url": "https://it.wikipedia.org/wiki?curid=2561405", "title": "Aleksandr Gennad'evi\u010d Anjukov", "text": ""}
{"id": "2561406", "revid": "610351", "url": "https://it.wikipedia.org/wiki?curid=2561406", "title": "Barrio fino en directo", "text": "Barrio fino en directo \u00e8 il secondo album live dell'artista musicale portoricano Daddy Yankee. Contiene le hit \"Rompe\" e \"Gangsta Zone\". Il disco \u00e8 una collezione di tutti i brani del suo album \"Barrio fino\", cantati dal vivo."}
{"id": "2561407", "revid": "62004", "url": "https://it.wikipedia.org/wiki?curid=2561407", "title": "Andrej Sergeevi\u010d Ar\u0161avin", "text": ""}
{"id": "2561410", "revid": "1305772", "url": "https://it.wikipedia.org/wiki?curid=2561410", "title": "Centar \u017dupa", "text": "Centar \u017dupa (in macedone \"\u0426\u0435\u043d\u0442\u0430\u0440 \u0416\u0443\u043f\u0430\", in turco \"Merkez Jupa\") \u00e8 un comune rurale della Macedonia del Nord di 10.519 abitanti (dati 2002).\nGeografia fisica.\nIl comune confina con Struga a sud, con Debar a est, nord e ovest e con l'Albania a ovest e si trova in una zona montuosa. Il lago di Centar Zupa si chiama \"Debarsko Ezero\". La montagna pi\u00f9 elevata di Centar Zupa si chiama Stogovo. Il Stogovo (macedone \u0421\u0442\u043e\u0433\u043e\u0432\u043e) \u00e8 una catena montuosa nella parte occidentale della Repubblica di Macedonia. Situato vicino Debar e il confine albanese, si estende a nord dalla massiccia Mavrovo. Esso \u00e8 caratterizzato da alte vette, tra cui Stogovo picco, che sale a 2.318 metri, il Golem RID (2278 m) e Babin Srt (2242 m). Il massiccio \u00e8 prevalentemente coperta da foreste di faggio e quercia, foreste di pini ad altitudini pi\u00f9 elevate, mentre i picchi rocciosi sono circondati da pascoli. Molto poco utilizzato, il massiccio \u00e8 rimasto selvaggio.\nSociet\u00e0.\nEvoluzione demografica.\nLa popolazione \u00e8 cos\u00ec suddivisa dal punto di vista etnico:\nLocalit\u00e0.\nIl comune \u00e8 formato dall'insieme delle seguenti localit\u00e0:\n\u017ditineni, Bajramovci, Balanci, Bre\u0161tanik, Bro\u0161tica, Gorenci, Elevci, Kod\u017ead\u017eik, Mal Papradnik, Novak, Osolnica, Pralenik, Ko\u010di\u0161ta, Evla, Pare\u0161a, Gorno Melni\u010dani, Dolno Melni\u010dani, Crno Boci, Golem Papradnik, Dolga\u0161, Odzovci."}
{"id": "2561412", "revid": "131358", "url": "https://it.wikipedia.org/wiki?curid=2561412", "title": "Roman Anatol'evi\u010d Berezovskij", "text": ""}
{"id": "2561413", "revid": "62004", "url": "https://it.wikipedia.org/wiki?curid=2561413", "title": "Aleksej Vladimirovi\u010d Berezuckij", "text": ""}
{"id": "2561414", "revid": "2091899", "url": "https://it.wikipedia.org/wiki?curid=2561414", "title": "Staatliche Kunsthalle Karlsruhe", "text": "La Staatliche Kunsthalle Karlsruhe \u00e8 una Kunsthalle (museo d'arte) concepito da Heinrich H\u00fcbsch ed inaugurato nel 1846 a Karlsruhe.\nCollezioni.\nLe sue collezioni comprendono essenzialmente opere di pittura tedesca dal Medioevo all'et\u00e0 contemporanea. Tra le altre sono da ricordare \"Cristo in croce tra Maria e Giovanni\" (circa 1523) di Matthias Gr\u00fcnewald e altri suoi disegni. La galleria possiede diverse opere di Albrecht D\u00fcrer, Lucas Cranach il vecchio e Hans Holbein il Giovane.\nLa collezione nell'edificio principale \u00e8 suddivisa in categorie:\nLa pittura del XX secolo \u00e8 esposta nell'Orangerie, edificio adiacente al corpo principale, con diverse opere del fauvismo francese, cos\u00ec come dell'espressionismo tedesco dei \"Blaue Reiter\" e \"Die Br\u00fccke\"."}
{"id": "2561415", "revid": "62004", "url": "https://it.wikipedia.org/wiki?curid=2561415", "title": "Vasilij Vladimirovi\u010d Berezuckij", "text": ""}
{"id": "2561416", "revid": "62004", "url": "https://it.wikipedia.org/wiki?curid=2561416", "title": "Vladimir Evgen'evi\u010d Bes\u010dastnych", "text": ""}
{"id": "2561422", "revid": "62004", "url": "https://it.wikipedia.org/wiki?curid=2561422", "title": "Dinijar Rinatovi\u010d Biljaletdinov", "text": ""}
{"id": "2561424", "revid": "62004", "url": "https://it.wikipedia.org/wiki?curid=2561424", "title": "Viktor Igorevi\u010d Budjanskij", "text": ""}
{"id": "2561427", "revid": "62004", "url": "https://it.wikipedia.org/wiki?curid=2561427", "title": "Aleksej Ivanovi\u010d Bugaev", "text": ""}
{"id": "2561428", "revid": "1305772", "url": "https://it.wikipedia.org/wiki?curid=2561428", "title": "Staatliche Kunsthalle", "text": "Il nome di Staatliche Kunsthalle (in tedesco \"Padiglione d'arte statale\") si pu\u00f2 riferire a:"}
{"id": "2561431", "revid": "1318658", "url": "https://it.wikipedia.org/wiki?curid=2561431", "title": "Pont amont", "text": "Il Pont amont (letteralmente: Ponte a monte) \u00e8 il primo dei ponti di Parigi che attraversano il corso della Senna all'interno del territorio comunale. Destinato esclusivamente al traffico veicolare del \"Boulevard p\u00e9riph\u00e9rique\", si trova a sud-est della citt\u00e0, a pochi metri dal confine amministrativo con i comuni di \"Ivry-sur-Seine\" e di \"Charenton-le-Pont\" e collega il quartiere de la Gare nel XIII \"arrondissement\" con il quartiere di Bercy nel XII \"arrondissement\", in prossimit\u00e0 dello svincolo autostradale della porta di Bercy.\nStoria.\nI lavori di costruzione sono iniziati nel 1967 su progetto elaborato dagli architetti A.Long-Depaquit, Rousselin, J.-L.Dambre e Herzog. Inaugurato dopo due anni di lavori, non ha mai ricevuto un nome ufficiale. L'attuale denominazione, \"Pont amont\", \u00e8 del tutto informale, stabilita dall'uso e riconducibile alla sua posizione lungo il corso della Senna.\nDescrizione della struttura.\nCon una lunghezza totale di 270 m, \u00e8 il secondo ponte pi\u00f9 lungo dei 37 ponti della citt\u00e0 che attraversano la Senna, dopo il suo omologo a valle il \"Pont aval\". La struttura \u00e8 in realt\u00e0 costituita da due ponti affiancati e meccanicamente indipendenti, ciascuno dei quali sostiene una carreggiata larga 15,70 m per ciascun senso di percorrenza. Le quattro campate del ponte, di lunghezza compresa fra 56,5 m e 90 m, sono realizzate in calcestruzzo armato precompresso mentre i piloni di sostegno sono in calcestruzzo armato. La larghezza utile \u00e8 di 42 m.&lt;br&gt;\nIl ponte e il p\u00e9riph\u00e9rique.\nEssendo parte del Boulevard p\u00e9riph\u00e9rique, il traffico pedonale e ciclistico sul ponte \u00e8 vietato. La carreggiata dal lato del Pont National \u00e8 parte dell'anello interno del \"boulevard\", il cosiddetto \"p\u00e9riph\u00e9rique int\u00e9rieur\", l'altra carreggiata fa parte del \"p\u00e9riph\u00e9rique ext\u00e9rieur\". Sul terrapieno al centro dei due giunti di dilatazione del ponte che si trovano sulla sponda del quartiere di Bercy, sulla riva destra della Senna, \u00e8 convenzionalmente stabilito il punto chilometrico zero del Boulevard p\u00e9riph\u00e9rique, chiamato, secondo il lessico usato in questo ambito, con l'acronimo PK 0. La posizione esatta del punto chilometrico zero \u00e8 identificata da specifica cartellonistica che indica inoltre, per tutta l'estensione del \"p\u00e9riph\u00e9rique\", la percorrenza chilometrica percorsa rispetto al PK 0. La percorrenza chilometrica aumenta secondo il senso di circolazione orario.&lt;br&gt;\nIl punto chilometrico zero del Boulevard p\u00e9riph\u00e9rique, non deve essere confuso con l'omonimo della rete stradale francese che si trova sul sagrato della cattedrale di Notre Dame, identificato da una piastra di bronzo incassata nel terreno. Da quella posizione sono misurate tutte le distanze della rete stradale della Francia."}
{"id": "2561432", "revid": "62004", "url": "https://it.wikipedia.org/wiki?curid=2561432", "title": "Dmitrij Olegovi\u010d Bulykin", "text": ""}
{"id": "2561435", "revid": "62004", "url": "https://it.wikipedia.org/wiki?curid=2561435", "title": "Vladimir Vladimirovi\u010d But", "text": ""}
{"id": "2561436", "revid": "62004", "url": "https://it.wikipedia.org/wiki?curid=2561436", "title": "Vladimir Vital'evi\u010d Bystrov", "text": ""}
{"id": "2561437", "revid": "39884", "url": "https://it.wikipedia.org/wiki?curid=2561437", "title": "Deutscher Schwimm Verband Berlin", "text": "La Deutscher Schwimm Verband Berlin era una squadra di nuoto tedesca, proveniente da Berlino.\nAttiva dalla fine del XIX secolo agli inizi del XX, \u00e8 nota per aver partecipato alle gare di nuoto della II Olimpiade estiva di Parigi del 1900, vincendo la medaglia d'oro nei 200m per squadre (con un punteggio totale di 33), precedendo due compagini francesi, i Tritons Lillois e i Pupilles de Neptune de Lille. \nComponenti.\nI componenti di questa squadra erano:"}
{"id": "2561438", "revid": "62004", "url": "https://it.wikipedia.org/wiki?curid=2561438", "title": "Stanislav Salamovi\u010d \u010cer\u010desov", "text": ""}
{"id": "2561440", "revid": "62004", "url": "https://it.wikipedia.org/wiki?curid=2561440", "title": "Dmitrij Viktorovi\u010d Charin", "text": ""}
{"id": "2561441", "revid": "62004", "url": "https://it.wikipedia.org/wiki?curid=2561441", "title": "Dmitrij Valer'evi\u010d Chochlov", "text": ""}
{"id": "2561442", "revid": "62004", "url": "https://it.wikipedia.org/wiki?curid=2561442", "title": "Il'ja Vladimirovi\u010d Cymbalar'", "text": ""}
{"id": "2561443", "revid": "643662", "url": "https://it.wikipedia.org/wiki?curid=2561443", "title": "Igor' Vladimirovi\u010d Denisov", "text": ""}
{"id": "2561444", "revid": "62004", "url": "https://it.wikipedia.org/wiki?curid=2561444", "title": "Rodion Sergeevi\u010d D'ja\u010denko", "text": ""}
{"id": "2561445", "revid": "62004", "url": "https://it.wikipedia.org/wiki?curid=2561445", "title": "Igor' Ivanovi\u010d Dobrovol'skij", "text": ""}
{"id": "2561451", "revid": "62004", "url": "https://it.wikipedia.org/wiki?curid=2561451", "title": "Viktor Igorevi\u010d Fajzulin", "text": ""}
{"id": "2561456", "revid": "62004", "url": "https://it.wikipedia.org/wiki?curid=2561456", "title": "Vladimir Borisovi\u010d Gabulov", "text": ""}
{"id": "2561459", "revid": "62004", "url": "https://it.wikipedia.org/wiki?curid=2561459", "title": "Jurij Vasil'evi\u010d Gavrilov", "text": ""}
{"id": "2561461", "revid": "62004", "url": "https://it.wikipedia.org/wiki?curid=2561461", "title": "Sergej Nikolaevi\u010d Igna\u0161evi\u010d", "text": ""}
{"id": "2561462", "revid": "62004", "url": "https://it.wikipedia.org/wiki?curid=2561462", "title": "Oleg Aleksandrovi\u010d Ivanov", "text": ""}
{"id": "2561463", "revid": "62004", "url": "https://it.wikipedia.org/wiki?curid=2561463", "title": "Marat Nailevi\u010d Izmajlov", "text": ""}
{"id": "2561464", "revid": "62004", "url": "https://it.wikipedia.org/wiki?curid=2561464", "title": "Renat Rudol'fovi\u010d Janbaev", "text": ""}
{"id": "2561465", "revid": "1718925", "url": "https://it.wikipedia.org/wiki?curid=2561465", "title": "Tritons Lillois", "text": "La Tritons Lillois era una squadra di nuoto francese, provenienti da Lilla.\nAttiva dalla fine del XIX secolo agli inizi del XX, \u00e8 principalmente nota per aver partecipato alle gare di nuoto e di pallanuoto della II Olimpiade estiva di Parigi del 1900, vincendo la medaglia d'argento nei 200m stile libero per squadre (con un punteggio totale di 51), dietro solo ai tedeschi della Deutscher Schwimm Verband Berlin e davanti ai connazionali Pupilles de Neptune de Lille.\nNella gara di pallanuoto, la squadra francese usc\u00ec ai quarti di finale, dopo essere stata battuta 12-0 dagli inglesi dell'Osborne Swimming Club."}
{"id": "2561466", "revid": "767487", "url": "https://it.wikipedia.org/wiki?curid=2561466", "title": "Adriaan van Roomen", "text": "Biografia.\nStudi\u00f2 matematica, astronomia e filosofia a Colonia, poi si specializz\u00f2 in medicina all'Universit\u00e0 Cattolica di Lovanio. Dal 1586 al 1592 insegn\u00f2 medicina e matematica in tale universit\u00e0, dove ebbe tra i suoi allievi Snellius. Ottenne un'altra laurea in medicina nel 1594 a Bologna.\nNel 1585 fece un viaggio in Italia, durante il quale incontr\u00f2 Cristoforo Clavio. Nel 1593 gli venne assegnata la cattedra in medicina all'Universit\u00e0 di W\u00fcrzburg. Nel 1597 incontr\u00f2 a Fontenay-le-Comte il matematico Fran\u00e7ois Vi\u00e8te. Nel 1600 incontr\u00f2 a Praga l'astronomo Giovanni Keplero.\nContributi matematici.\nNel 1597 pubblic\u00f2 il trattato \"Archimedis circuli dimensionem exposito et analysis\", nel quale diede le prime 16 cifre decimali di pi greco, un record per quel tempo. Calcol\u00f2 a tale scopo, seguendo e ampliando il metodo illustrato da Archimede, il perimetro di poligoni inscritti e circoscritti di 230 lati.\nNel 1602 pubblic\u00f2 il trattato \"Chordarum arcubus circuli primarilis, quibus videlicet is in triginta dirimitur partes, subtensarum resolutio\", nel quale vengono calcolate le radici di molte equazioni algebriche, che gli servivano per esprimere la lunghezza dei lati di molti poligoni regolari. Partendo da tali dati pubblic\u00f2 tavole coi valori della funzione seno con 9 decimali."}
{"id": "2561469", "revid": "767487", "url": "https://it.wikipedia.org/wiki?curid=2561469", "title": "Jacques Linard", "text": "Biografia.\nNacque nel 1597 e fu battezzato il 6 settembre di quell'anno nella chiesa di Saint-R\u00e9my a Troyes.\nNell'atto di battesimo suo padre Jean Linard \u00e8 qualificato come maestro di pittura; sua madre si chiamava Anne Thays.. Sua sorella spos\u00f2 Claude Baudesson e fu madre del pittore di nature morte Nicolas Baudesson.\nAttivo a Parigi dall'inizio degli anni 1620, si conoscono oggi meno di cinquanta sue opere, tra cui un sorprendente \"Flautista\", risalente al primo decennio.\nFu sepolto a Parigi il 12 settembre 1645. A lui si \u00e8 ispirata la pittrice francese barocca Louise Moillon.\nOpere conservate in musei e collezioni pubbliche.\nI numeri sono quelli del catalogo ragionato citato pi\u00f9 avanti.\nLa Coupe au po\u00e8te.\nPer tre volte, n\u00ba 3, n\u00ba 16 et n\u00ba 22, Linard ha rappresentato una tazza in ceramica sulla quale \u00e8 scritta in ideogrammi cinesi une versione abbreviata della poesia: \"Ode alla falesia Rossa\" del poeta cinese Su Shi, della dinastia Song, (1037 - 1101):\nQuesta poesia, ispirata ad una escursione sul fiume Yangst\u00e9, \u00e8 un classico richiamo alla letteratura cinese."}
{"id": "2561472", "revid": "767487", "url": "https://it.wikipedia.org/wiki?curid=2561472", "title": "Miguelito", "text": "Nonostante la giovanissima et\u00e0 ha gi\u00e0 pubblicato 7 album: \"M\u00e1s Grande Que T\u00fa\" e \"El Heredero\"."}
{"id": "2561473", "revid": "203463", "url": "https://it.wikipedia.org/wiki?curid=2561473", "title": "Adriaen van Roomen", "text": ""}
{"id": "2561476", "revid": "339392", "url": "https://it.wikipedia.org/wiki?curid=2561476", "title": "Andrej Antanasovi\u010d Kan\u010delskis", "text": ""}
{"id": "2561479", "revid": "62004", "url": "https://it.wikipedia.org/wiki?curid=2561479", "title": "Andrej Konstantinovi\u010d Karjaka", "text": ""}
{"id": "2561481", "revid": "203463", "url": "https://it.wikipedia.org/wiki?curid=2561481", "title": "Adrianus Romanus", "text": ""}
{"id": "2561486", "revid": "62004", "url": "https://it.wikipedia.org/wiki?curid=2561486", "title": "Valerij Georgievi\u010d Karpin", "text": ""}
{"id": "2561489", "revid": "62004", "url": "https://it.wikipedia.org/wiki?curid=2561489", "title": "Aleksandr Anatol'evi\u010d Ker\u017eakov", "text": ""}
{"id": "2561492", "revid": "62004", "url": "https://it.wikipedia.org/wiki?curid=2561492", "title": "Sergej Vja\u010deslavovi\u010d Kir'jakov", "text": ""}
{"id": "2561493", "revid": "62004", "url": "https://it.wikipedia.org/wiki?curid=2561493", "title": "Denis Alekseevi\u010d Kolodin", "text": ""}
{"id": "2561494", "revid": "62004", "url": "https://it.wikipedia.org/wiki?curid=2561494", "title": "Igor' Vladimirovi\u010d Kolyvanov", "text": ""}
{"id": "2561495", "revid": "1305772", "url": "https://it.wikipedia.org/wiki?curid=2561495", "title": "Bosilovo", "text": " \nBosilovo (in \"\u041e\u043f\u0448\u0442\u0438\u043d\u0430 \u0411\u043e\u0441\u0438\u043b\u043e\u0432\u043e\") \u00e8 un comune rurale della Macedonia del Nord di 14.260 abitanti (dato 2002). La sede comunale \u00e8 nella localit\u00e0 omonima. Nel 2003 il comune di \"Murtino\" \u00e8 stato incluso nel territorio di Bosilovo.\nGeografia fisica.\nIl comune confina con Vasilevo a nord-ovest, con Berovo a nord-est, con Novo Selo a sud-est e Strumica a sud-ovest\nSociet\u00e0.\nEvoluzione demografica.\nIn base al censimento del 2002 la popolazione \u00e8 cos\u00ec suddivisa dal punto di vista etnico:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
