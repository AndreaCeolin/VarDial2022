{"id": "2557609", "revid": "1160255", "url": "https://it.wikipedia.org/wiki?curid=2557609", "title": "Othmar Schoeck", "text": "Biografia.\nOthmar Schoeck nacque a Brunnen sul Lago dei Quattro Cantoni ma trascorse quasi tutta la sua vita a Zurigo.\nAcquis\u00ec la sua formazione musicale presso il Conservatorio di Zurigo, prima con Friedrich Hegar e Lothar Kempter. Poi, nel 1907/08, frequent\u00f2 i corsi di composizione di Max Reger a Lipsia. Dal 1908 in poi fu direttore di vari cori a Zurigo e dal 1917 fino al 1944 direttore dei concerti sinfonici di San Gallo.\nRitornato dalla Germania, Schoeck si fece conoscere in Svizzera attraverso i suoi innumerevoli Lieder e le sue musiche corali, per esempio \"Trommelschl\u00e4ge op. 26\" (1915). Le sue otto opere liriche ebbero molto successo negli anni 1920-30, soprattutto \"Venus\" (1922) e l'opera in un atto \"Penthesilea\" (1927) basata sulla tragedia di Heinrich von Kleist che fu rappresentata per la prima volta alla Semperoper di Dresda. Il suo stile musicale s'inseriva nella tradizione dell'avanguardia degli anni venti, ma pi\u00f9 tardi torn\u00f2 a una tendenza neoclassicista, e dopo la Seconda Guerra Mondiale approd\u00f2 a un linguaggio pi\u00f9 interiorizzato e compatto.\nSchoeck \u00e8 il compositore svizzero pi\u00f9 importante nell'ambito liederistico del novecento. Tra i suoi cicli pi\u00f9 notevoli si annoverano \"Elegie, op. 36\" per voce e orchestra da camera (1922-23), \"Lebendig begraben, op. 40\" per baritono e grand'orchestra (1927) basato sulle poesie di Gottfried Keller e \"Notturno, op. 47\" per baritono e quartetto d'archi (1933). Il cantante tedesco Dietrich Fischer-Dieskau e lo svizzero Felix Loeffel sono tra gli artisti che durante tutta la vita si sono adoperati per diffondere la sua opera.\nInoltre Othmar Schoeck scrisse un \"Concerto per violino e orchestra (quasi una fantasia), op. 21\" (1911/12) dedicato a Stefi Geyer, un \"Concerto per violoncello e orchestra d'archi, op. 61\" (1947), un \"Concerto per corno e orchestra d'archi, op. 65\" (1951) e un brano per orchestra d'archi intitolato \"Sommernacht, op.58\" (1945).\nMor\u00ec a Zurigo l'8 marzo 1957."}
{"id": "2557610", "revid": "339392", "url": "https://it.wikipedia.org/wiki?curid=2557610", "title": "Braque del Bourbonnais", "text": ""}
{"id": "2557611", "revid": "767487", "url": "https://it.wikipedia.org/wiki?curid=2557611", "title": "I Won't Burn Alone", "text": "I Won't Burn Alone (dall'inglese \"Non brucer\u00f2 da solo\") \u00e8 il primo album in studio del gruppo musicale power metal italiano White Skull."}
{"id": "2557612", "revid": "88740", "url": "https://it.wikipedia.org/wiki?curid=2557612", "title": "Anthony Fokker", "text": "Fondatore dell'omonima azienda Fokker, costruttrice di aerei, fu progettista e pilota aeronautico, a soli 20 anni costru\u00ec il suo primo aereo. Soprannominato \"l'Olandese volante\", realizz\u00f2 alcuni tra i migliori aerei civili e militari dell'epoca, tra i quali il triplano del leggendario Barone Rosso. Mor\u00ec a causa di una meningite batterica a 49 anni.\nBiografia.\nI primi anni.\nAnthony (Tony) Fokker nacque a Kediri, Giava Orientale, nell'attuale Indonesia, al tempo Indie orientali olandesi, dove suo padre, Herman Fokker, possedeva una piantagione di caff\u00e8. Quando Antony ebbe 4 anni, la famiglia ritorn\u00f2 nei Paesi Bassi e si stabil\u00ec ad Haarlem per impartire a Tony e alla sua sorella maggiore, Toos, un'educazione attenta ai costumi olandesi. Tony, per\u00f2, non si dedicava molto allo studio, preferiva piuttosto giocare con modellini di treni e motori a vapore, tanto che non prosegu\u00ec i suoi studi nella scuola superiore. Fin dai primi anni dimostr\u00f2 altri interessi, invent\u00f2, infatti, uno pneumatico anti-foratura, ma l'invenzione era gi\u00e0 stata brevettata.\nL'esperienza in Germania.\nDurante l'estate e l'autunno del 1908, i primi voli effettuati in Francia da Wilbur Wright, co-inventore dell'aereo, destarono l'interesse del giovane Fokker Nel 1910, all'et\u00e0 di 20 anni, suo padre decise di mandarlo in Germania per un apprendistato da meccanico automobilistico, ma Anthony sembrava essere attratto solo dal volo e si applic\u00f2 in una scuola di aviazione di propriet\u00e0 dell'ingegnere Jacob Goedecker, dove decise di costruire un proprio aereo, il \"de Spin\" (\"il Ragno\"), che vide la luce nello stesso anno. L'aereo si schiant\u00f2 poi contro un albero, alla guida di un suo maldestro compagno.\nFokker acquis\u00ec la licenza di pilota, costruendo, grazie ai soldi che il padre gli aveva spedito, un secondo modello dello Spin. Nel suo paese assunse notoriet\u00e0, volando il 31 agosto 1911, a bordo di un nuovo Spin, intorno alla torre di Chiesa di San Bavo, nella sua citt\u00e0 di Haarlem e durante i festeggiamenti del compleanno della regina Guglielmina. Nel 1912 fond\u00f2 la Fokker Aeroplanbau, una piccola fabbrica di aerei a Johannisthal nei pressi di Berlino. Negli anni successivi, costru\u00ec diversi modelli, e da pilota partecip\u00f2 con essi a vari show aerei, costantemente preoccupato dalle difficolt\u00e0 finanziarie. Fokker apr\u00ec un nuovo stabilimento a Schwerin, sempre in Germania, e rinomin\u00f2 la sua compagnia in Fokker Flugzeugwerke GmbH, in seguito abbreviata in Fokker Werke GmbH.\nDurante la prima guerra mondiale.\nAllo scoppio della prima guerra mondiale, il governo tedesco prese il controllo della fabbrica, ma Fokker ne rimase sempre il dirigente e continu\u00f2 a progettare altri aerei per l'aviazione Imperiale tedesca (Luftstreitkr\u00e4fte), tra i quali la serie dei Fokker Eindecker ed il Fokker Dr.I, il triplano reso famoso dalle gesta dagli assi tedeschi come Manfred von Richthofen, pi\u00f9 noto come il \"Barone Rosso\". Complessivamente, la sua azienda forn\u00ec circa 700 aerei militari alla forza aerea tedesca.\nFokker stesso fu un buon pilota, provando in numerose occasioni i suoi aerei con voli dimostrativi. Nel 1915 si trov\u00f2 a collaborare strettamente con Otto Parschau, un asso dell'aviazione militare tedesca, per convertire il Fokker Eindecker ad uso militare. Il 13 giugno 1915, entrambi volarono con il nuovo apparecchio a Stenay, nel settore di fronte di competenza della 5\u00aa Armata tedesca, alla presenza del Principe ereditario tedesco Guglielmo di Prussia e di altre personalit\u00e0. Max Immelmann, che in seguito divenne anch'esso un asso pilotando l'Eindecker, comment\u00f2 in una lettera scritta poco dopo questo evento che: \"Fokker, in particolare, ci ha stupiti con la sua abilit\u00e0\".\nLo sparo sincronizzato.\nFokker \u00e8 stato spesso accreditato dell'invenzione del dispositivo di sincronizzazione che consent\u00ec agli aerei utilizzati nella Prima guerra mondiale di sparare attraverso l'elica senza colpirla. Il suo ruolo fu certamente significativo, ma avvennero una serie di sviluppi prima che il risultato fosse brillantemente raggiunto da Fokker. Il famoso pilota francese Roland Garros, abbattuto il 18 aprile 1915, incendi\u00f2 la cellula del velivolo prima di essere fatto prigioniero, ma la mitragliatrice ed il propulsore rimasero intatti e caddero in mano tedesca. Il suo aereo era munito di un'elica a cui erano stati applicati dei cunei deflettori.\nQuesto ritrovamento avvi\u00f2, nella Luftstreitkr\u00e4fte, una fase di riflessione sul concetto di dispositivo di sincronizzazione dell'interruttore della mitragliatrice e Fokker ne fu fortemente coinvolto, ma la storia del concepimento, sviluppo e installazione di un dispositivo di sincronizzazione in un periodo di 48 ore, come si legge in una biografia autorizzata di Fokker scritta nel 1929, \u00e8 stato dimostrato non essere vera. Ci sono prove che il dispositivo di sincronizzazione venne sviluppato dall'azienda di Fokker per almeno sei mesi prima della cattura dell'aereo di Garros. Tuttavia, il risultato finale dello sviluppo divenne il meccanismo a camme di Fokker, Gest\u00e4ngesteuerung, che permise al velivolo con mitragliatrice posta anteriormente di sparare solo quando le pale dell'elica del motore erano fuori della linea del fuoco. Il dispositivo integrato nel celebre Fokker Eindecker gener\u00f2 una fase di superiorit\u00e0 aerea tedesca, nota come il Flagello di Fokker.\nIl ritorno nei Paesi Bassi.\nDopo la fine della guerra, le condizioni del Trattato di Versailles impedivano alla Germania di costruire qualsiasi aereo o motore per aeromobile. Nel 1919 Fokker torn\u00f2 nei Paesi Bassi e avvi\u00f2 una nuova societ\u00e0, la Nederlandse Vliegtuigenfabriek (Fabbrica Olandese di Aeroplani), antesignana della Fokker Aircraft Company.\nNonostante le rigide condizioni di disarmo nel trattato, Fokker non torn\u00f2 a casa a mani vuote ma riusc\u00ec a portare con s\u00e9, attraverso il confine tedesco-olandese, un intero treno di aerei militari D.VII e C.I e parti di ricambio. Questo stock iniziale gli permise di avviare rapidamente l'attivit\u00e0, anche se il governo olandese esit\u00f2 comunque ad acquistare gli aerei di Fokker, che decise di venderli alla Russia.\nIl suo primo stabilimento lo apr\u00ec ad Amsterdam negli hangar della mostra ELTA del 1919, successivamente apr\u00ec una seconda fabbrica negli Stati Uniti. La sua attenzione si spost\u00f2 dagli aerei militari agli aeromobili civili come testimonia il grande successo del trimotore Fokker F.VII, che lo fece diventare il pi\u00f9 grande produttore di aerei civili degli anni venti. Il 25 marzo 1919, Fokker spos\u00f2 ad Haarlem Sophie Marie Elisabeth von Morgen, con cui rimase coniugato per quattro anni.\nNegli USA e la morte.\nNel 1922 si trasfer\u00ec negli Stati Uniti e in seguito divenne cittadino americano. Qui fond\u00f2 il ramo americano della sua azienda, l'Atlantic Aircraft Corporation. Nel 1927, si spos\u00f2 a New York con Violet Fokker Austman che mor\u00ec misteriosamente causa una caduta dalla loro suite d'albergo. Antony Fokker mor\u00ec quarantanovenne a New York nel 1939 a causa di una meningite pneumococcica, dopo tre settimane di malattia."}
{"id": "2557614", "revid": "484362", "url": "https://it.wikipedia.org/wiki?curid=2557614", "title": "Bourbonnais", "text": ""}
{"id": "2557620", "revid": "767487", "url": "https://it.wikipedia.org/wiki?curid=2557620", "title": "Embittered", "text": "Embittered (dall'inglese \"Amareggiato\") \u00e8 il secondo album in studio del gruppo musicale power metal italiano White Skull. La formazione di questo lavoro del gruppo vicentino \u00e8 la solita dell'album precedente, \"I Won't Burn Alone\".\nNell'album partecipa come ospite il cantante Folco Orlandini (Mesmerize, Time Machine)."}
{"id": "2557626", "revid": "1673324", "url": "https://it.wikipedia.org/wiki?curid=2557626", "title": "Parma Football Club 2004-2005", "text": "Questa voce raccoglie le informazioni riguardanti il Parma Football Club nelle competizioni ufficiali della stagione 2004-2005.\nStagione.\nDurante l'estate 2004 il club ducale, che poco dopo la conclusione del precedente torneo aveva ingaggiato Silvio Baldini in panchina, cambi\u00f2 la denominazione: da \"Parma Associazione Calcio\" divenne \"Parma Football Club\", per scongiurare il rischio di fallimento corso l'anno precedente. Il quinto posto del campionato 2003-04 aveva valso la partecipazione alla Coppa UEFA, nel cui turno iniziale gli emiliani disputarono - contro lo sloveno Maribor - la centesima partita nelle competizioni continentali. La vittoria per 3-2 all'andata allegger\u00ec la situazione in vista del ritorno, dove un pareggio senza gol consent\u00ec la qualificazione per la fase a gruppi. Distratto da un campionato meno felice del precedente, il Parma apr\u00ec il girone con una secca sconfitta a Bilbao; dopo la vittoria casalinga contro la Steaua Bucarest, giunse un'altra disfatta a Liegi. Ad inizio dicembre, dopo un filotto di tre sconfitte consecutive, Baldini fu sostituito temporaneamente da Zoratto: nelle ore successive, la dirigenza annunci\u00f2 l'ingaggio di Pietro Carmignani che gi\u00e0 nel 2001 aveva guidato la formazione. Il passaggio ai sedicesimi della Coppa UEFA giunse all'ultima giornata, battendo in rimonta il Be\u015fikta\u015f. In campionato, i gialloblu denunciarono invece una situazione preoccupante: sconfitti anche dalla Roma, fermarono la striscia negativa soltanto all'inizio del 2005 pareggiando con la Juventus. Nelle ultime due giornate del girone di andata, i gol di Gilardino fruttarono 6 punti: il giovane attaccante realizz\u00f2 la rete della vittoria a Siena (che permise ai ducali di agganciare in classifica gli stessi toscani) e 7 giorni dopo si ripet\u00e9 contro il Lecce, firmando a tempo scaduto il successo. All'inizio della fase di ritorno, la squadra avvicin\u00f2 la salvezza diretta.\nDi ben altra caratura risult\u00f2 il percorso europeo, con il Parma che raggiunse le semifinali facendosi poi battere dal CSKA Mosca. Il campionato termin\u00f2 con due pareggi, grazie ai quali la compagine crociata totalizz\u00f2 42 punti in classifica accedendo allo spareggio contro il Bologna. La tensione del doppio confronto sfoci\u00f2 nella partita di andata, in cui i felsinei vinsero di misura una sfida segnata da risse e ben 4 espulsioni. Nel ritorno, disputato a Bologna, il Parma fu per\u00f2 capace di ribaltare il verdetto e vincendo per 2-0 si assicur\u00f2 la permanenza in massima serie.\nStatistiche.\nStatistiche di squadra.\nStatistiche aggiornate al 18 giugno 2005."}
{"id": "2557631", "revid": "76963", "url": "https://it.wikipedia.org/wiki?curid=2557631", "title": "Zachary Knighton", "text": "Biografia.\nNato in Virginia, si diploma nel 1996 alla Frank W. Cox High School a Virginia Beach, successivamente studia alla Virginia Commonwealth University, dove inizia ad avere le prime esperienze recitative. \nDebutta nel 2000, con un piccolo ruolo nel film \"Cherry Falls - Il paese del male\", in seguito si divide tra televisione e cinema, appare come guest star nelle serie televisive \"Ed\" e \"Law &amp; Order - I due volti della giustizia\". Nel 2003 recita nel film indipendente \"The Mudge Boy\", mentre l'anno seguente recita nella commedia adolescenziale \"Un principe tutto mio\".\nNel 2005 \u00e8 nel cast della serie TV di breve vita \"Amore e patatine\" (\"Life on a Stick\"), cancellata dopo solo otto episodi. Nel 2007 recita al fianco di Sophia Bush e Sean Bean in \"The Hitcher\". Dopo il film \"Surfer, Dude\", appare in un episodio di \"C'\u00e8 sempre il sole a Philadelphia\" e in uno di \"Bones\", fino al 2009 quando entra nel cast della nuova serie della ABC \"FlashForward\", nel ruolo di Bryce Varley.\nDal 2011 al 2013 \u00e8 stato protagonista, al fianco di Elisha Cuthbert, della serie televisiva della ABC \"Happy Endings\"."}
{"id": "2557632", "revid": "56620", "url": "https://it.wikipedia.org/wiki?curid=2557632", "title": "Misha corre", "text": "Misha corre (titolo originale: \"Milkweed\") \u00e8 un romanzo per ragazzi dello scrittore statunitense Jerry Spinelli, pubblicato nel 2003. \nTrama.\nIl libro racconta la storia di un bambino orfano e privo di nome che vive a Varsavia negli anni della Seconda guerra mondiale, durante l'Olocausto. Il giovane protagonista dovr\u00e0 crescere nella follia di quel tempo insieme ad altri ragazzi ebrei orfani, vivere \"adottato\" da un'altra famiglia ebrea che vive nel ghetto con loro e subirne le conseguenze, senza avere un'identit\u00e0 e rimanendo da solo dopo la deportazione."}
{"id": "2557633", "revid": "357738", "url": "https://it.wikipedia.org/wiki?curid=2557633", "title": "Beta bloccanti", "text": ""}
{"id": "2557634", "revid": "287204", "url": "https://it.wikipedia.org/wiki?curid=2557634", "title": "Nicola De Laurentiis", "text": "Biografia.\nDopo i primi studi a Frascati e a Chieti, cominci\u00f2 a formare la sua abilit\u00e0 artistica a Napoli dove incontr\u00f2 i pittori pi\u00f9 importanti di quella citt\u00e0. Ma fu a Roma, dove arriv\u00f2 nel 1804, che apprese veramente l'arte del disegno e della pittura sotto la guida di Gaspare Landi e di Vincenzo Camuccini, uno dei pi\u00f9 importanti pittori del Neoclassicismo italiano.\nFu molto stimato dalla corte borbonica, ne sono testimonianza alcune importanti opere presenti nella Reggia di Capodimonte a Napoli (\u201cProvincie napoletane presentate a Francesco I di Borbone\u201d) e nella Reggia di Caserta (\u201cFocione che rifiuta I doni di Alessandro\u201d). Altre sue opere pi\u00f9 importanti sono nella Chiesa parrocchiale di Loreto Aprutino (Pescara) dove dipinse nel 1824 il quadro \u201cL'Addolorata\u201d e nella Cattedrale di S. Giustino a Chieti dove si ammira \"La Nativit\u00e0\" che dimostra l'alto livello artistico da lui raggiunto. Realizz\u00f2 il bozzetto (raffigurante l'incoronazione, in Campidoglio, del tredicenne poeta latino Lucio Valerio Pudente) del sipario del Teatro di Vasto, poi dipinto nel luglio 1832 dal pittore Franceschini di Orsogna.\nMentre era all'apice della sua fama tra il pubblico e nella Corte del Regno di Napoli, mor\u00ec prematuramente nel 1832 mentre era in visita nella sua citt\u00e0 natale, e venne sepolto nella Cattedrale.\nA Nicola De Laurenriis \u00e8 dedicata una piazza con supportico nel centro storico di Chieti, tra il palazzo Nolli con le scuole elementari e il palazzo De Sterlich."}
{"id": "2557636", "revid": "71433", "url": "https://it.wikipedia.org/wiki?curid=2557636", "title": "Surfer Dude", "text": ""}
{"id": "2557640", "revid": "123399936", "url": "https://it.wikipedia.org/wiki?curid=2557640", "title": "Ruy il piccolo Cid", "text": " \u00e8 un anime coprodotto dalla Nippon Animation e dalla spagnola BRB Internacional insieme a TVE nel 1980, in ventisei episodi, basato sulle avventure del Cid Campeador, un nobile e guerriero spagnolo. La serie \u00e8 stata trasmessa in Spagna nel 1980, in Italia nel 1983 su Italia 1 e in Giappone sul network TV Tokyo a partire dal febbraio 1984.\nTrama.\nLa storia \u00e8 quella dell'infanzia immaginaria e delle avventure del noto condottiero spagnolo Rodrigo D\u00edaz conte di Bivar, detto El Cid, un personaggio storico vissuto nel Regno di Castiglia nell'XI secolo.\nIl re Ferdinando I di Castiglia, che aveva intrapreso una guerra contro gli altri regni della penisola iberica, era riuscito nell'intento di unificare il suo regno con quello di Le\u00f3n, la qual cosa non era stata accettata di buon grado dalla nobilt\u00e0 di quella regione. Intanto, il piccolo Ruy sognava di diventare un cavaliere coraggioso come suo padre.\nSigle italiane.\nLa prima sigla italiana, dal titolo \"Ruy il piccolo Cid\", \u00e8 stata incisa da Benedetta Serafini con gli Oliver Onions. La seconda sigla, \"Ruy, il piccolo Cid\", \u00e8 stata incisa da Cristina D'Avena per le repliche trasmesse sulle reti Mediaset a partire dal 1996."}
{"id": "2557642", "revid": "124195475", "url": "https://it.wikipedia.org/wiki?curid=2557642", "title": "Omegna Calcio 1906", "text": "L'A.S.D. Omegna Calcio 1906, meglio nota come Omegna, \u00e8 una societ\u00e0 calcistica italiana con sede nel comune di Omegna, nella provincia del Verbano-Cusio-Ossola.\nMilita in Promozione, sesta serie del campionato italiano di calcio.\nLa tradizione sportiva \u00e8 iniziata nel 1906, si \u00e8 interrotta nel 1987 a seguito del fallimento sociale ed \u00e8 ripartita nel 1989, allorch\u00e9 la \"Societ\u00e0 Calcio Crusinallo\" ha assunto i colori sociali rossoneri e la denominazione storica, ponendosi in continuit\u00e0 con l'esperienza precedente.\nDal punto di vista storico l'Omegna vanta quale maggior risultato la partecipazione a diciannove campionati tra Serie C e Serie C2 tra il 1935 e il 1986. Tali risultati ne fanno la societ\u00e0 calcistica pi\u00f9 prestigiosa nella provincia del Verbano-Cusio-Ossola e, calcolando la vecchia provincia di Novara, \u00e8 seconda per numero di partecipazioni (7) ai campionati professionistici (introdotti in serie C nel 1978) alle spalle del Novara Calcio.\nStoria.\nNel 1906 nasce l'\"Unione Sportiva Omegnese\", che prender\u00e0 successivamente il nome di \"Associazione Sportiva Cusiana\", mantenendolo sino al 1938-39.\nNel 1927 prende parte del campionato di Seconda Divisione, militando per 6 anni, poi nel 1933 viene promosso in Prima Divisione e nel 1935 viene ammesso alla nuova serie C partecipando fino al 1941 e dal 1946 al 1951, tra cui nella stagione 1947-1948 ha ottenuto il miglior risultato. Dopo questi anni milit\u00f2 1 anno in Promozione e l'anno successivo in IV serie, e nella stagione 1958-1959 nell'Interregionale.\nTra il 1967 ed il 1987 ha disputato 12 campionati di Serie D-Interregionale, 1 di Serie C e 7 di Serie C2. Nel 1987 la squadra \u00e8 fallita ed \u00e8 rimasta inattiva fino al 1989, quando il club del quartiere omegnese di Crusinallo cambi\u00f2 denominazione in \"Societ\u00e0 Calcio Crusinallo Omegna\", facendo ripartire la tradizione sportiva rossonera dal campionato di Promozione. Due anni dopo il Crusinallo Omegna viene ammesso al nuovo campionato di Eccellenza partecipandovi per 9 anni, dopodich\u00e9 nel 2000 inizia un periodo di crisi che lo fa retrocedere in Promozione e l'anno dopo in Prima Categoria, toccando il punto pi\u00f9 basso della sua storia. Nel 2006 il club torna a chiamarsi semplicemente Omegna.\nNel 2008 viene promosso in Promozione, a cui \u00e8 stato ammesso dopo i play-off e dove \u00e8 tornato dopo 7 anni di assenza. Nella stagione 2012-2013 \u00e8 stato ammesso in Eccellenza, dove ha militato fino alla stagione 2015-2016, quando ha perso i play-out contro l'Aygreville ridiscendendo in Promozione, categoria nella quale milita tutt\u2019ora.\nSociet\u00e0.\nOrganigramma societario.\nIn carica dal 1 luglio 2021:\nSettore giovanile.\nIl settore giovanile rossonero ha prodotto nel tempo calciatori e allenatori di buon livello, tra questi il migliore \u00e8 stato Eligio Nicolini.\nDopo anni di collaborazioni con altre societ\u00e0 limitrofe, a partire dal 1 luglio 2020 grazie alla fusione con la Asd Ramatese Omegna, societ\u00e0 di puro settore giovanile del vicino comune di Casale Corte Cerro, con la quale c\u2019era gi\u00e0 stata un accordo di collaborazione negli anni passati, l\u2019Omegna Calcio ritorna ad avere un settore giovanile che comprende tutte le categorie dai Piccoli Amici fino alla Juniores e che al 30 settembre 2021 conta 210 iscritti.\nPalmar\u00e8s.\nOnorificenze.\nNumero di brevetto 2540"}
{"id": "2557643", "revid": "121837", "url": "https://it.wikipedia.org/wiki?curid=2557643", "title": "Regione mesogastrica", "text": ""}
{"id": "2557648", "revid": "198277", "url": "https://it.wikipedia.org/wiki?curid=2557648", "title": "Rita Calderoni", "text": "Biografia.\nFin da giovane, volendo diventare ballerina, frequenta a Genova i corsi di coreografia, sino a quando, confortata anche dalla sua alta statura, non decide di seguire il suo sport preferito, la pallacanestro; in breve entrer\u00e0 nella prima squadra di basket di Udine.\nNel 1967 viene scoperta dal regista Sergio Pastore, che la far\u00e0 debuttare nel cinema con il film giallo \"Omicidio a sangue freddo\". Questo \u00e8 l'inizio di una carriera di attrice durata circa un quindicennio, nel corso del quale girer\u00e0 33 film, soprattutto polizieschi e horror. Lascia il cinema nel 1983."}
{"id": "2557656", "revid": "1924342", "url": "https://it.wikipedia.org/wiki?curid=2557656", "title": "Eliminator (album)", "text": "Eliminator \u00e8 l'ottavo album in studio del gruppo musicale statunitense ZZ Top, pubblicato il 23 marzo 1983 dalla Warner Bros. Records.\nSi tratta del maggior successo commerciale della band, con oltre 10 milioni di copie vendute e la certificazione di disco di diamante negli Stati Uniti. Nel 1989 \"Rolling Stone\" lo ha inserito al 39\u00ba posto nella lista dei 100 migliori album degli anni ottanta. Sempre \"Rolling Stone\" nel 2012 lo ha inserito nella classifica dei 500 migliori album di tutti i tempi, alla posizione numero 398.\nIl disco.\nGli ZZ Top vollero sperimentare ulteriormente l'utilizzo dei sintetizzatori introdotto nel loro precedente album \"El Loco\". Le tracce di \"Eliminator\" furono dunque prodotte combinando sintetizzatori, drum machine e sequencer al classico stile blues rock del gruppo. Ci\u00f2 permise all'album di tramutarsi in un enorme successo commerciale, aiutato anche dai videoclip dei singoli \"Gimme All Your Lovin\"', \"Sharp Dressed Man\" e \"Legs\" che finirono in heavy rotation su MTV. Nei video cos\u00ec come nella copertina dell'album viene raffigurato un modello fuoriserie di Ford coupe degli anni trenta, dipinto di rosso fiammante e ribattezzato per l'appunto \"Eliminator\".\nTracce.\nTutti i brani sono scritti da Gibbons, Hill e Beard."}
{"id": "2557664", "revid": "62004", "url": "https://it.wikipedia.org/wiki?curid=2557664", "title": "Jussi\u00ea Ferreira Vieira", "text": ""}
{"id": "2557667", "revid": "10652", "url": "https://it.wikipedia.org/wiki?curid=2557667", "title": "Morchella vulgaris", "text": ""}
{"id": "2557668", "revid": "599013", "url": "https://it.wikipedia.org/wiki?curid=2557668", "title": "Christopher Drazan", "text": ""}
{"id": "2557669", "revid": "13833", "url": "https://it.wikipedia.org/wiki?curid=2557669", "title": "Nivernais", "text": ""}
{"id": "2557670", "revid": "697352", "url": "https://it.wikipedia.org/wiki?curid=2557670", "title": "Afterburner", "text": "Afterburner \u00e8 il nono album in studio del gruppo musicale statunitense ZZ Top, pubblicato il 28 ottobre 1985 dalla Warner Bros. Records.\nL'album riprende le sonorit\u00e0 del precedente \"Eliminator\", ampliando l'utilizzo di sintetizzatori, drum machine e sequencer, combinati al classico stile blues rock del gruppo.\nTracce.\nTutti i brani sono scritti da Gibbons, Hill e Beard."}
{"id": "2557671", "revid": "287204", "url": "https://it.wikipedia.org/wiki?curid=2557671", "title": "Jussie", "text": ""}
{"id": "2557677", "revid": "1543377", "url": "https://it.wikipedia.org/wiki?curid=2557677", "title": "Perge", "text": "Perga (dal probabile nome ittita \"Parha\") o Perge (dal nome greco \u03a0\u03ad\u03c1\u03b3\u03b7, pron. \"P\u00e8rg\u0113\") fu la capitale della regione della Panfilia, corrispondente all'attuale provincia di Antalia sulla costa mediterranea sud-occidentale della Turchia. Vi \u00e8 un grande sito di antiche rovine a 15\u00a0km a est di Antalia lungo la pianura costiera, dove si trova un'acropoli risalente all'et\u00e0 del bronzo.\nStoria.\nNel XII secolo a.C., ci fu una grande ondata migratoria greca dall'Anatolia settentrionale verso le coste mediterranee. Molti si stabilirono nell'area immediatamente a est dell'attuale regione dell'Antalya, nota poi come Panfilia, che significa \"terra di tutte le trib\u00f9\", dove quattro grandi citt\u00e0 infine si distinsero per importanza: Perga, Sillyon, Aspendos e Side.\nPerga stessa venne fondata nell'entroterra intorno al 1000 a.C., quasi a 20\u00a0km lontano dalla costa, come misura difensiva, in modo da evitare le bande di pirati che allora terrorizzavano questa zona del Mediterraneo.\nNel 546 a.C., i persiani achemenidi sconfissero le potenze locali guadagnando il controllo della regione. Duecento anni pi\u00f9 tardi, nel 333 a.C., le forze armate di Alessandro Magno arrivarono a Perga durante la sua guerra di conquista contro i persiani, favorite dai suoi abitanti che mandarono delle guide per condurle dentro la citt\u00e0.\nAll'impero di Alessandro venne seguito quello dei diadochi seleucidi, sotto il cui dominio visse ed oper\u00f2 il pi\u00f9 celebrato antico cittadino di Perga, il matematico Apollonio (262 a.C. ca. \u2013 190 a.C. ca.), allievo di Archimede. Scrisse una serie di otto libri che descrivevano una famiglia di curve note come sezioni coniche, comprendenti il cerchio, l'ellisse, la parabola e l'iperbole.\nIl governo romano inizi\u00f2 nel 188 a.C., e la maggior parte delle rovine sopravvissute oggi, risalgono a questo periodo. Dopo il crollo dell'impero romano, Perga rimase abitata fino al periodo selgiuchide, prima di essere gradualmente abbandonata.\nRovine.\nPerga \u00e8 oggi un sito archeologico e una grande attrazione turistica. L'antica Perge, una delle principali citt\u00e0 della Panfilia, era situata tra i fiumi Catarrhactes (Duden sou) e Cestrus (Ak sou), 60 stadi dalla foce di quest'ultimo; il sito si trova nell'attuale villaggio turco di Murtana, nei pressi del Suridjik sou, un affluente del Cestrus, precedentemente nel vilayet di Koniah ottomano. Le sue rovine comprendono un teatro, una palestra, un tempio di Artemide e due chiese. Il famosissimo tempio di Artemide era situato fuori dalla citt\u00e0.\nLe guide raccontano una storia riguardo al fatto che Perga sia stato il luogo dove per prima venne prodotta la birra, presumibilmente scoperta accidentalmente; ma recenti reperti di birra faraonica risalgono a molto tempo prima.\nStoria ecclesiastica.\nUn'altra figura storica importante che per due volte visit\u00f2 Perga fu San Paolo Apostolo, con il suo compagno San Barnaba, come raccontato nel libro biblico, gli Atti degli Apostoli, durante il loro primo viaggio missionario, dove essi \"predicarono la parola\" (Atti 14:25) prima di dirigersi veleggiando da Attalia (attuale Antalya), 15\u00a0km a sud-ovest, ad Antiochia.\nPerge rimase la sede del vescovo titolare cattolico romano della precedente provincia romana della Pamphylia Secunda. San Paolo e Barnaba arrivarono a Perge durante il loro primo viaggio missionario, ma probabilmente si fermarono l\u00e0 soltanto per un breve periodo, e non sembra che vi avessero predicato; fu qui che Giovanni Marco lasci\u00f2 San Paolo per ritornare a Gerusalemme. Ritornando dalla Pisidia San Paolo predic\u00f2 a Perge.\nLe \"Notitiae episcopatuum\" greche menzionano la citt\u00e0 come metropoli della Pamphylia Secunda fino al XIII secolo. Lo storico e teologo francese Michel Le Quien riporta 11 vescovi: Epidauro, presente al Concilio di Ancyra (attuale Ankara) nel 312; Callicle al Primo Concilio di Nicea nel 325; Bereniano, a Costantinopoli (426); Epifanio al Secondo Concilio di Efeso (449), al Primo Concilio di Calcedonia (451), e firmatario della lettera dei vescovi della provincia all'imperatore Leone (458); Ilariano, al Primo Concilio di Costantinopoli nel 381; Eulogio, al Secondo Concilio di Costantinopoli nel 553; Apergio, condannato come monotelita al Terzo Concilio di Costantinopoli nel 680; Giovanni, al Concilio Trullano nel 692; Sisinnio Pastilla, nel 754 circa, iconoclasta, condannato al Secondo Concilio di Nicea nel 787; Costante, allo stesso Concilio di Nicea (787); Giovanni, al Quarto Concilio di Costantinopoli nell'869-870."}
{"id": "2557680", "revid": "352448", "url": "https://it.wikipedia.org/wiki?curid=2557680", "title": "Perga", "text": ""}
{"id": "2557682", "revid": "104738073", "url": "https://it.wikipedia.org/wiki?curid=2557682", "title": "Gli anni zero", "text": "Gli anni zero \u00e8 l'album di debutto della cantante e attrice teatrale italiana Ottavia Fusco, pubblicato dall'etichetta discografica Libero s.r.l. nel 2008."}
{"id": "2557684", "revid": "200050", "url": "https://it.wikipedia.org/wiki?curid=2557684", "title": "Ciclofano", "text": ""}
{"id": "2557685", "revid": "1632387", "url": "https://it.wikipedia.org/wiki?curid=2557685", "title": "Migrazione longobarda", "text": "La migrazione longobarda fu un processo plurisecolare che port\u00f2 il popolo germanico dei Longobardi dalla patria originaria (Scandinavia meridionale, occupata nel I secolo a.C.) alla Penisola italiana, raggiunta nel VI secolo d.C. Dopo essere approdato sulla sponda sudoccidentale del Mar Baltico (ancora nel I secolo a.C.), il popolo germanico risal\u00ec il corso del fiume Elba (I-IV secolo d.C.) per arrivare ad attestarsi lungo il medio corso del Danubio (IV-VI secolo). Da qui, nel 568, i Longobardi mossero verso la Penisola italica, che occuparono - anche se non completamente - fino alle aree meridionali, fondandovi un regno che sarebbe durato fino al 774.\nDurante l'intero processo migratorio, svoltosi in base alle esigenze contingenti del momento e non secondo un piano preordinato, i Longobardi vennero ripetutamente in contatto con altre popolazioni, sia germaniche sia di altra origine. Con esse i Longobardi ebbero frequenti scontri armati, ma coltivarono anche rapporti commerciali pi\u00f9 pacifici; gli uni e gli altri rapporti modificarono profondamente, nel corso dei secoli, la composizione etnica del popolo, le cui strutture sociali, culturali e istituzionali conservarono comunque gran parte delle proprie radici germaniche. Nel corso della migrazione, nuclei di longobardi si staccarono pi\u00f9 volte dal grosso del popolo, seguendo percorsi autonomi e indipendenti.\nLo stanziamento sul basso Elba.\nSecondo il loro mito delle origini, confermato anche da testimonianze storiche e archeologiche, i Longobardi erano originari della Scania, l'estremit\u00e0 meridionale della Penisola scandinava. Gli storici concordano nel collocare la prima tappa della migrazione longobarda verso sud, la \"Scoringa\", presso le coste sudoccidentali del Mar Baltico, identificandola forse con l'isola di R\u00fcgen, forse con la Zelanda o Lolland. Tale movimento migratorio avvenne con ogni probabilit\u00e0 ancora nel I secolo a.C..\nSuperati gli ostacoli rappresentati dai Vandali e dagli Assipitti, i Longobardi ripresero la loro marcia verso sud e si stabilirono prima in \"Mauringa\", dove incrementarono le file dei combattenti concedendo il rango di liberi a numerosi schiavi, e poi in \"Golanda\". L'identificazione di questi territori \u00e8 ancora oggetto di dibattito tra gli storici, ma si tratta comunque di aree comprese tra le sponde del Baltico e il fiume Elba, dove sono state rinvenute tombe longobarde con corredi di armi, di ornamenti e di caratteristiche ceramiche, identici a quelli rinvenute nelle successive aree di migrazione dei Longobardi.\nI contatti con i Germani occidentali e l'Impero romano.\nIl primo contatto dei Longobardi con i Romani risale al 5 d.C., durante la campagna germanica di Tiberio. Ricorda Velleio Patercolo, che accompagnava la spedizione di Tiberio:\nDopo la sconfitta subita a opera delle legioni di Tiberio, i Longobardi si rifugiarono sulla riva destra dell'Elba e si raccolsero, insieme a tutti i Germani della regione non ancora sottomessi dall'esercito romano, sotto la guida di Maroboduo, re dei Marcomanni. A quest'epoca i Longobardi erano un popolo numericamente esiguo, tanto da dover entrare in pi\u00f9 ampie coalizioni militari con i vicini popoli germanici occidentali, all'interno delle quali il valore militare consent\u00ec tuttavia loro di affermarsi contro i propri vicini, in particolare i Semnoni.\nPochi anni dopo si allearono per\u00f2 con Arminio, il re dei Cherusci vittorioso sulle legioni di Varo nella Battaglia della foresta di Teutoburgo, e nel 18 d.C. sconfissero lo stesso Maroboduo. L'apporto longobardo all'interno delle coalizioni germaniche del tempo fu tanto influente da consentire loro di restaurare sul trono dei Cherusci il re Italico, che era stato deposto dal suo popolo (47 d.C.).\nLa successiva menzione storica dei Longobardi si deve a Tacito, che nel suo saggio \"Germania\" (98 d.C.) conferma lo stanziamento alle foci dell'Elba, presso l'odierna Amburgo. Tacito considera i Longobardi una trib\u00f9 degli Svevi (Germani occidentali) e ne sottolinea il valore, confermando indirettamente le tradizioni riportate da Paolo Diacono e dall'\"Origo\":\nCirca settant'anni dopo la \"Germania\" di Tacito, i Longobardi sono annoverati fra le popolazioni coinvolte nella prima campagna (167\u2013169) di combattimenti fra le legioni romane di Marco Aurelio e numerosi popoli, tra cui spiccavano Marcomanni, Quadi, Vandali e Sarmati, che premevano ai confini dell'Impero romano. La guerra, che chiudeva un lungo periodo di pace, mise in evidenza il valore dei Longobardi, e al tempo stesso consent\u00ec loro di conoscere nuove regioni, di apprendere nuove tattiche militari e, soprattutto, di arricchirsi con le razzie. Nel 167 i Longobardi presero parte, insieme ad altre trib\u00f9 della Germania settentrionale, all'incursione in Pannonia superiore.\nUna colonna di seimila armati tra Longobardi e Osii attravers\u00f2 le terre dei Quadi, super\u00f2 il Danubio e invase i territori dell'Impero. Si trattava soltanto dell'incursione di un reparto di guerrieri, poich\u00e9 l'intera trib\u00f9 avrebbe continuato a risiedere ancora per secoli sulle due sponde del basso corso dell'Elba. \u00c8 possibile che la colonna longobarda avesse percorso parte della valle dell'Elba fino all'odierna Slesia, per proseguire in direzione del fiume V\u00e1h, che si trovava di fronte alla fortezza legionaria di Brigetio (presso l'attuale Gy\u0151r, in Ungheria). Qui per\u00f2 i guerrieri furono intercettati da alcune unit\u00e0 di fanteria e di cavalleria romane, che li sconfissero e li ricacciarono nelle loro terre, respinti ancor prima che potessero arrecare danni all'interno della provincia. In seguito a questi eventi anche i Longobardi, come altre dieci trib\u00f9, mandarono ambascerie a Iallo Basso, governatore della Pannonia superiore, per chiedere la pace; ottenutala, i messi tornarono nelle loro terre.\nDopo la sconfitta della coalizione marcomannica, la diminuzione del potere dei Longobardi seguita alla ritirata del 167 li port\u00f2 probabilmente ad allearsi a popoli vicini pi\u00f9 forti, come i Sassoni, mantenendosi comunque indipendenti. Rimasero presso l'Elba fino alla seconda met\u00e0 del IV secolo, anche se un nuovo processo migratorio verso sud aveva gi\u00e0 avuto avvio agli inizi del III.\nLa migrazione dall'Elba al Danubio.\nLa risalita dell'Elba.\nNel periodo successivo alle Guerre marcomanniche la storia dei Longobardi \u00e8 sostanzialmente sconosciuta. L'\"Origo\" riferisce di un'espansione nelle regioni di \"Anthaib\", \"Bainaib\" e \"Burgundaib\"; in Paolo Diacono le medesime regioni sono indicate come \"Anthab\", \"Banthaib\" e \"Vurgundaib\". I tentativi di identificare con esattezza tali aree da parte della storiografia moderna non sono andate oltre allo stadio di ipotesi, ma \u00e8 comunque certo che si tratta di spazi compresi tra il medio corso dell'Elba e l'attuale Boemia settentrionale. Si tratt\u00f2 di un movimento migratorio dilazionato nel corso di un lungo periodo, compreso tra il II e il IV secolo, e non costitu\u00ec un processo unitario, quanto piuttosto una successione di piccole infiltrazioni in territori abitati contemporaneamente anche da altri popoli germanici.\nTra la fine del IV e l'inizio del V secolo, i Longobardi tornarono a darsi un re, Agilmondo, e dovettero confrontarsi con gli Unni, chiamati \"Bulgari\" da Paolo Diacono. Nonostante un'iniziale sconfitta e la morte sul campo dello stesso sovrano, secondo la tradizione longobarda riuscirono a non essere ridotti al rango di loro vassalli grazie al valore del nuovo re, Lamissone. La storiografia moderna, tuttavia, non \u00e8 concorde sul credito che si deve accordare a questa ricostruzione: se \u00e8 possibile che in effetti i Longobardi avessero conservato la propria indipendenza, o almeno un'autonomia, rispetto agli Unni, i nomi dei successori di Lamissone - Leti (da cui prese nome la prestigiosa stirpe regia dei Letingi), Ildeoc e Godeoc - sembrano indicare un'onomastica alla unna (unno \"-juks\"), e quindi una reale e forse non breve sottomissione. La battaglia vinta da Lamissone non sarebbe stato quindi che un fortunato episodio di rivolta al nuovo dominatore contro le genti germaniche, iraniche e slave dell'Europa centrale.\nSempre tra IV e V secolo ebbe avvio la trasformazione dell'organizzazione tribale longobarda verso un sistema guidato da un gruppo di duchi; questi comandavano proprie bande guerriere sotto un sovrano che, ben presto, si trasform\u00f2 in un re vero e proprio. Il re, eletto come generalmente accadeva in tutti i popoli indoeuropei per acclamazione dal popolo in armi, aveva una funzione principalmente militare, ma godeva anche di un'aura sacrale (lo \"heill\", \"carisma\"); tuttavia, il controllo che esercitava sui duchi era generalmente debole.\nLo stanziamento sul medio Danubio.\nNel 488-493 i Longobardi, guidati da Godeoc e poi da Claffone, \"ritornarono\" alla storia e, attraversata la Boemia e la Moravia, si insediarono nella \"Rugilandia\", le terre a ridosso del medio Danubio lasciate libere dai Rugi a nord del Norico dove, grazie alla fertilit\u00e0 della terra, poterono rimanere per molti anni; per la prima volta entrarono in un territorio marcato dalla civilt\u00e0 romana. In quel momento, infatti, a causa delle lotte in Italia fra Odoacre e Teodorico, si era verificato un vuoto di potere a nord del Danubio: i Rugi che l'occupavano erano stati vinti da Odoacre e costretti a cercare rifugio tra gli Ostrogoti di Teodorico. All'epoca i Longobardi erano ormai diventati un vasto popolo che, nel corso dei suoi spostamenti, aveva inglobato o sottomesso diversi individui, gruppi e forse anche intere trib\u00f9, germaniche o di altra origine, incontrate durante la migrazione.\nGiunti presso il Norico, i Longobardi ebbero conflitti con i nuovi vicini, gli Eruli, e finirono per stabilirsi nel territorio detto \"Feld\" (forse la Piana della Morava, situata a oriente di Vienna), molto probabilmente sotto pressione degli Eruli di cui sembrano essere stati tributari. Tuttavia, sotto il nuovo re, Tatone, sfidato e insultato dal re degli Eruli, Rodolfo, i Longobardi si sollevarono e li sterminarono, eliminando anche lo stesso Rodolfo (508). La sconfitta degli Eruli fu tale da causare la scomparsa di questo popolo dalle cronache, mentre i Longobardi accrebbero la loro ricchezza e importanza in modo considerevole. Il fatto che Rodolfo fosse legato a Teodorico, che l'aveva cresciuto e addestrato alla guerra secondo la pratica germanica del \"fosterage\", \u00e8 un indizio che questo cambio drammatico di fortune fu solo un episodio nel generale conflitto concentrico scatenato da Franchi e Bizantini contro gli Ostrogoti, e porta a ritenere che Tatone fosse un membro - di importanza crescente - di questa alleanza.\nVerso il 510 Tatone fu ucciso dal nipote Vacone, che si autoproclam\u00f2 re, anche se non riusc\u00ec ad estinguere del tutto i discendenti di Tatone: il nipote Idelchi riusc\u00ec a fuggire presso i Gepidi, che pensarono di servirsene come arma anti-longobarda, ma il loro progetto fu frustrato dalla straordinaria aggressivit\u00e0 sia militare sia politica di Vacone. Il nuovo re infatti si spos\u00f2 tre volte, la prima volta con la principessa turingia Ranicunda, la seconda con la principessa gepida Austrigusa e infine con la principessa erula Silinga, mettendo cos\u00ec a segno, di volta in volta, alleanze strategiche con Turingi, Gepidi e infine con ci\u00f2 che restava degli Eruli. Il culmine della politica matrimoniale di Vacone fu per\u00f2 il matrimonio di sua figlia Visegarda con Teodeberto I, re dei Franchi (530). Morta poco dopo Visegarda, il legame fu reiterato col matrimonio tra la sorella pi\u00f9 giovane di Visegarda, Valdrada, con Teodebaldo, figlio del re franco.\nLo stanziamento in Pannonia.\nL'alleanza con Bisanzio e i Franchi permise a Vacone di mettere a frutto le convulsioni che scossero il regno ostrogoto, soprattutto dopo la morte del re Teodorico nel 526: sottomise cos\u00ec gli Svevi presenti nella regione e occup\u00f2 la Pannonia I e Valeria (l'attuale Ungheria a ovest e a sud del Danubio). Nel 539 Vacone respinse un'offerta di alleanza (o piuttosto, visti gli estremi cui gli Ostrogoti erano giunti, una supplica) del re ostrogoto Vitige col pretesto della propria alleanza con l'imperatore Giustiniano: l'episodio conferma come in quel momento i Longobardi fossero una potenza sempre pi\u00f9 integrata nello schieramento franco-bizantino.\nOrmai saldamente al potere e disponendo delle risorse di un grandissimo territorio, che dalla Boemia raggiungeva ormai la Pannonia, Vacone era uno dei pi\u00f9 importanti re d'Europa. Alla sua morte (540) il figlio Valtari era minorenne; quando, pochi anni dopo, mor\u00ec, il suo reggente Audoino usurp\u00f2 il trono ignorando i diritti dei Letingi. La situazione politica erodeva lo spazio di manovra dei Longobardi, col sempre crescente potere dei Franchi che, accordatisi con il nuovo re ostrogoto Totila, erano riusciti a occupare il Norico e a fare ulteriori passi in Italia Settentrionale, mettendo cos\u00ec anche a rischio i piani di Giustiniano sull'Italia.\nAudoino modific\u00f2 il quadro delle alleanze del predecessore, accordandosi (nel 547 o nel 548) con Giustiniano per occupare, in Pannonia, la provincia Savense (il territorio che si stende fra i fiumi Drava e Sava) e parte del Norico, in modo da schierarsi nuovamente contro i vecchi alleati Franchi e Gepidi e consentire a Giustiniano di disporre di rotte di comunicazione sicure con l'Italia. Il nuovo stato di cose fu suggellato dal matrimonio di Audoino con una principessa turingia, figlia di un re (Ermanafrido) assassinato dai Franchi e di una principessa di stirpe amala, nipote di Teodorico. Il matrimonio con una principessa diretta discendente di Teodorico consentiva ad Audoino, un usurpatore, di sfruttare l'estremo prestigio sempre goduto dagli Amali e metteva in difficolt\u00e0 il re degli Ostrogoti, Totila, che non poteva vantare connessioni di questo tipo.\nGrazie anche al contributo militare di un modesto contingente bizantino e, soprattutto, dei cavalieri avari, i Longobardi affrontarono i Gepidi e li vinsero (552), mettendo fine alla lotta per la supremazia nell'area norico-pannonica. In quella battaglia si distinse il figlio di Audoino, Alboino. Ma uno strapotere dei Longobardi in quella zona non serviva gli interessi di Giustiniano e quest'ultimo, pur servendosi di contingenti longobardi anche molto consistenti contro Totila e perfino contro i Persiani, cominci\u00f2 a favorire nuovamente i Gepidi. Audoino cerc\u00f2 di riavvicinarsi ai Franchi, ma quando mor\u00ec e sal\u00ec al trono Alboino i cattivi rapporti con i Gepidi, sempre pi\u00f9 spalleggiati dai Bizantini, esplosero in un conflitto che termin\u00f2 nel 565 con una sconfitta longobarda. \nPer risollevare le proprie sorti Alboino dovette stipulare un'alleanza con gli Avari, che per\u00f2 prevedeva in caso di vittoria sui Gepidi che tutto il territorio occupato dai Longobardi andasse agli Avari. Nel 567 un doppio attacco ai Gepidi (i Longobardi da ovest, gli Avari da est) si concluse con due cruente battaglie, entrambe fatali ai Gepidi, che scomparivano cos\u00ec dalla storia; i pochi superstiti vennero assorbiti dagli stessi Longobardi. Gli Avari si impossessarono di quasi tutto il loro territorio, salvo Sirmio e il suo territorio, che tornarono ai Bizantini.\nL'invasione dell'Italia.\nSconfitti i Gepidi, la situazione era cambiata assai poco per Alboino, che al loro posto aveva dovuto lasciar insediare i non meno pericolosi Avari; dalla sanguinosa campagna non aveva ricavato nient'altro che gloria e i suoi vassalli, che vedevano gli Avari impossessarsi del bottino per cui avevano combattuto, cominciarono a mostrarsi poco convinti della sua guida. Decise quindi di lanciarsi verso le pianure dell'Italia, appena devastate dalla sanguinosa Guerra gotica e quindi meno pronte a una difesa a oltranza; per guardarsi le spalle si accord\u00f2 ancora con gli Avari, che poterono stanziarsi nella Pannonia lasciata dai Longobardi (e quindi tagliare le linee di comunicazione di Bisanzio); in caso di ritorno dei precedenti proprietari, gli Avari avrebbero dovuto restituire la regione.\nNel 568 i Longobardi, sempre guidati da Alboino, invasero l'Italia attraversando l'Isonzo. Insieme a loro c'erano contingenti di altri popoli, come ventimila Sassoni che rimasero sempre in qualche modo separati dai Longobardi, fino a che lo scoppio di disaccordi sul loro diritto a non essere assorbiti non port\u00f2 alla loro ritirata a nord delle Alpi, nel 573. J\u00f6rg Jarnut, e con lui la maggior parte degli autori, stima la consistenza numerica totale dei popoli in migrazione tra i cento e i centocinquantamila fra guerrieri, donne e non combattenti. Non esiste tuttavia pieno accordo tra gli storici a proposito del loro reale numero; altre stime parlano di non meno di trecentocinquantamila persone in totale. Secondo la leggenda, riportata dall'\"Origo gentis Langobardorum\" e ripresa da Paolo Diacono ma storicamente infondata, i Longobardi mossero verso l'Italia su invito del generale bizantino Narsete, che avrebbe cos\u00ec cercato vendetta contro l'imperatore Giustino che l'aveva rimosso dal governo dell'Italia:\nLa resistenza bizantina fu debole; le ragioni della facilit\u00e0 con la quale i Longobardi sottomisero l'Italia sono tuttora oggetto di dibattito storico. All'epoca la consistenza numerica della popolazione era al suo minimo storico, dopo le devastazioni seguite alla Guerra gotica; inoltre i Bizantini, che dopo la resa di Teia, l'ultimo re degli Ostrogoti, avevano ritirato l'esperto comandante Narsete dall'Italia perch\u00e9 impegnati contemporaneamente anche contro Avari e Persiani, si difesero solo nelle grandi citt\u00e0 fortificate. Gli Ostrogoti che erano rimasti in Italia verosimilmente non opposero strenua resistenza, vista la scelta fra cadere in mano ai Longobardi, dopotutto Germani come loro, o restare in quelle dei Bizantini.\nLa prima citt\u00e0 a cadere nelle mani di Alboino fu Cividale del Friuli (allora \"Forum Iulii\"), dove il sovrano insedi\u00f2 suo nipote Gisulfo come duca. Poi cedettero, in rapida successione, Aquileia, Vicenza, Verona e quasi tutte le altre citt\u00e0 dell'Italia nordorientale. Nel settembre 569 aprirono le porte agli invasori Milano e Lucca e nel 572, dopo tre anni di assedio, cadde anche Pavia; Alboino ne fece la capitale del suo regno. Negli anni successivi i Longobardi proseguirono la loro conquista discendendo la penisola fino all'Italia centro\u2013meridionale, dove Faroaldo e Zottone, forse con l'acquiescenza di Bisanzio, conquistarono gli Appennini centrali e meridionali, divenendo rispettivamente i primi duchi di Spoleto e di Benevento. I Bizantini conservarono alcune zone costiere dell'Italia continentale: l'Esarcato (la Romagna, con capitale Ravenna), la Pentapoli (comprendenti i territori costieri delle cinque citt\u00e0 di Ancona, Pesaro, Fano, Senigallia e Rimini) e gran parte del Lazio (inclusa Roma) e dell'Italia meridionale (le citt\u00e0 della costa campana, Salerno esclusa, la Puglia e la Calabria).\nInizialmente il dominio longobardo fu molto duro, animato da spirito di conquista e saccheggio: un atteggiamento ben diverso, quindi, da quello comunemente adottato dai barbari \"foederati\", per pi\u00f9 lungo tempo esposti all'influenza latina. Se nei primi tempi si registrarono anche veri e propri massacri, gi\u00e0 verso la fine del VI secolo l'atteggiamento dei Longobardi si addolc\u00ec, anche in seguito all'avvio del processo di conversione dall'arianesimo al credo niceno della Chiesa di Roma."}
{"id": "2557686", "revid": "1748973", "url": "https://it.wikipedia.org/wiki?curid=2557686", "title": "Nessma", "text": "Nessma (in arabo: \u0642\u0646\u0627\u0629 \u0646\u0633\u0645\u0629) \u00e8 una rete televisiva tunisina che diffonde il proprio segnale in tutti i paesi del Maghreb. In italiano \u00abnessma\u00bb si traduce con \u00abdolce brezza\u00bb. Il canale trasmette programmi quali la versione maghrebina di \"Star Academy\" (\"Star Academy Maghreb\") e di \"Chi vuol essere milionario?\" (\"Man sa yarbah al malyoon\").\nStoria.\nIl lancio del canale ha avuto luogo il 16 marzo 2007 via satellite. Il ministro tunisino delle comunicazioni, Rafa\u00e2 Dekhil, lo ha inaugurato ufficialmente il 23 marzo.\nIl capitale della societ\u00e0 Nessma Entertainment era detenuto all'inizio solo dal gruppo pubblicitario tunisino Karoui &amp; Karoui World. Il 21 maggio 2008, il gruppo annunci\u00f2 l'entrata nel capitale del gruppo italiano Mediaset - propriet\u00e0 di Silvio Berlusconi - e del gruppo tunisino Quinta Communications di Tarak Ben Ammar, sodale del primo, nella misura del 25% ciascuno.. Fethi Houdi fu quindi incaricato di dirigere la televisione. Il consiglio d'amministrazione \u00e8 composto da N\u00e9bil Karoui, Ghazi Karoui, Tarak Ben Ammar e Andrea Goretti (rappresentante di Mediaset).\nSuccessivamente il colonnello libico Gheddafi \u00e8 entrato in Quinta Communications: la sua partecipazione \u00e8 avvenuta nell'ambito di un aumento di capitale, ma solo perch\u00e9 interessato alla produzione di film sul mondo arabo, secondo quanto ha affermato Tarak Ben Ammar. E l'aumento di capitale non \u00e8 ancora concluso, ma al termine dell'operazione Gheddafi dovrebbe avere una quota del 10 per cento.\nI locali di ripresa della televisione si trovano a Parigi ed a Tunisi.\nLa griglia di programmazione comprende clip musicali, film, talk show (\"Ness Nessma\") ed alcune serie televisive (come \"Cold Case\" e \"CSI - Scena del crimine\"). Ispirato alla sua versione francese, il magazine \"Envoy\u00e9 sp\u00e9cial Maghreb\" \u00e8 stato lanciato nella primavera 2009 ed \u00e8 diffuso la domenica sera.\nIl canale diffonde anche le partite delle pi\u00f9 grandi squadre calcistiche europee: , Olympique de Marseille, , Manchester United e ."}
{"id": "2557688", "revid": "767487", "url": "https://it.wikipedia.org/wiki?curid=2557688", "title": "Dormienza dei semi", "text": "La dormienza dei semi \u00e8 uno dei meccanismi con cui le piante riescono a ritardare la germinazione. Viene comunemente definita come la mancata germinazione dei semi nonostante le condizioni ambientali siano favorevoli ad essa . La dormienza ha infatti la funzione di prevenire la germinazione dei semi quando le condizioni ambientali quali luce, acqua, temperatura e nutrienti sono idonee alla germinazione ma non alla sopravvivenza e sviluppo dello stadio successivo al seme, detto plantula o germoglio . La dormienza dei semi \u00e8 una caratteristica molto diffusa nel mondo vegetale. Poich\u00e9 il numero di piante con semi dormienti aumenta con l'aumentare della distanza dall'equatore, si ritiene che questa caratteristica si sia evoluta in risposta alla stagionalit\u00e0 e diversit\u00e0 di habitat tipica delle zone temperate e boreali .\nClassificazione.\nEsistono diverse classificazioni per la dormienza dei semi ma secondo Baskin e Baskin la pi\u00f9 esaustiva \u00e8 quella proposta da Nikolaeva . Nel sistema di classificazione di Nikolaeva implementato da Baskin e Baskin esistono due principali categorie di dormienza, la esogena e la endogena.\nDormienza esogena.\nLa dormienza esogena si verifica quando sostanze chimiche esterne o strutture del seme all'esterno dell'embrione bloccano la germinazione. Ne esistono tre diverse tipologie:\nDormienza endogena.\nLa dormienza endogena si verifica quando caratteristiche all'interno dell'embrione ne prevengono la germinazione. Essa \u00e8 suddivisa in:\nAlcune specie possono produrre semi con entrambi i tipi di dormienza ma pi\u00f9 comunemente ne presentano solo un tipo .\nCiclo della dormienza.\nNei semi con dormienza fisiologica non profonda, la dormienza viene comunemente distinta in primaria e secondaria, a seconda dello stadio di vita del seme. Non appena i semi vengono prodotti, essi presentano dormienza primaria per mezzo della pianta madre. Una volta avvenuta la dispersione dei semi e la rottura della dormienza primaria, la dormienza pu\u00f2 essere riacquisita se le condizioni necessarie a rompere la dormienza e ad indurre la germinazione non sono presenti. In questo caso si parla di dormienza secondaria . Questo stadio di dormienza secondaria pu\u00f2 essere perso e riacquisito pi\u00f9 volte nel corso dei cambiamenti ambientali stagionali, dando vita ad un ciclo che pu\u00f2 durare anche diverse decadi ."}
{"id": "2557690", "revid": "404137", "url": "https://it.wikipedia.org/wiki?curid=2557690", "title": "Giovanni Alberto Bechi Luserna", "text": ""}
{"id": "2557691", "revid": "404137", "url": "https://it.wikipedia.org/wiki?curid=2557691", "title": "Alberto Bechi", "text": ""}
{"id": "2557695", "revid": "101175", "url": "https://it.wikipedia.org/wiki?curid=2557695", "title": "Gran Premio motociclistico di San Marino e della Riviera di Rimini 2009", "text": "Il Gran Premio motociclistico di San Marino e della Riviera di Rimini 2009 corso il 6 settembre, \u00e8 stato il tredicesimo Gran Premio della stagione 2009 e ha visto vincere: Valentino Rossi in MotoGP, H\u00e9ctor Barber\u00e1 nella classe 250 e Juli\u00e1n Sim\u00f3n nella classe 125."}
{"id": "2557697", "revid": "111950713", "url": "https://it.wikipedia.org/wiki?curid=2557697", "title": "Base Scott", "text": "La base Scott, il cui nome ufficiale \u00e8 Scott Base, \u00e8 una stazione di ricerca della Nuova Zelanda in Antartide, situata sull'isola di Ross, nelle vicinanze del monte Erebus.\n\u00c8 intitolata all'esploratore britannico Robert Falcon Scott, che raggiunse il polo sud nel 1912.\nPu\u00f2 ospitare fino a 80 persone durante l'estate e 10-14 in inverno. Come la vicina base statunitense McMurdo, \u00e8 collegata al sistema telefonico globale tramite una stazione della Telecom New Zealand, posta a circa 3\u00a0km dalla base. Anche la base antartica italiana Mario Zucchelli \u00e8 collegata al sistema telefonico globale tramite questa stazione.\nIl clima \u00e8 quello tipico dell'antartide, con temperature minime intorno ai \u221245 \u00b0C. Raramente, anche in estate, il termometro supera gli zero gradi. La temperatura massima registrata \u00e8 stata di 6\u00a0\u00b0C.\nStoria.\nLa base fu costruita nel 1957 in occasione dell'Anno geofisico internazionale. Doveva servire da supporto alla Commonwealth Trans-Antarctic Expedition, durante la quale Vivian Fuchs ed Edmund Hillary attraversarono il continente antartico passando per il polo sud. In seguito \u00e8 stata usata per ricerche scientifiche e climatologiche.\nNel 2005 vi \u00e8 stato costruito l'Hillary Field Center, un edificio di due piani che ha portato la superficie utile della base a 1.800 m2. Fu inaugurato dal primo ministro neozelandese Phil Goff e da Edmund Hillary."}
{"id": "2557699", "revid": "287204", "url": "https://it.wikipedia.org/wiki?curid=2557699", "title": "ATP German Open 1992", "text": "Il German Open 1992 \u00e8 stato un torneo di tennis giocato sulla terra rossa. \u00c8 stata l'85\u00aa edizione del \"Torneo di Amburgo\", che fa parte della categoria ATP Super 9 nell'ambito dell'ATP Tour 1992. Si \u00e8 giocato al Rothenbaum Tennis Center di Amburgo in Germania, dal 4 al 10 maggio 1992.\nCampioni.\nSingolare.\n Stefan Edberg ha battuto in finale Michael Stich 5\u20137, 6\u20134, 6\u20131\nDoppio.\n Sergio Casal / Emilio S\u00e1nchez hanno battuto in finale Carl-Uwe Steeb / Michael Stich 6\u20133, 3\u20136, 6\u20134"}
{"id": "2557702", "revid": "24099", "url": "https://it.wikipedia.org/wiki?curid=2557702", "title": "Badia dei Santi Salvatore e Cirino", "text": ""}
{"id": "2557706", "revid": "486946", "url": "https://it.wikipedia.org/wiki?curid=2557706", "title": "Scott Base", "text": ""}
{"id": "2557709", "revid": "200050", "url": "https://it.wikipedia.org/wiki?curid=2557709", "title": "Ciclosilicato", "text": ""}
{"id": "2557716", "revid": "1728", "url": "https://it.wikipedia.org/wiki?curid=2557716", "title": "Ferdinando VI", "text": ""}
{"id": "2557723", "revid": "196159", "url": "https://it.wikipedia.org/wiki?curid=2557723", "title": "Niccol\u00f2 De Simone", "text": ""}
{"id": "2557724", "revid": "1442080", "url": "https://it.wikipedia.org/wiki?curid=2557724", "title": "ATP German Open 1992 - Singolare", "text": "Il singolare dell'ATP German Open 1992 \u00e8 stato un torneo di tennis facente parte dell'ATP Tour.\nStefan Edberg ha battuto in finale Michael Stich 5-7, 6-4, 6-1."}
{"id": "2557727", "revid": "767487", "url": "https://it.wikipedia.org/wiki?curid=2557727", "title": "Achille Longo (1832)", "text": "Biografia.\nFiglio di Alessandro (Varapodio 1792 o 1796? \u2013 Melicucc\u00e0 7 marzo 1833), possidente, e dalla nobildonna Mariantonia Fantone (Melicucc\u00e0 1800 \u2013 Reggio Calabria 18 giugno 1844), dopo la morte del padre, ebbe come unico sostegno la madre che, dopo qualche tempo, si rispos\u00f2 con Cesare Di Aquino, ma rimase nuovamente vedova e, poco dopo venne arrestata, forse a causa di un antico odio tra famiglie e mor\u00ec in carcere. Achille fu mandato a Oppido Mamertina presso dei signori del luogo che aiutavano \u00abragazzi di ingegno\u00bb. Nel dicembre del 1844, dodicenne, fu accolto nell'Orfanotrofio Provinciale di Reggio dove ricevette la sua prima istruzione, dimostrando una non comune propensione per la musica: studi\u00f2 pianoforte, violino e clarinetto e acquis\u00ec un\u2019importante esperienza in campo bandistico, tanto che nel 1850 chiese che gli venisse corrisposta una remunerazione.\nUscito dall'Istituto nel 1853, l\u2019anno seguente assunse la direzione della Banda di Nicotera (VV) e nel febbraio del 1857, in quella cittadina spos\u00f2 Teresa Russo.\nNel 1860 Achille si stabil\u00ec ad Amantea come direttore della banda cittadina. Ad Amantea nacquero le due figlie e, nel 1864, l'unico maschio, il noto Alessandro Longo. Nel 1866, quando la banda di Amantea si sciolse per la mancanza di sovvenzioni, Achille torn\u00f2 a Nicotera e fu chiamato a insegnare musica nel seminario di Oppido Mamertina, dove dal 1871 fino al 1882 o il 1884, diresse anche la banda municipale di Oppido. Nel 1879 era anche direttore della filarmonica a Terranova e, fino a maggio del 1884, della banda municipale di quella cittadina.\nNel 1886 si trasfer\u00ec a Napoli con la famiglia per seguire gli studi del figlio Alessandro. Insegn\u00f2 alla scuola Rendano (1888-1890) e poi al liceo musicale.\nNel 1900 copi\u00f2 a mano, nella Biblioteca Nazionale Marciana a Venezia, 400 pezzi inediti di Domenico Scarlatti, pubblicati poi dal figlio.\nLa sua morte, nel 1919, provoc\u00f2 grande dolore nell'amico Francesco Cilea; il senatore Francesco D'Ovidio lo commemor\u00f2 solennemente in una tornata della Regia Accademia di Antichit\u00e0 e Belle Arti."}
{"id": "2557728", "revid": "125929081", "url": "https://it.wikipedia.org/wiki?curid=2557728", "title": "Governatore del Vermont", "text": "Il governatore del Vermont \u00e8 il capo del potere esecutivo nello stato statunitense del Vermont. Il governatore \u00e8 eletto ogni due anni, direttamente dall'elettorato; non vi \u00e8 limite al numero di mandati. L'attuale governatore \u00e8 Phil Scott, del Partito Repubblicano, ottantaduesima persona a ricoprire l'incarico.\nTra i poteri del governatore vi sono la concessione della grazia, eccetto in caso di tradimento o di \"impeachment\", il comando delle forze militari dello stato (la Vermont State Guard e la Vermont National Guard), la convocazione di sessioni speciali del parlamento e la possibilit\u00e0 di nominare diversi funzionari.\nNel caso il governatore non possa adempiere ai suoi doveri il suo posto \u00e8 preso dal vicegovernatore, che \u00e8 eletto in un'elezione separata.\nL'ufficio del governatore \u00e8 situato a Montpelier, capitale dello stato, nel Pavilion. L'ufficio cerimoniale si trova invece nella Vermont State House, ed \u00e8 usato nella sessione legislativa del Parlamento del Vermont."}
{"id": "2557733", "revid": "149727", "url": "https://it.wikipedia.org/wiki?curid=2557733", "title": "Biosph\u00e4renreservat Schaalsee", "text": ""}
{"id": "2557743", "revid": "287204", "url": "https://it.wikipedia.org/wiki?curid=2557743", "title": "Leucopaxillus giganteus", "text": "Agarico gigante o anche Cardinale gigante (Campania) (\"Leucopaxillus giganteus\" (Sowerby) Singer, Schweiz. Z. Pilzk., 1982A Sondernummer 123 (Mycologia Helvetica) 17: 14 (1939)) \u00e8 un fungo della famiglia delle Tricholomataceae.\nEtimologia.\nDal latino \"giganteus\" = gigante, per le sue dimensioni.\nDescrizione.\nCappello.\n30\u00a0cm di diametro, prima convesso, poi appianato, imbutiforme\nLamelle.\nFitte, decorrenti sul gambo; color ocra chiaro, poi brunastre al tocco; facilmente staccabili dal cappello, biforcate.\nGambo.\nCilindrico, tenace, concolore al cappello, 6-7 x 3\u20135\u00a0cm.\nCarne.\nbianca\nReazioni chimiche.\n\"L. giganteus\" contiene un principio attivo chiamato clitocina che ha un'attivit\u00e0 antibiotica nei confronti del \"Bacillus cereus\" e del \"Bacillus subtilis\". Si \u00e8 dimostrato \"in vitro\" che la clitocina provochi anche apoptosi (morte cellulare) nelle cellule tumorali del cancro della cervice (HeLa). Il micelio di \"L. giganteus\" coltivato in idrocoltura, produce fenoli e flavonoidi con attivit\u00e0 antiossidante.\nDistribuzione e habitat.\nFruttifica da luglio a novembre in zone fresche, tra l'erba, nei pascoli, spesso in cerchi.\nCommestibilit\u00e0.\nBuono."}
{"id": "2557746", "revid": "110892048", "url": "https://it.wikipedia.org/wiki?curid=2557746", "title": "Armando Lombardo", "text": "Biografia.\nDal 1977 al 1979 \u00e8 stato direttore artistico e dei programmi di Radio Latina 1, ideando e conducendo programmi radiofonici tra cui \"Il mat-teen\", \"Il gonfalone\", \"Alle cinque della sera\", \"La toppa\" e \"Piatto freddo\".\nNel 1988 vince il 1\u00ba Premio \"Farfalla d'Oro\" al VI Concorso di Prosa e Poesia - Premio Citt\u00e0 di Levico, due anni dopo nella stessa rassegna vince il 1\u00ba Premio assoluto.\nNel 1993 \u00e8 nominato Cavaliere al merito della Repubblica Italiana.\nNel 1994 pubblica la raccolta di racconti dal titolo \"L'uomo dei sigari e altri\".\nNel 1996 fonda il Gruppo Teatrale \"gli Ottimisti\" mettendo in scena: \"...e dopo cena cabaret\", \"Gli evasi\", \"Maledetta fortuna\", \"Il timido Cirillo\", \"Paghi uno, ridi per due\", \"L'orso\", \"La domanda di matrimonio\", \"Il profumo di mia moglie\", \"La cicala\", \"Il sale degli occhi\", \"Il secondo uomo\", \"In due sotto la doccia\", \"Correre i sogni\", \"Al confine dei ricordi\", \"Quale amore...?\".\nNel 2000 viene incaricato dal Primario del Dipartimento di Salute Mentale di Massa, di coinvolgere i pazienti in attivit\u00e0 teatrali. Costituita la Compagnia \"Sognando\" mette in scena, utilizzando come attori gli ospiti del Centro, le commedie \"Dal voi... al tu\", \"Nonne squillo\" e \"Benportante sposerebbe affettuosa\".\nSempre nel 2000 rappresenta in Venosa (PZ) la commedia \"Dal voi... al tu\" nell'ambito di un congresso scientifico di neuro-psichiatria."}
{"id": "2557748", "revid": "10652", "url": "https://it.wikipedia.org/wiki?curid=2557748", "title": "Agaricus giganteus", "text": ""}
{"id": "2557751", "revid": "10652", "url": "https://it.wikipedia.org/wiki?curid=2557751", "title": "Clitocybe gigantea", "text": ""}
{"id": "2557752", "revid": "10652", "url": "https://it.wikipedia.org/wiki?curid=2557752", "title": "Paxillus giganteus", "text": ""}
{"id": "2557753", "revid": "1793900", "url": "https://it.wikipedia.org/wiki?curid=2557753", "title": "Houston Grand Opera", "text": "Lo Houston Grand Opera, abbreviato in HGO, \u00e8 uno dei principali teatri d'opera del Texas. Si trova a Houston e fu fondato nel 1955 da Walter Herbert, Louis Lobit ed Edward Bing.\nNel 1974 avviene la prima assoluta di \"The Seagull\" di Thomas Pasatieri con Frederica von Stade, nel 1976 di \"Bilby's Doll\" di Carlisle Floyd con Catherine Malfitano, nel 1981 di \"Willie Stark\" di Floyd diretta da John DeMain con Timothy Nolen, Bruce Ford e Lowell Thomas, nel 1983 di \"A Quiet Place\" di Leonard Bernstein, nel 1987 di Nixon in China di Adams diretta da Edo de Waart, nel 1988 di \"The Making of the Representative for Planet 8\" di Philip Glass, nel 1989 di \"Where's Dick\" di Stewart Wallace e di \"New Year\" di Michael Tippett, nel 1991 di \"Atlas\" di Meredith Monk, nel 1992 di \"Desert of Roses\" di Robert Moran, nel 1994 di \"The Dracula Diary\" di Moran, nel 1995 di Harvey Milk (opera) di Wallace, nel 1996 di \"Florencia en el Amazonas\" di Daniel Cat\u00e1n, nel 1998 di \"Little Women\" di Mark Adamo con Joyce DiDonato, nel 1999 di \"Resurrection\" di Tod Machover e nel 2000 di \"Cold Sassy Tree\" di Floyd."}
{"id": "2557754", "revid": "226458", "url": "https://it.wikipedia.org/wiki?curid=2557754", "title": "IX Mostra Internazionale di Architettura", "text": "La Nona Biennale di Architettura di Venezia curata da Kurt W. Foster, si \u00e8 tenuta nel 2004, dal 12 settembre al 7 novembre.\nLa Mostra.\nIl titolo della mostra, \"Metamorph\", si definisce a partire dal testo di Ovidio \"Le metamorfosi\" con uno specifico riferimento a \"La casa della fama\".\nSecondo il curatore infatti:\nI progetti in mostra esplorano il mondo dell'architettura cercando, secondo la volont\u00e0 espressa da Foster, di proporre e discutere piuttosto che limitarsi ad illustrare. Oltre a plastici e progetti di famosi studi di architettura, \u00e8 forte la presenza di opere fotografiche che esplorano i momenti chiavi della trasformazione della pratica.\nForster si \u00e8 avvalso della collaborazione di Nanni Baltzer e Matteo Cainer per la curatela dell'intera mostra \"Metamorph\".\nIl costo dell'intera operazione espositiva si aggira intorno ai cinque milioni e mezzo di euro.\nL'esposizione.\nLa mostra, all'interno delle Corderie dell'Arsenale e l'Arsenale, si articola in otto sezioni concettuali, che non procedono in senso lineare, ma si intrecciano e sovrappongono:\nUna sezione a parte \u00e8 quella dedicata alle partecipazioni nazionali all'interno dei Giardini.\nQuaranta i paesi partecipanti: Argentina, Austria, Belgio, Brasile, Canada, Cile, Croazia, Repubblica di Cipro, Repubblica Ceca Repubblica Slovacca, Danimarca, Egitto, Estonia, Finlandia, Francia, FYROM, Georgia, Germania, Gran Bretagna, Grecia, Ungheria, IILA, Irlanda, Israele, Italia, Giappone, Repubblica di Corea, Lettonia, Lussemburgo, Paesi Bassi, Finlandia, Norvegia, Svezia, Polonia, Portogallo, Romania, Russia, Serbia e Montenegro, Singapore, Slovenia, Spagna, Svizzera, Stati Uniti d'America."}
{"id": "2557755", "revid": "729019", "url": "https://it.wikipedia.org/wiki?curid=2557755", "title": "Qualificazioni al campionato mondiale di pallavolo maschile 2010 - America del Sud", "text": "Le qualificazioni per il campionato mondiale di pallavolo maschile 2010 dell'America del Sud, hanno messo in palio 2 posti per il campionato mondiale di pallavolo maschile 2010. Delle 12 squadre sudamericane appartenenti alla CSV e aventi diritto di partecipare alle qualificazioni, ne parteciparono 8. Non partecip\u00f2 il Brasile, gi\u00e0 qualificato in quanto campione del mondo in carica."}
{"id": "2557759", "revid": "287204", "url": "https://it.wikipedia.org/wiki?curid=2557759", "title": "U.S. Men's Clay Court Championships 1992", "text": "L'U.S. Men's Clay Court Championships 1992 \u00e8 stato un torneo di tennis giocato sulla terra. \u00c8 stata la 24\u00aa edizione del U.S. Men's Clay Court Championships, che fa parte della categoria ATP World Series nell'ambito dell'ATP Tour 1992. Si \u00e8 giocato a Charlotte in Carolina del Nord negli Stati Uniti dal 4 maggio all'11 maggio 1992.\nCampioni.\nSingolare.\n MaliVai Washington ha battuto in finale Claudio Mezzadri 6-3, 6-3\nDoppio.\n Steve DeVries / David Macpherson hanno battuto in finale Bret Garnett / Jared Palmer 6-4, 7-6"}
{"id": "2557762", "revid": "26503976", "url": "https://it.wikipedia.org/wiki?curid=2557762", "title": "Fort de France", "text": ""}
{"id": "2557763", "revid": "1486428", "url": "https://it.wikipedia.org/wiki?curid=2557763", "title": "Luca Magro", "text": ""}
{"id": "2557771", "revid": "1305772", "url": "https://it.wikipedia.org/wiki?curid=2557771", "title": "Tarzan l'uomo scimmia", "text": ""}
{"id": "2557772", "revid": "1793900", "url": "https://it.wikipedia.org/wiki?curid=2557772", "title": "Houston Ballet", "text": "Lo Houston Ballet \u00e8 la quarta pi\u00f9 grande compagnia di danza professionale negli Stati Uniti. Ha sede a Houston (Texas) ed \u00e8 gestito dalla Houston Ballet Foundation."}
{"id": "2557774", "revid": "1610933", "url": "https://it.wikipedia.org/wiki?curid=2557774", "title": "Anne-Marie Fox", "text": "Fu scelta come playmate di Playboy del mese di febbraio 1982, fotografata da Arny Freytag e Phillip Dixon.\nQuando divent\u00f2 una playmate, Anne-Marie era una istruttrice di fitness e danza. Dopo che ebbe ottenuto la laurea in giornalismo alla Columbia University frequent\u00f2 l'International Center of Photography di New York e inizi\u00f2 la carriera di fotografa freelance specializzata in servizi di viaggi e di moda.\nCome fotografa il suo lavoro \u00e8 stato pubblicato su diverse riviste, come l'edizione inglese di \"Esquire\" (per cui ha realizzato anche alcune copertine), \"Premi\u00e8re\", \"The New York Times Magazine\", \"Elle\". Ha lavorato anche come fotografa di scena in alcune produzioni cinematografiche, come il film ambientato nel mondo della moda \"Pr\u00eat-\u00e0-Porter\" di Robert Altman, la trasposizione cinematografica di \"Frankenstein\" effettuata da Kenneth Branagh e il discusso \"Thirteen - 13 anni\"."}
{"id": "2557775", "revid": "1656773", "url": "https://it.wikipedia.org/wiki?curid=2557775", "title": "Letteratura sudafricana", "text": "Con letteratura sudafricana si fa riferimento alla letteratura propria dell'omonimo Stato africano. Molti scrittori africani furono educati da missionari anglicani e la maggior parte di loro scrisse opere in inglese e in afrikaans. L'apartheid, che ha caratterizzato la storia politica della nazione, \u00e8 stata fonte di ispirazione per gli scrittori, consentendo loro di interrogarsi sulla societ\u00e0 contemporanea del loro paese. Tra i pi\u00f9 noti scrittori, vi sono il poeta di guerra Uys Krige e Sol Plaatje, autore nel 1930 di uno dei primi romanzi (\"Mhudi\") in lingua in inglese propri di questa letteratura."}
{"id": "2557776", "revid": "404338", "url": "https://it.wikipedia.org/wiki?curid=2557776", "title": "Iniezione multipoint", "text": ""}
{"id": "2557778", "revid": "62004", "url": "https://it.wikipedia.org/wiki?curid=2557778", "title": "Rock 'n' Roll Acrobatico", "text": ""}
{"id": "2557779", "revid": "1187705", "url": "https://it.wikipedia.org/wiki?curid=2557779", "title": "Matinata", "text": " \nMatinata (o Kali Nifta, \"\u039a\u03b1\u03bb\u03b7\u03bd\u03cd\u03c7\u03c4\u03b1\") \u00e8 una serenata grica il cui testo \u00e8 stato composto dal poeta calimerese Vito Domenico Palumbo (1854-1918).\nLa canzone \u00e8 talmente diffusa da potersi considerare patrimonio popolare della Grec\u00eca salentina. Essa \u00e8 stata eseguita e registrata da un grandissimo numero di gruppi di musica popolare salentina, talvolta con arrangiamenti jazz, folk e soul; con questa canzone per tradizione si chiude la Notte della Taranta.\nSignificato del testo.\nIl brano \u00e8 una struggente serenata d'amore che un innamorato - affacciato alla propria finestra - canta alla propria amata, mentre pensa intensamente a lei. Sebbene l'uomo nutra un profondo sentimento per lei, portandola sempre nel cuore ovunque vada, l'amore non \u00e8 minimamente corrisposto. Ci\u00f2 causa in lui una profonda e intensa sofferenza."}
{"id": "2557789", "revid": "6923", "url": "https://it.wikipedia.org/wiki?curid=2557789", "title": "Renzo Menardi", "text": ""}
{"id": "2557790", "revid": "122880", "url": "https://it.wikipedia.org/wiki?curid=2557790", "title": "Irio de Paula", "text": ""}
{"id": "2557792", "revid": "110157", "url": "https://it.wikipedia.org/wiki?curid=2557792", "title": "Alley Theatre", "text": "L'Alley Theatre \u00e8 un teatro coperto situato nella citt\u00e0 di Houston, in Texas. \u00c8 diviso in sue parti: lo \"Hubbard\", con 774 posti a sedere, e il pi\u00f9 intimo \"Neuhaus\", con 296 posti a sedere.\nUna notevole variet\u00e0 di rappresentazioni hanno luogo qui ogni anno."}
{"id": "2557794", "revid": "110157", "url": "https://it.wikipedia.org/wiki?curid=2557794", "title": "Kashikoi dorei no oroka na sentaku", "text": " \u00e8 il primo singolo della band visual kei giapponese \u3010FIGURe;\u3011, pubblicato il 26 gennaio 2005 dalla TUXEDO PRODUCTION.\nIl disco.\n\"Kashikoi dorei no oroka na sentaku\" \u00e8 la primissima uscita discografia dei\u3010FIGURe;\u3011, band creatasi dopo lo scioglimento dei Du\u00e9 le quartz. La title track \u00e8 la pi\u00f9 nota canzone del gruppo ed \u00e8 stata inclusa anche nell'unico EP da loro prodotto \"Kashikoi kanojo no oroka na sentaku\" e nella compilation \"Shock Edge 2005\", nonch\u00e9 l'unica per cui sia stato filmato un videoclip. L'arrangiamento del ritornello in \"3/4\u00d7go-round\" \u00e8 stato curato da Y\u016bki Sakurai, cantante nei rice e collaboratore con Kikasa nella session band Unzu.\nAll'interno del booklet \u00e8 contenuta come omake una trading card fotografica facente parte di una serie esclusiva disponibile solo acquistando il singolo.\nTracce.\nTutti i brani sono testo e musica di Sakito.\nDopo il titolo \u00e8 indicata fra parentesi \"()\" la grafia originale del titolo."}
{"id": "2557795", "revid": "1442080", "url": "https://it.wikipedia.org/wiki?curid=2557795", "title": "U.S. Men's Clay Court Championships 1992 - Singolare", "text": "Il singolare dell'U.S. Men's Clay Court Championships 1992 \u00e8 stato un torneo di tennis facente parte dell'ATP Tour.\nMaliVai Washington ha battuto in finale Claudio Mezzadri 6-3, 6-3."}
{"id": "2557797", "revid": "109651", "url": "https://it.wikipedia.org/wiki?curid=2557797", "title": "Episodi di The Cleveland Show", "text": ""}
{"id": "2557800", "revid": "76963", "url": "https://it.wikipedia.org/wiki?curid=2557800", "title": "Kimberley Joseph", "text": "Biografia.\nNata in Canada, figlia di Joe e Wendy Joseph. Il padre era un uomo d'affari canadese mentre la madre era una hostess australiana. All'et\u00e0 di tre anni si trasferisce con la famiglia in Australia, crescendo nella Gold Coast e studiando presso la School St Hilda's. Con la famiglia viaggia molto, specialmente attraverso l'Europa, in quel periodo studia in Svizzera, dove impara il francese e lo spagnolo.\nTorna in Australia e frequenta l'Universit\u00e0 di Bond, ma prima di conseguire una laurea abbandona gli studi, con l'intento di diventare attrice. Debutta nella soap opera \"Paradise Beach\" nel ruolo di Cassie Barsby, successivamente lavora per la televisione australiana come presentatrice, prima per il variet\u00e0 \"Hey Hey It's Saturday\" in onda su Nine Network e successivamente per il game-show \"Gladiators\" su Seven Network. Terminata la sua esperienza come presentatrice, torna a recitare interpretando la cattiva Joanne Brennan nella soap opera \"Home and Away\".\nDopo aver recitato in due episodi della serie televisiva \"Hercules\", si trasferisce negli Stati Uniti e studia recitazione presso l'Atlantic Theater Company di New York, in seguito si trasferisce a Los Angeles, dove per\u00f2 trova poca fortuna. Nel 2001 ottiene il ruolo di Jo Ellison nella serie televisiva britannica \"Cold Feet\", dove ha recitato in tutti gli episodi della quarta e quinta serie. Terminata la serie torna in Australia, dove ottiene il ruolo della dottoressa Grace Connelly nella serie TV \"All Saints\".\nNel 2004 interpretata il ruolo della hostess Cindy Chandler nell'episodio pilota di \"Lost\". Il suo \u00e8 un personaggio secondario che appare occasionalmente nel corso delle varie stagioni. Nel 2009 aveva ottenuto una piccola parte in \"Angeli e demoni\" di Ron Howard, ma la sua parte \u00e8 stata eliminata in fase di montaggio."}
{"id": "2557801", "revid": "767487", "url": "https://it.wikipedia.org/wiki?curid=2557801", "title": "Il sogno della farfalla (film)", "text": "Il sogno della farfalla \u00e8 un film del 1994 diretto da Marco Bellocchio.\nFu presentato nella sezione Un Certain Regard del 47\u00ba Festival di Cannes.\nTrama.\nMassimo \u00e8 un giovane e promettente attore ma particolare, infatti a partire dall'et\u00e0 di 14 anni si \u00e8 chiuso nel mutismo e usa la voce solo quando recita.\nMentre a teatro interpreta \"Il principe di Homburg\" viene notato da un famoso regista che vorrebbe scritturarlo ma, dato il suo silenzio, questi si rivolge al padre che gli rivela che il figlio ha rifiutato il linguaggio normale, forse per una delusione amorosa.\nA questo punto il regista \u00e8 ancora pi\u00f9 interessato a Massimo e si propone di mettere in scena una pi\u00e8ce dove il ragazzo interpreta s\u00e9 stesso. La madre del ragazzo, sia pure con fatica, accetta di scrivere il testo del dramma e Massimo stesso considera la parte un ruolo come un altro e non un'esperienza autobiografica.\nMolti dei personaggi coinvolti cercano di far parlare il ragazzo e di ricondurlo alla loro presunta normalit\u00e0 ma questi continua a esprimersi senza parlare o, raramente, citando l'Edipo re, il Macbeth o altri testi teatrali. In realt\u00e0 i vari personaggi che ruotano intorno a Massimo, la madre scrittrice, il padre archeologo, il fratello fisico nucleare, la cognata insoddisfatta e altri, vivono nei loro complessi irrisolti. Solo una ragazzina lo accetta, inizialmente, per come lui vuol essere; insieme fanno un viaggio in moto finch\u00e9 approdano a Creta dove la famiglia si ritrova riunita presso la tenda di un campo di scavi archeologici. Qui un terribile terremoto li coglie, lasciando tutti illesi, ma scuotendo la realt\u00e0 della loro condizione per un possibile nuovo inizio.\nProduzione.\nGirato in esterni nella Franciacorta (BS), in Valcamonica nella centrale idroelettrica Enel di Edolo (BS) e sul lago d'Iseo, a Roma, in una casa vicino a Latina e nel Peloponneso (Grecia) nell'autunno del 1993."}
{"id": "2557808", "revid": "767487", "url": "https://it.wikipedia.org/wiki?curid=2557808", "title": "Ernests Kalve", "text": ""}
{"id": "2557813", "revid": "767487", "url": "https://it.wikipedia.org/wiki?curid=2557813", "title": "Recycler", "text": "Recycler \u00e8 il decimo album in studio del gruppo musicale statunitense ZZ Top, pubblicato il 16 ottobre 1990 dalla Warner Bros. Records.\nCon questo disco il gruppo abbandona le influenze elettroniche presenti nei lavori precedenti per un parziale ritorno al classico stile blues rock.\nIl singolo \"Doubleback\" fa parte della colonna sonora del film \"Ritorno al futuro - Parte III\".\nTracce.\nTutti i brani sono scritti da Gibbons, Hill e Beard."}
{"id": "2557815", "revid": "767487", "url": "https://it.wikipedia.org/wiki?curid=2557815", "title": "Boomkat", "text": "Boomkat \u00e8 un duo pop elettronico statunitense. \u00c8 formato da Kellin e Taryn Manning, fratello e sorella. L'album di debutto del gruppo \u00e8 stato \"Boomkatalog.One\" (2003) ed \u00e8 stato seguito da \"A Million Trillion Stars\" (2009)."}
{"id": "2557819", "revid": "122268655", "url": "https://it.wikipedia.org/wiki?curid=2557819", "title": "Rolands Freimanis", "text": ""}
{"id": "2557823", "revid": "59975", "url": "https://it.wikipedia.org/wiki?curid=2557823", "title": "Recycler (album)", "text": ""}
{"id": "2557826", "revid": "91533", "url": "https://it.wikipedia.org/wiki?curid=2557826", "title": "Kal\u00ec Nifta", "text": ""}
{"id": "2557828", "revid": "91533", "url": "https://it.wikipedia.org/wiki?curid=2557828", "title": "Kalinifta", "text": ""}
{"id": "2557829", "revid": "110594172", "url": "https://it.wikipedia.org/wiki?curid=2557829", "title": "Ezio Ranaldi", "text": "Biografia.\nSpecialista in odontostomatologia e protesi dentale, Ezio Ranaldi \u00e8 anche autore iscritto alla SIAE dal 1962 e socio della SIAE dal 1992.\n\u00c8 inoltre produttore di musiche per sigle, film e documentari, presidente dell'Associazione \"Non Smoking Generation\", presidente del \"Circolo Subasio\" di Assisi, presidente della \"Cooperativa San Lorenzo Multimedia\", vicepresidente regionale dell'Umbria di \"Italia Nostra\", presidente del \"Jazz Club Foligno\" e segretario dell'associazione \"Ethnos\" per le arti e le tradizioni popolari.\nCome compositore ha percorso un itinerario musicale vario: dalla musica leggera, alla musica sacra.\nHa iniziato l'attivit\u00e0 artistica partecipando nel 1963 alla trasmissione televisiva Gran Premio, nella squadra dell'Umbria e delle Marche.\nAutore di musiche e testi di musica leggera quali il brano vincitore del festival \"Un giovane per l'Europa\" dal titolo \"Dove sei felicit\u00e0\" cantato da Mack Porter e dei brani del disco 33 giri per la Ri-Fi \"Peace on you\" per lo stesso cantante e per il disco di Bruno Lauzi nel brano \"La memoria di quei giorni\" della Ri-Fi.\nNella lunga collaborazione con la Rai ha firmato le sigle del TG3 e per la radio quelle di \"Via Asiago tenda\" oltre alle colonne sonore per \"Un poeta un attore\" (oltre 600 puntate), per radio1.\nHa prodotto il commento sonoro della serie televisiva di 11 puntate di \"Combat Film\" per Raiuno. Da quest'ultima sono state tratte una serie di 24 episodi in videocassette per le edicole che hanno avuto il record nazionale di vendita per il primo numero, distribuite in 850.000 copie e riedite in tre edizioni in DVD.\nPer la TV \u00e8 stato autore della colonna sonora di due serie di \"Qui squadra mobile\" e \"Qui Polizia\" di Anton Giulio Majano e di tre telefilm della serie \"Saman\" per Raidue.\nPer il teatro ha prodotto e composto le musiche de \"Il Presidente\" di Rocco Familiari per la regia di Krzysztof Zanussi.\nNelle librerie \u00e8 stato distribuito il Cd della Ricordi \"Mittente Sconosciuta\" con poesie di Corrado Calabr\u00f2 per la voce di Achille Millo e Riccardo Cucciolla e con il suo commento musicale.\nPer le edizioni Paoline, il trittico in videocassette dedicato alle citt\u00e0 del Giubileo: Roma, Gerusalemme e Assisi.\nNelle edicole nell'inserto del quotidiano \"la Stampa\" \"Specchio\", il cdrom \"Indagine sulla morte di Mussolini\".\nHa inoltre firmato come autore i commenti musicali dei documentari su Francesco Paolo Michetti e su William Congdon per \"Grandi Mostre\" di Raiuno, dei documentari \"ABC del Mare\", \"Una casa una storia\", \"Davide Maria Turoldo\".\nPer musiche sigle e stacchi nella trasmissione \"Tandem\" con Fabrizio Frizzi, \"Argento e Oro\" di Luciano Rispoli, \"Casablanca\" di Gabriele La Porta e dello speciale sull'attentato agli Uffizi di Federico Zeri per Raiuno.\nAttualmente si dedica a produzioni televisive di documentari, sceneggiati televisivi e alla scrittura di sottofondi musicali e di musiche su testi francescani, di cui alcune gi\u00e0 presentate in esecuzioni per orchestra e coro nella Basilica Superiore di San Francesco in Assisi."}
{"id": "2557830", "revid": "91533", "url": "https://it.wikipedia.org/wiki?curid=2557830", "title": "Kali Nifta", "text": ""}
{"id": "2557831", "revid": "1149807", "url": "https://it.wikipedia.org/wiki?curid=2557831", "title": "Toot &amp; Puddle", "text": "Toot &amp; Puddle \u00e8 un cartone animato statunitense-canadese prodotta dallo studio di animazione Mercury Filmworks, National Geographic Kids, Treehouse Originals e Nickelodeon Productions dal 2 settembre 2008 al 7 settembre 2012. In Italia \u00e8 stato trasmesso su Boomerang dal 1\u00b0 dicembre 2008. La serie \u00e8 composta da 2 stagioni per un totale di 108 episodi."}
{"id": "2557832", "revid": "1442080", "url": "https://it.wikipedia.org/wiki?curid=2557832", "title": "La Belle Dame sans Merci", "text": "La Belle Dame sans Merci (dal francese: \"La bella dama senza piet\u00e0\") \u00e8 una ballata scritta dal poeta inglese John Keats. Esistono due versioni, con poche differenze tra loro. L'originale fu scritto da Keats nel 1819, sebbene il titolo sia quello di un poemetto del XV secolo di Alain Chartier.\nTrama.\nLa ballata narra dell'incontro tra un cavaliere senza nome, trovatosi in un paesaggio sterile e desolato, ed una misteriosa donna \"dagli occhi selvaggi\", che dichiara di essere \"figlia di una fata\". Il cavaliere la fa salire sul proprio cavallo e lei lo conduce alla \"Grotta degli elfi\", dove \"versa lacrime e sospira di profondo dolore\". Addormentatosi, il cavaliere ha una visione di principi e re dalla pelle bianchissima, i quali gli gridano che \"la bella dama senza piet\u00e0\" li ha assoggettati, rendendoli suoi schiavi. Al risveglio, si ritrova sullo stesso gelido pendio, dove continua ad aspettare.\nL'opera nell'arte.\nDescrizione figurativa.\nBench\u00e9 sia breve (composta di sole 12 strofe, di 4 versi ciascuna), la ballata \u00e8 piena di enigmi. Il cavaliere \u00e8 infatti associato con un giglio, simbolo di morte nella cultura occidentale, pallido e sfuggente, destinato a rimanere sul pendio e ad avvizzire; tuttavia non \u00e8 chiaro il perch\u00e9 del suo fato sfavorevole. Una lettura diretta suggerisce che egli sia stato intrappolato dalla Bella Dama, come le linee narrative di Thomas the Rhymer o Tam Lin. Inoltre, poich\u00e9 i cavalieri sono solitamente costretti al voto di castit\u00e0, la poesia potrebbe forse implicare che sia compromesso (e stregato) mentre esita e indugia con una creatura eterea. Era un soggetto popolare da realizzare, nella cerchia dei pittori preraffaelliti.\nLa ballata nella satira.\nIl 1\u00ba dicembre 1920 venne fatta una satira nella rivista \"Punch\"."}
{"id": "2557833", "revid": "339392", "url": "https://it.wikipedia.org/wiki?curid=2557833", "title": "Villa Camerini", "text": ""}
{"id": "2557834", "revid": "1543377", "url": "https://it.wikipedia.org/wiki?curid=2557834", "title": "Cladonia calyciformis", "text": "Cladonia calyciformis Nuno (1972), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal greco , cio\u00e8 \"kalyx\", che significa \"calice, coppa\", e dal latino \"formis\", che significa \"a forma di, simile a\", ad indicare la forma degli apoteci.\nCaratteristiche fisiche.\nQuesto lichene ha squamule basali persistenti, di 2-3 millimetri di lunghezza e spessore di soli 0,5-1 millimetro; i margini di esse sono abbastanza incisi e crenati. I podezi che vi crescono sopra sono alti da 1 a 3 centimetri e spessi circa 2 millimetri, di struttura semplice ed esorediati. La corteccia \u00e8 liscia e gli schizidi sono di diametro da 2 a 5 millimetri con proliferazioni centrali. Gli apoteci sono marginali, convessi, pedicellati, di diametro fino a 12 millimetri e di colore marrone.\nAll'esame cromatografico sono state rilevate tracce di acido protocetrarico e quantit\u00e0 maggiori di fumarprotocetrarico, acido omosekikaico e acido sekikaico.\nIl fotobionte \u00e8 principalmente un'alga verde delle Trentepohlia.\nHabitat.\nRinvenuta principalmente su suolo.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie \u00e8 stata attribuita alla sezione Cladonia; a tutto il 2008 non sono state identificate forme, sottospecie e variet\u00e0."}
{"id": "2557835", "revid": "1305772", "url": "https://it.wikipedia.org/wiki?curid=2557835", "title": "Hoedown Throwdown", "text": "Hoedown Throwdown \u00e8 una canzone della cantante, attrice e autrice, Miley Cyrus (a volte erroneamente accreditato al suo personaggio, Hannah Montana), ed \u00e8 il quinto singolo estratto dall'album .Negli USA il singolo \u00e8 stato mandato in anteprima su Radio Disney il 13 febbraio 2009 e pubblicato da iTunes come un'esclusiva Radio Disney il 10 marzo 2009. La traccia include una danza che \u00e8 stato descritto dal direttore di , Peter Cholsom, come una \"macarena\" per il 2009. La canzone ha raggiunto la posizione #18 nella \"Billboard\" Hot 100.\nPromozione.\nMiley Cyrus ha ballato la canzone al The Tyra Banks Show and Larry King Live. Inoltre, su Disney Channel ci sono state numerose pubblicit\u00e0 per quanto riguarda questa canzone, tra questi: Hannah Montana: The Movie playback e altro ancora.\nVideo musicale.\nIl video di \"Hoedown Throwdown\" \u00e8 stato trasmesso per la prima volta su Disney Channel il 16 febbraio 2009. Il video \u00e8 una versione abbreviata della canzone usando le clip del film. Il 20 febbraio 2009 Disney Channel ha trasmesso \"Come fare la Hoedown Throwdown\" video che mostra ai telespettatori passo dopo passo le mosse della canzone. Nel video sono presenti Jamal Sims, Miley Cyrus che insegnano la coreografia con i ballerini nello sfondo."}
{"id": "2557845", "revid": "2153076", "url": "https://it.wikipedia.org/wiki?curid=2557845", "title": "Antenna (album)", "text": "Antenna \u00e8 un album in studio della band statunitense hard/blues rock ZZ Top, pubblicato nel 1994."}
{"id": "2557848", "revid": "1718925", "url": "https://it.wikipedia.org/wiki?curid=2557848", "title": "Misirizzi", "text": "Il misirizzi \u00e8 un giocattolo di forma ovoidale che se sbilanciato tende a ritornare in posizione eretta. La base del giocattolo ha forma rotondeggiante, simile ad una semisfera, all'interno del quale \u00e8 alloggiato un peso che tende, dopo aver fatto oscillare il giocattolo per alcuni istanti, a far ritornare nella posizione eretta il giocattolo ogni volta che viene sbilanciato.\nGiocattolo diffuso almeno dal XVII secolo, il pi\u00f9 delle volte rappresenta una figura umana, pi\u00f9 raramente ha forma animale.\nDifferenti culture hanno evoluto un giocattolo dalle caratteristiche simili, come il okiagari-koboshi e il daruma della cultura giapponese.\nErcolino sempre in piedi.\nAgli inizi degli anni sessanta, l'azienda Galbani regalava, tramite raccolta punti, \"Ercolino sempre in piedi\", un pupazzo di plastica gonfiabile con le sembianze di Paolo Panelli (che all'epoca era testimonial della crema Bel Paese con il personaggio di \"Ercolino\" all'interno di Carosello), alto un'ottantina di centimetri, la cui base veniva riempita d'acqua in modo da dare stabilit\u00e0 al pupazzo che una volta sbilanciato tornava in posizione eretta. Nel 2013 il pupazzo \u00e8 tornato protagonista di un concorso indetto sempre dalla Galbani."}
{"id": "2557849", "revid": "214753", "url": "https://it.wikipedia.org/wiki?curid=2557849", "title": "Sergio Pompanin", "text": "Oltre all'attivit\u00e0 agonistica Sergio \u00e8 un appassionato d'alpinismo e nel 1968 apre una nuova via nel Monte Bosconero, insieme ad alcuni Scoiattoli di Cortina"}
{"id": "2557850", "revid": "339392", "url": "https://it.wikipedia.org/wiki?curid=2557850", "title": "Bambin Ges\u00f9", "text": ""}
{"id": "2557852", "revid": "287204", "url": "https://it.wikipedia.org/wiki?curid=2557852", "title": "Aleksej Borisovi\u010d Vyzmanavin", "text": ""}
{"id": "2557856", "revid": "62004", "url": "https://it.wikipedia.org/wiki?curid=2557856", "title": "Unai Osa Eizaguirre", "text": ""}
{"id": "2557858", "revid": "339392", "url": "https://it.wikipedia.org/wiki?curid=2557858", "title": "Tatiana Jakovlevna Zatulovskaja", "text": ""}
{"id": "2557860", "revid": "228587", "url": "https://it.wikipedia.org/wiki?curid=2557860", "title": "Strictly Inc.", "text": "Strictly Inc. \u00e8 un album pubblicato nel settembre 1995 da Tony Banks, prodotto insieme a Nick Davis e ha una copertina che non passa inosservata. Contiene una tipologia di brani molto varia: dopo l'introduzione di \"Don't turn your back on me\", \"Wall of sound\" \u00e8 un lento, \"Only seventeen\" \u00e8 un brano veloce. \"The serpent said\" e \"Never let me know\" hanno un intermezzo strumentale (lento e al pianoforte il primo, alla tastiera il secondo); se \"Charity balls\" \u00e8 il brano pi\u00f9 orecchiabile (con ben due assoli di chitarra), il seguente \"Something to live for\" \u00e8 il pi\u00f9 cupo. Sul finire del disco abbiamo un altro lento, \"A piece of you\"; la title-track (senza abbreviazione) \u00e8 un brano veloce. La lunghissima e splendida suite (oltre 17 minuti) \"An island in the darkness\" \u00e8 un brano complesso con diversi richiami ai Genesis della seconda met\u00e0 degli anni 70. Banks affida la voce al solo Jack Hues in tutti i brani. L'album non \u00e8 mai stato venduto negli Stati Uniti\nTracce.\nTutti i brani sono composti da Tony Banks eccetto (*) Banks / Hues.\nCrediti.\nProdotto da Tony Banks e Nick Davis."}
{"id": "2557864", "revid": "287204", "url": "https://it.wikipedia.org/wiki?curid=2557864", "title": "Victor Hugo Pena", "text": ""}
{"id": "2557868", "revid": "1573940", "url": "https://it.wikipedia.org/wiki?curid=2557868", "title": "Made in kanojo", "text": " \u00e8 il secondo singolo della band visual kei giapponese \u3010FIGURe;\u3011, pubblicato il 23 febbraio 2005 dalla TUXEDO PRODUCTION.\nIl disco.\n\"Made in kanojo\" \u00e8 la seconda uscita discografia dei \u3010FIGURe;\u3011, band creatasi dopo lo scioglimento dei Du\u00e9 le quartz. La title track \u00e8 stata inclusa anche nell'unico EP da loro prodotto \"Kashikoi kanojo no oroka na sentaku\".\nAll'interno del booklet \u00e8 contenuta come omake una trading card fotografica facente parte di una serie esclusiva disponibile solo acquistando il singolo.\nTracce.\nTutti i brani sono testo e musica di Sakito.&lt;br&gt;\nDopo il titolo \u00e8 indicata fra parentesi \"()\" la grafia originale del titolo."}
{"id": "2557871", "revid": "486946", "url": "https://it.wikipedia.org/wiki?curid=2557871", "title": "Aleksandr Beljavskij", "text": ""}
{"id": "2557874", "revid": "599013", "url": "https://it.wikipedia.org/wiki?curid=2557874", "title": "Gianfranco Rezzadore", "text": ""}
{"id": "2557881", "revid": "1305772", "url": "https://it.wikipedia.org/wiki?curid=2557881", "title": "L'abbandono", "text": ""}
{"id": "2557883", "revid": "1909146", "url": "https://it.wikipedia.org/wiki?curid=2557883", "title": "Signoria di Piombino", "text": "La Signoria di Piombino (28 febbraio 1399 - 7 febbraio 1594) fu uno Stato Indipendente Preunitario della penisola italiana, i cui territori sono adesso appartenenti alla Regione Toscana e corrispondenti alla cosiddetta maremma piombinese, gi\u00e0 maremma pisana o volterrana e senese, a cavallo fra le province di Livorno e Grosseto, a valle delle Colline Metallifere. Comprendeva inoltre le isole Elba, Montecristo, Pianosa e gli isolotti di Cerboli, Palmaiola e Formiche di Montecristo. \nGli attuali territori comunali di Piombino, San Vincenzo, Suvereto, Follonica, Massa Marittima (in parte), Scarlino, Castiglione della Pescaia con le localit\u00e0 minori di Populonia, Baratti, Valli, Montioni, Casalappi, Cafaggio, Vignale, Rocchette, Vetulonia, Buriano, Badia al Fango costituivano la parte continentale dello Stato.\nConfinava a nord con la Repubblica fiorentina, mediante la comunit\u00e0 di Sassetta, la linea di confine risaliva poi le pendici del Monte Calvi e da l\u00e0 discendeva lungo lo spartiacque con la comunit\u00e0 di Campiglia. il confine attraversava la Cornia presso Rovincione e aggirando Casalpiano, correva in pianura in linea retta fino alla Sdriscia, da qui risaliva verso Poggio all'Agnello dove piegava verso il golfo di Baratti e terminava ad ovest (zona attuale \"Torraccia\", comune di San Vincenzo); ad est il confine correva lungo il corso della Cornia fino al torrente Milla fino all'altezza di Poggio le Querce dove piegava verso est in direzione di Poggio Sacconeto discendeva il botro del Pignola, aggirava il castello di Montioni, risaliva verso Montioni Vecchio e Poggio della Sentinella scendendo verso sud lungo le pendici dei Poggi Campastrino e all'Olivo, alla Pievaccia piegava verso est in direzione del fiume Pecora, attraversava la pianura di Scarlino e risalendo il Fosso di S. Giovanni arrivava ai Poggi Paloncino, Sgrandinato e Collacchia; qui piegava di nuovo verso est in direzione di Poggio Vadamuli e discendendo lungo il Torrente Rigo fino a Grilli, ove seguendo il corso del Rigo arrivava fino alle pendici della pianura alluvionale dell'antico padule di Castiglioni ove piegava verso il mare comprendendo l'abbazia al Fango, ove risaliva i poggi aggirando il distretto di Castiglione della Pescaia, che rimaneva in mano alla Repubblica di Pisa e poi successivamente a Firenze per ridiscendere verso Pian dell'Alma presso Portiglioni. A sud e sud/est confinava con la Repubblica di Siena prima e Firenze poi (dal 1559).\nLa Signoria di Piombino divenne Principato di Piombino nel 1594, quando l\u2019imperatore Rodolfo II d\u2019Asburgo concesse a Iacopo VII il titolo di Principe.\nGeografia.\nIl paesaggio continentale, nel periodo di esistenza dello Stato, era quello tipico della maremma: grandi paludi e laghi salmastri si alternavano a rare pianure con colline a farne corona; si ricordano i principali stagni, quali, il Lago di Piombino, di Rimigliano, di Scarlino e di Castiglione della Pescaia, per lo pi\u00f9 di tipo salmastro.\nL'area collinare, alle spalle delle paludi, si presentava intensamente boscosa, per lo pi\u00f9 lecci e querce, mentre abbondanti pinete correvano nella prospicienza marittima. \nL'acqua non si crede mancasse: i menzionati laghi erano alimentati da corsi di varie lunghezze e portata: brevi fiumi che appartenevano principalmente alla tipologia torrenziale, dagli affluenti che di fatto erano poco pi\u00f9 che ruscelli; ricordiamo il Cornia, il Pecora, l'Alma e il Bruna e i torrenti Calda, Verrocchio, Tavole, Cosimo, Corniaccia, Riomerdancio, Botrangolo, Riotorto, Milia.\nIl massiccio delle colline metallifere, l'area boracifera di Larderello, quelle minerarie di Campiglia Marittima, Massa Marittima e Gavorrano racchiudevano il nostro Stato.\nLe coste, basse e sabbiose nel breve tratto che dal confine Nord di Stato giungeva al massiccio di Baratti (attuale zona Stellino e Villa del Barone), ove ha inizio il Promontorio di Piombino, con coste alte, rocciose e costituite per lo pi\u00f9 da pietre friabili tufacee e arenarie che si aprivano in numerose calette di varie dimensioni; in localit\u00e0 Salivoli la costa torna ad essere bassa, ma lo \u00e8 solo per poche centinaia di metri, in quanto subito la falesia si ripresenta fino alla Punta di Montevento (attuale Semaforo), per poi declinare di nuovo per circa 18\u00a0km in tutta quella baia sabbiosa che \u00e8 oggi il Golfo di Follonica; in realt\u00e0, tale costa, era soltanto una lingua di sabbia, pineta e terra, un istmo largo solo poche decine di metri alle cui spalle si aprivano due grandi laghi: quello di Piombino (che da Poggio Batteria, oltrepassando il Capezzuolo, si spingeva fino a Tor del Sale e penetrava nell'entroterra fino ad oltre Montegemoli) e quello di Scarlino che andava ad inglobare le attuali zone del Puntone di Scarlino, Scarlino Scalo, Follonica. In prossimit\u00e0 di Cala Violina, la costa tornava a farsi rocciosa e cos\u00ec persisteva oltre Capo Troia (Punt' Ala), Rocchette, fino a Castiglion della Pescaia.\nPer ci\u00f2 che concerne la parte insulare, la maggiore era l'Elba; di aspetto fortemente collinare, con i suoi picchi e i suoi pittoreschi dirupi sul mare presenta coste ampiamente frastagliate, ove golfi si alternano a promontori, punte e calette. Specialmente la parte orientale era caratterizzata da un importante presenza mineraria ferrifera di estrazione millenaria (gi\u00e0 gli etruschi conoscevano e sfruttavano le miniere di Rio) nel comune di Rio (attuali Rio Marina e Rio nell'Elba) e di Capoliveri.\nIl territorio della Signoria si presentava quindi come un alternarsi di colline e brevi pianure, in gran parte occupate da stagni e paludi; nel XVIII secolo, un naturalista e cartografo inglese, defin\u00ec l'allora Principato di Piombino \u201cuno stato fatto di isole di mare e di terra\u201d; si ritiene che il concetto sia molto esplicativo per avere una fotografia d'insieme: le isole di mare (di facile intuizione) erano l'Elba, Pianosa e Montecristo, quelle di terra, le varie alture e colline che si ergevano dai numerosi ed ampi stagni paludosi.\nStoria.\nNel gennaio 1399, Gherardo Leonardo d'Appiano, Signore di Pisa appartenente alla consorteria degli Appiani, risolse di vendere citt\u00e0 e contado della Repubblica a Gian Galeazzo Visconti, Duca di Milano, per 200.000 fiorini d'oro, riserbando per s\u00e9 e la sua corte la parte meridionale ed insulare dello Stato. Nacque cos\u00ec la nuova Signoria di Piombino, retta dai Conti Appiani, che poi mut\u00f2 in Principato di Piombino quando gli Appiani ottennero il titolo regale.\nPiombino mantenne sempre una certa autonomia politica ed economica ma a patto di alterne alleanze con i pi\u00f9 svariati Stati, vicini o lontani, atte a garantire la dovuta sicurezza militare, economica e politica.\nI Signori di Piombino.\nEmanuele (Pisa, 1388 \u2013 Piombino, 19 febbraio 1457)\nSesto Signore di Piombino, dal 20 febbraio 1451 al 19 febbraio 1457; Conte di Troia.\nFiglio di Iacopo I e Polissena Pannocchieschi, fratello di Gherardo.\nA Troia di Puglia sposa Donna Colia de Giudici, dalla quale ha tre figli: Iacopo Vittorio, Polissena e Iacopo III, futuro Signore di Piombino.\nIl 20 febbraio 1451 giura fedelt\u00e0 nella chiesa di San Francesco fuori le mura e riceve l'investitura della Signoria di Piombino. Emanuele, uomo di grande saggezza e benevolenza nei confronti dei sudditi, firma la Magna Carta, favorendo commercio ed agricoltura, accordando privilegi e franchigie a residenti e forestieri che avessero instaurato e mantenuto attivit\u00e0 lavorative nello Stato.\nNel 1454 conferma l'alleanza con la Repubblica di Firenze che invia a Piombino 1500 uomini in supporto per le difese dello Stato.\nMuore a Piombino il 19 febbraio 1457.\nIacopo III (Troia, 1437 \u2013 Piombino, 10 marzo 1474)\nSettimo Signore di Piombino, dal 1457 al 10 marzo 1474; figlio di Emanuele, si sposa con Batistina di Campo Fregoso dal quale ha otto figli: Iacopo IV (futuro Signore di Piombino), Semiramide (sposata a Lorenzo de Medici), Gherardo, Conte di Montagnana, Eleonora, Belisario, Emanuele Pio, Fiammetta, Vanni, Emanuele.\n1463: stringe un'alleanza col Re di Napoli, il quale gli concede di fregiarsi del nome della sua Casata (Aragona) in aggiunta ad Appiani.\n16 ottobre 1464: ordina ai Priori la costruzione di una torre difensiva al Porto di Falesia\nAgli inizi della sua Signoria, in un suo viaggio a Siena, viene a sapere di tumulti nella Capitale del suo Stato, atti a detronarlo. Ritorna subito a Piombino, sedando ogni impeto, allestendo forche ed esiliando altri componenti della congiura.\nDal 1465 al 1470 fa costruire dall'architetto e scultore fiorentino Andrea Guardi la Cittadella, nel poggio di Sant' Anna, posizione strategica dominante la citt\u00e0 nel lato ovest; fa demolire le case preesistenti sul colle fino alla chiesa di San Francesco entro le mura (attuale Misericordia), facendo costruire un Palazzo sul mare con bastioni per s\u00e9 e la sua famiglia, un palazzo dei cortigiani e dei servitori, una cappella intitolata a Sant' Anna ed altre strutture, il tutto racchiuso in una cinta fortificata con un rivellino pentagonale a difesa della porta di accesso alla Cittadella. Si lasci\u00f2 quindi il Palazzo Vecchio Appiani sito nella pazzerella che rimase, si pensa, per un certo periodo di propriet\u00e0 della famiglia, per essere poi ceduto alla Comunit\u00e0.\nAndrea Guardi oper\u00f2 a Piombino e nel resto della Signoria per circa un decennio edificando molte altre strutture, tra cui il chiostro della chiesa di San Michele (oggi Sant' Antimo) e un grande fonte battesimale di rara bellezza e raffinatezza; l'intento di Iacopo III era di dare alla sua Capitale un aspetto pi\u00f9 moderno e consono agli stili dell'epoca. Molti edifici nuovi furono costruiti ed altro completamente ristrutturati, lastricate strade e piazze, secondo i dettami architettonici pre-rinascimentali.\nAnni '60, all'Elba, a difesa delle miniere e delle popolazioni di Rio e Grassera, si fa costruire la fortezza del Giogo (o Giove). Tale rocca doveva servire principalmente per la difesa di dette miniere ferrifere che Iacopo, anni prima, aveva acquisito di propriet\u00e0 della famiglia Appiani.\n1\u00ba novembre 1466: Iacopo fa riedificare ed ampliare lo scalo di Marina, costruendo una nuova diga a protezione e dotando di merlatura ghibellina la torre campanaria della chiesa di Sant' Antimo sopra i canali. Il porticciolo assume il nome di Tarsinata ed \u00e8 destinato, tra l'altro, ad accogliere la galea personale del Signore.\nAgli inizi degli anni '70 invita i monaci agostiniani ad officiare il loro monastero entro le mura della citt\u00e0 al fine di garantirgli maggiore protezione; viene loro assegnata la chiesa di San Michele (oggi, Sant' Antimo).\n1470: Fa costruire l'ospedale della S Trinit\u00e0, a fianco della chiesa di San Francesco entro le mura (attuale Misericordia).\n8 maggio 1471: in occasione della festa della Santa Patrona della Citt\u00e0, Sant' Anastasia, gli Anziani decidono di far correre un palio, in questo e negli anni futuri; usanza, oggi andata perduta, ma perdurata fino al XIX secolo.\n6 marzo 1474: Iacopo \u00e8 gravemente ammalato, muore. Se ne va un signore temuto e mal visto dai pi\u00f9, popolo e classe nobiliare, despota e tiranno; un Signore che a tutti gli effetti \u00e8 un precursore del Rinascimento, ricchissimo, molto attivo e laborioso per l'economia, la finanza e l'edilizia, che ha voluto e saputo dare un'impronta fortemente pi\u00f9 moderna ad una citt\u00e0, Piombino, che fino ad allora era rimasta nei canoni e nell'impostazione medievale.\nIacopo VI (Piombino, 8 febbraio 1532 \u2013 Ghezzano (PI), 15 maggio 1585)\nDecimo Signore di Piombino, dal 1545 al 1585, figlio di Iacopo V ed Elena Salviati, all'inizio della sua Signoria governa sotto la reggenza della madre per la sua giovane et\u00e0. Si sposa con Virginia di Ettore Fieschi di Finale il 21 febbraio 1554 dalla quale ha otto figli: Vittoria, Lucrezia, Luisa, Caterina, Elena, Vanni, Alemanno, Francesco. Ha inoltre da Oriettina Fieschi, cugina della moglie, Alessandro, legittimato nel 1561 e futuro Signore di Piombino.\nIl 15 agosto 1552, l'architetto fiorentino Giovanni Camerini, inizia la costruzione dell'imponente complesso militare della fortezza, a protezione del castello, nella parte est della citt\u00e0. In periodo analogo si fa costruire anche la Piattaforma terrapienata, nel tratto di mura che dal Torrione salgono in Cittadella, nella zona di Borgo San Francesco fuori le mura ed un fortilizio, simile ad un grosso rivellino con bastioni a stella prospiciente le mura leonardesche di Cittadella, esterno ad essa.\nNel 1553, 1554, 1555, l'armata turca al comando di Dragut devasta le coste dello Stato piombinese. Nel 1555, l'ultimo, grande assedio, all'Elba cade il forte del Giogo ed il vicino paese minerario di Grassera viene messo a ferro e fuoco con gli abitanti uccisi o deportati; n\u00e9 tal paese, n\u00e9 la rocca verranno pi\u00f9 ricostruiti. Il forte di Portolongone (Porto Azzurro) cade in mano ai turchi cos\u00ec come Capoliveri, Marciana e tutti gli altri paesi elbani; gli abitanti si rifugiano nelle macchie e l'unica rocca a porre un'adeguata resistenza \u00e8, ancora una volta, il Volterraio. La neo fondata Cosmopoli (Portoferraio) resiste per qualche tempo grazie all'ausilio della flotta fiorentina.\nDragut si rivolge pure alla costa continentale, asserragliando Castiglion della Pescaia, Populonia ed altre localit\u00e0 costiere; ma quando prova l'assedio alla Capitale ne viene respinto duramente e decide cos\u00ec di accanirsi, ancora, sull'Elba.\nNel 1566, Iacopo VI, fa costruire in un colle nella zona di Suvereto il villaggio di Belvedere come residenza estiva della sua famiglia per rifugiarvisi nelle frequenti pestilenze e malarie. Nello stesso anno la Comunit\u00e0 di Piombino decide di edificare una torre difensiva sull'isolotto di Cerboli, divenuto un covo di pirati.\nNel 1570 Iacopo VI ristruttura ed amplia il preesistente ospediale di SS Trinit\u00e0 presso la chiesa di San Francesco (attuale Misericordia) apportandogli il titolo di San Giovanni di Dio.\nNel 1582 Iacopo VI fa costruire poco fuori da Suvereto la fonte della Madonna degli Angeli.\nIacopo VI muore a Ghezzano (PI) il 15 maggio 1585. Per suo volere, si fa tumulare in un sepolcro presso il cimitero monumentale di Pisa (oggi Piazza dei Miracoli).\nAlessandro (Piombino, 1558 \u2013 Piombino, 29 settembre 1589)\nUndicesimo Signore di Piombino dal 21 maggio 1585 al 29 settembre 1589, figlio di Iacopo VI e Oriettina Fieschi, ha cinque figli: Iacopo VII (futuro signore di Piombino), Vittoria, Isabella, Garzia, Leonora.\nNel 1580 sposa Isabella di Mendoza figlia di Barbara e Pietro Mendoza, Conte di Binasco.\nAlessandro Appiano, nella sua vita si trov\u00f2 spesso fuori dallo Stato sia per ragioni politiche e diplomatiche sia per diletto. Frequenti erano le sue visite a Genova, cos\u00ec come Siena e Roma. \u00c8 certo che avesse molti nemici cos\u00ec come molte amanti.\n29 settembre 1589: Un gruppo di congiurati uccidono Alessandro Appiano all'angolo tra Via Trapalazzi (attuale via Giuseppe Garibaldi) e Via del Malpertuso. \nDopo la morte di Alessandro, la reggenza dello Stato passa alla moglie Isabella e al suo amante Don Felix de Aragona ma il Re di Spagna Filippo II, che non aveva chiari i colpevoli e le reali ragioni dell'assassinio di Alessandro acquis\u00ec direttamente, in quanto protettore della Signoria, Piombino ed il suo contado, instaur\u00f2 un processo alla ricerca dei colpevoli ed invest\u00ec Signore il figlio di Alessandro, Iacopo VII. (Vedi riquadro).\nIacopo VII (Genova, 1581\u00a0\u2013 Genova 15 gennaio 1603)\nDodicesimo Signore di Piombino e primo Principe del medesimo Principato dal 7 febbraio 1594, figlio di Alessandro Appiani e Isabella Mendoza; nell'aprile 1602 sposa Bianca Spinola di Ambrosio dalla quale non ha alcun figlio. Data la giovane et\u00e0 \u00e8 sotto la tutela legale di Don Diego Ferrer.\nIl 7 febbraio 1594, l'Imperatore Rodolfo II eleva a Principato lo Stato di Piombino.\nNegli ultimi anni del XVI si istituisce a Piombino la Zecca di Stato; si inizia cos\u00ec a batter moneta propria; vi erano due zecche produttrici: nella Capitale e a Marciana.\nNel 1595 a Populonia si fa costruire un monastero con la dedica a Sant' Anastasia, padrona della Citt\u00e0 Capitale e nello stesso anno uno a Piombino, ben pi\u00f9 ampio, con la stessa intitolazione, presso la chiesa di Sant' Antimo sopra i Canali.\nIl 23 novembre 1596 viene dichiarato Rio come capoluogo della sovranit\u00e0 piombinese nell'isola, in quanto centro pi\u00f9 abitato; prende cos\u00ec il posto che, fino ad allora, aveva ricoperto Marciana.\nIl 20 gennaio 1598 Mastro Francesco di Leone riceve dai Priori l'incarico di costruire una torre campanaria con orologio adiacente al Palazzo di Governo dei Priori e degli Anziani.\nIacopo VII, di salute cagionevole, muore il 15 gennaio 1603 all'et\u00e0 di 22 anni. Il neo Principato passa sotto la reggenza della madre di Iacopo, Isabella Mendoza.\nEconomia, infrastrutture e popolazione.\nL'economia della Signoria di Piombino ruotava principalmente intorno a due grandi risorse: i commerci marittimi e l'estrazione mineraria. Attivit\u00e0 minori erano la pesca (in mare e lago), la metallurgia, il commercio del legname, l'agricoltura, la pastorizia.\nGrandi giacimenti ferriferi si trovavano nella parte orientale dell'Elba; queste, di propriet\u00e0 della Comunit\u00e0 di Rio (fino agli anni 60 del XV secolo quando Iacopo III Appiani le privatizz\u00f2, facendole divenire della nobile Casata e i proventi spettanza di essa) garantivano grossi introiti per le vendite del minerale che, imbarcato alla Piaggia (Rio Marina) veniva spedito a destinazioni \u201citaliane\u201d o europee, oppure trasportato e smistato a Piombino (Porto di Falesia o Scalo di Marina) per essere lavorato o, anche in questo caso venduto. Giacimenti minerari tufacei si trovavano nel territorio di Populonia, calcarei nelle colline del campigliese (al confine di Stato con Firenze), sempre ferriferi nella zona confinante con la Repubblica di Siena (poi fiorentina), nelle localit\u00e0 adiacenti all'area delle Colline Metallifere, oppure nel sud, nella zona di Gavorrano.\nI commerci avvenivano via mare, come era usanza comune, vuoi per l'insicurezza della viabilit\u00e0 stradale, vuoi per l'inefficienza, o l'inesistenza di essa; i porti erano a Baratti, Scalo di Marina, Falesia (o Faliegi), Puntone di Scarlino, Castiglion della Pescaia, Piaggia (Rio Marina). Approdi minori o temporanei erano disposti pure nella zona di Follonica, di Porto Longone, di Marciana (attuale Marciana Marina), di Campo (attuale Marina di Campo). \nL'infrastruttura portuale maggiore era Porto Falesia (o Faliegi); questo, a circa tre chilometri e mezzo a sud est della Porta a Terra di Piombino, individuabile con l'attuale Portovecchio di Piombino (scalo commerciale, passeggeri ed industriale), era un porto lagunare, in quanto, la morfologia della costa portava un istmo a separazione del mare con l'ampio Lago di Piombino, sito dai piedi della Localit\u00e0 Montevento (Tolla), al Capezzuolo, fino all'entroterra oltre Montegemoli e quasi a lambire la vecchia Aurelia (zona attuale Venturina), mentre a sud est si spingeva oltre Tor del Sale. Il lago, nel quale sfociava il fiume Cornia, offriva rifugio sicuro a qualsiasi tipo di imbarcazione; alle sue sponde esisteva fin dall'epoca romana un villaggio denominato appunto Falesia, localizzabile con l'attuale zona che va dall'area industriale Aferpi, area TPP, al Cotone; privo di mura e opere difensive, costituito principalmente da casupole, capannoni e ricoveri, nel 1464 Iacopo III fece costruire su Poggio Batteria una torre a salvaguardia del porto e del villaggio. Attivit\u00e0 principale a Faliegi era, oltre ai commerci (essendo porto di Piombino), la pesca nel lago. A porto Falesia trovava inoltre riparo stabile la flotta militare della Signoria di Piombino.\nLo Scalo di Marina, o Scalo della Tarsinata (tarsinata = darsena), era un approdo di modeste dimensioni nel centro cittadino di Piombino, ben protetto dalla punta della Rocchetta (Piazza Bovio); sorgeva (e sorge) sotto le mura lato marittime incastonato dal Bastione di San Sebastiano (piazzetta del Mare) e vi era collocata la Porta a Mare. Nel 1466 Iacopo III Appiani lo fa ampliare e modificare, costruendo una nuova diga, banchine e dotando di merlatura il campanile della sovrastante chiesa di Sant' Antimo sopra i Canali. Dal XVII secolo \u00e8 presente un edificio (ancora esistente come abitazione privata) della Dogana. Date le modeste dimensioni e i bassi fondali del porto, l'uso era prettamente di pescatori in possesso di piccole imbarcazioni; nella vicina Piazzetta dei Grani (nei secoli soprannominata Piazza dell'Amore per i due lupanari che vi si affacciavano) si usava fino agli inizi del XX secolo stendere le reti ad asciugare. \nOltre alla pesca di privati era sfruttato anche per piccoli commerci (il principale per questo scopo era, come detto, Falesia); vi si potevano ormeggiare medie imbarcazioni alla diga o in banchina; dal 1466 parte della nuova diga viene impiegata esclusivamente per la galea privata del Signore di Piombino.\nBaratti, gi\u00e0 in uso dall'epoca etrusca come Populonia bassa, era un lido sicuro nell'omonimo golfo, protetto dai venti di sud; in questa localit\u00e0 esisteva un villaggio non fortificato dove l'economia trainante era costituita dalla pesca marittima, dall'agricoltura, dall'allevamento e il pascolo nei prati, dallo sfruttamento dei boschi del promontorio.\nAlla Piaggia (Rio Marina) l'approdo era ad esclusivo utilizzo commerciale minerario; esisteva un villaggio lungo la spiaggia ed una torre difensiva (ancora esistente) voluta da Iacopo III Appiani.\nA Piombino l'economia principale era legata ai commerci marittimi; di considerevole importanza anche la pesca in mare e lago, la produzione (dal XVI secolo) della lana (esisteva un importante lanificio in Via Mozza), la produzione del sale (presso le localit\u00e0 di Salivoli e Tor del Sale) e lo sfruttamento dei boschi del promontorio; l'agricoltura era poco praticata (logisticamente Piombino era stretta tra mare, boschi e paludi), in ugual misura la pastorizia.\nNei centri interni la Signoria, come Suvereto, Scarlino, Vetulonia, Buriano, sfruttamento dei boschi e allevamento erano la principale fonte economica; a Castiglion della Pescaia la pesca (in mare ed omonimo lago) e i commerci marittimi; a Badia al Fango (fino alla sua distruzione per mano del Re di Napoli, Alfono d'Aragona nell'estate del 1448) si era dediti alla pesca nel lago di Castiglione; nell'isola d'Elba, come detto, l'estrazione mineraria. Nelle aree rurali, continentali o insulari, era importante la lavorazione del carbone.\nLe infrastrutture a collegamento di paese in paese o castello, erano misere o quasi inesistenti; alle spalle dei laghi di Piombino, Rimigliano e Castiglione, correva l'antica Via Aurelia, ridotta per\u00f2 ad un misero stradello; poco pi\u00f9 che sentieri, spesso difficilmente praticabili anche da piccoli carretti o barrocci, collegavano le varie localit\u00e0; a Piombino si arrivava da nord con la Via Maestra, attraversando il Desco e quindi su via San Rocco, da sud (passando per Falesia) in direzione Capezzolo (attraversando le paludi) con la via di Falesia, e da ovest, per Populonia, attraversando Salivoli e procedendo sul promontorio tramite la via del Crinale o quella dei Cavalleggeri (realizzata quest' ultima nel XVI Secolo ed aveva una funzione prettamente militare -da cui il nome Cavalleggeri=cavalieri-, per il controllo delle coste del promontorio (troppo spesso oggetto di rifugio di pirati, nelle varie calette e, di briganti, nelle macchie interne) e il collegamento dei vari fortilizi l\u00ec presenti. Nella Signoria, cos\u00ec come negli altri Stati simili contemporanei, non era sicuro viaggiare per terra, vuoi per il frequente rischio di cadere in un'imboscata ad opera dei briganti che copiosamente abitavano boschi e macchie, vuoi per l'insalubrit\u00e0 che nei mesi estivi costituivano le aree paludose (prolificava la zanzara portatrice di malaria). Molti sentieri, strade o stradelli, correvano attraverso o laterali alle paludi.\nLa popolazione nella Signoria di Piombino rimase per tutta la sua durata assai esigua; le condizioni ambientali erano avverse e insalubri; nei mesi da maggio a settembre la malaria imperversava. \nIl nostro Stato si pensa possa aver raggiunto nel XV secolo (periodo di massimo splendore) una popolazione massima di 20000/22000 persone, di cui, circa 6500 abitavano i vari paesi dell'Elba; i centri maggiori erano Piombino, con circa 6000/6500 abitanti, Castiglion della Pescaia, Scarlino e Suvereto con 1500, Vetulonia con 700; tutti gli altri centri, castelli o localit\u00e0 erano abbondantemente sotto i mille.\nI movimenti demografici erano per lo pi\u00f9 instabili, fortemente caratterizzati da forti flussi migratori a seconda delle stagioni; lo Stato, specie i centri rurali, in estate si svuotava per la sua aria insalubre, mentre d'inverno raddoppiava la popolazione.\nSalute.\nLa speranza di vita e la vita media erano paragonabili a quelle di altri Stati con simili caratteristiche; nella Signoria di Piombino, nella parte continentale, da maggio a settembre, esisteva copioso il grosso problema della malaria. Nei grandi stagni lagunari, i cui lembi interni d'estate quasi si prosciugavano per la siccit\u00e0, prolificava la zanzara portatrice della malattia. In questi mesi, dunque era del tutto inopportuno praticare quelle strade, stradelli o sentieri, che attraversavano o lambivano le paludi.\nEsistevano molti ospedali, gestiti e strutturalmente organizzati come nei canoni dell'epoca, da opere religiose. Soltanto a Piombino, nei Secoli XV-XVI se ne trovavano entro le mura, tra ospedali e lazzaretti, cinque (di cui il maggiore era quello della SS Trinit\u00e0, poi SS Trinit\u00e0 e San Giovanni di Dio, prospiciente la chiesa di San Francesco entro le mura, oggi Misericordia); nelle adiacenze della citt\u00e0 ve ne erano altri tre (al Desco, a Borgo San Francesco fuori le mura, a San Giustiniano da Falesia). Questo testimonia la grande importanza e la notevole popolazione di Piombino.\nA Suvereto vi erano due ospedali, a Scarlino, Castiglion della Pescaia tre, a Vetulonia, Buriano e Populonia uno.\nPer combattere il fenomeno della malaria, Iacopo VI Appiani nel 1566, fa costruire in un'altura nella zona di Suvereto, il villaggio di Belvedere; esso, sorto in una zona salubre e ventilata, lontano dai laghi e dalla famigerata zanzara avrebbe dovuto ospitare la Corte degli Appiani e alcune famiglie a lui fedelissime nei periodi di massimo pericolo o nei casi di altre epidemie contagiose quali pestilenze.\nA Piombino, il rischio malaria, era solitamente di poco rilievo, vuoi per la posizione estremamente ventilata, vuoi per l'aria marina; ma bastava uscire dalla Porta a Terra e percorrere pochi chilometri che il Lago di Piombino si impaludiva con i conseguenti rischi descritti precedentemente.\nL'acqua nella Signoria di Piombino era come detto assai abbondante, ma principalmente di natura malsana, in quanto di palude. Gli stessi brevi fiumi si gettavano negli stagni quindi, anch'essi, di scarsa salubrit\u00e0. Le principali sorgenti di acqua buona si potevano trovare sul promontorio di Piombino, nella zona di Suvereto, di Scarlino e di Buriano.\nAll'isola d'Elba non si correva il rischio di ammalarsi di malaria ma, per gli abitanti della parte orientale prettamente impiegati nelle cave e miniere, il tenore di vita e la salute erano decisamente scadenti; copiose quantit\u00e0 di ferriferi di varia natura e di carbonio sono state rinvenute nelle ossa analizzate dagli esperti, a testimonianza delle frequenti inalazioni di polveri pesanti ferrose assimilate.\nOltre tutto questo, si tenga conto dei frequenti e ripetuti assedi e scorrerie piratesche (come in ogni altro Stato affacciato sul mare); se nella Capitale, ben fortificata e quindi in grado di resistere con meno o pi\u00f9 facilit\u00e0, il problema era di natura assai minore, vera e propria piaga erano per tutti gli altri centri, in primis gli isolani.\nEdilizia civile e religiosa.\nNella paesi e centri minori della Signoria di Piombino non si conobbe grosse modifiche architettoniche in linea con la nuova epoca; il Rinascimento infatti non port\u00f2 consistenti trasformazioni e gli impianti rimasero prettamente sulla struttura medievale.\nNella Capitale, invece, notevoli modifiche urbanistiche e architettoniche furono apportate sotto il regno di Iacopo III Appiani: \u00e8 lui a chiamare presso la sua Corte lo scultore e architetto fiorentino Andrea di Francesco Guardi, commissionando ingenti opere che sarebbero andate di non poco a modificare il volto della citt\u00e0, fino ad allora di impronta medievale. Sono degli anni 60 del XV secolo la costruzione della Cittadella, come nuova residenza fortificata dei Signori, il chiostro di San Michele (oggi Sant' Antimo) e molte altre opere di minore imponenza. L'edilizia cittadina in generale conobbe profonde modifiche atte ad adeguare, ove possibile, la struttura secondo i teorici canoni pre rinascimentali della \u201cCitt\u00e0 ideale\u201d di Leon Battista Alberti, pur mantenendo la pianta ed il tracciato urbanistico di natura medievale.\nPer ci\u00f2 che concerne le opere religiose, nei secoli della Signoria, non vennero edificate nuove chiese, limitandosi a mantenere con opportune modifiche le preesistenti medievali, per lo pi\u00f9 nei dettami dello stile romanico (con vari influssi) toscano; unica eccezione \u00e8 la Cappella gentilizia di Sant' Anna, all'interno del complesso della Cittadella, nel 1465; questa, dalla facciata a tempio in marmo bianco di Carrara, suddiviso in tre lesene da finte colonne e timpano sovrastante al cui interno un rosone con motivi floreali, presenta forme e dettami tipicamente umanistici.\nEdilizia militare.\nL'entroterra.\nParlando dell'architettura militare-difensiva della Signoria di Piombino si dovrebbe aprire un capitolo di enorme ampiezza; sintetizzeremo il pi\u00f9 possibile trattando solamente gli aspetti principali e appena accennando i secondari. Volendo partire dalle coste continentali e, citando le torri o i punti militari, da nord verso sud troviamo: la Torraccia (al confine di Stato con Firenze), Torre Nuova (nell'attuale localit\u00e0 Stellino, con adiacente mulino ad acqua), Torre di Baratti, Rocca di Populonia, Ridotto di Rio Fanale (sul promontorio di Piombino), Ridotto (o torre?) del Falcone su Punta Falcone, Citt\u00e0 fortificata di Piombino, Torre di Faliegi (o Falesia, su Poggio Batteria dominante il porto, il villaggio e il lago), Tor del Sale, Torre Mozza, Torre di Follonica (a protezione del villaggio), Torre di Cala Violina, Torre di Capo Troia (o Torre del Barbiere, sull'attuale Punt' Ala), Torre dello Sparviero, Rocchette, Fortificazioni di Castiglion della Pescaia.\nNell'entroterra, abbiamo il borgo fortificato di Suvereto, i castelli di Valli, Montioni, San Lorenzo, Casalappi, Vignale, Tirli, Scarlino con la Rocca del XIV secolo, Vetulonia, Buriano (rocca del XIII secolo). Le fortificazioni di questi paesi o castelli non subirono quelle sostanziali modifiche atte agli adeguamenti temporali alle nuove tecniche di guerra e l'avvento delle armi da fuoco, rimanendo prettamente nella struttura e nelle fattezze medievali.\nLe isole.\nAll'Isola d'Elba, parlando di torri, si possono ricordare (dalla costa orientale a quella occidentale) quelle della Piaggia (Rio Marina, voluta da Jacopo III Appiani), quella di Capoliveri, quella di San Giovanni (nell'omonima localit\u00e0). Le rocche invece erano copiose: ogni paese presentava proprie fortificazioni. A difesa delle miniere e degli abitati di Rio e Grassera negli Anni '60 del XV secolo, Jacopo III Appiani fa costruire il castello del Giove (o Giogo). Caposaldo primario di tutta l'Elba era sicuramente il Volterraio, fortezza pisana del XIII secolo e poi ricostruita ed ampliata dagli Appiani nel XV (forse lo stesso Jacopo III) dalla quale \u00e8 possibile dominare tutta l'isola. Forte di Marciana, rocca di stampo anch'esso pisano ma riedificata nel XVI secolo da Jacopo V Appiani. Analizzando Portoferraio, ci si imbatte nella descrizione di una vera e propria citt\u00e0 murata: sorta nuova per volere di Cosimo I de' Medici nella met\u00e0 del XVI secolo, si costruiscono fortificazioni secondo i dettami delle nuove architetture militare; i forti Stella (sovrastante il mare) e Falcone (a difesa dell'entroterra) presentano bastioni con punte e pianta a stella com'era la consuetudine dell'epoca. Un ulteriore forte, del medesimo periodo e dalle simili caratteristiche, era posto a difesa del porto e denominato Forte della Linguella. Il borgo fortificato, conosciuto dapprima come Cosmopoli, fu definitivamente ceduto alla Toscana dal 1548.\nSulle isole di Montecristo e Pianosa si tent\u00f2 di edificare rocche e presidi ma, vuoi per la loro posizione periferica, vuoi per la scarsezza demografica, tali terre divennero per lunghi periodi covo di pirati e le rocche abbandonate; a Montecristo, (ov' era presente un antico eremo) Iacopo III Appiani edifica negli anni 60 del XV secolo una rocca a difesa dei monaci e dei pochi abitanti residenti; dopo circa un secolo le incursioni della flotta turca di Dragut saccheggeranno l'isola, distruggendo monastero e rocca. Situazione simile a Pianosa: era presente una piccola fortificazione sul lido marittimo a difesa del villaggio ma le continue incursione fecero propendere il Signore di Piombino a richiamare le truppe militari, per non esporle ai continui pericoli che i pirati portavano, lasciando cos\u00ec l'isola al proprio destino.\nGli isolotti nel Canale di Piombino di Cerboli e Palmaiola (sul luogo dell'antico eremo agostiniano) erano dotati di Torri di avvistamento con piccole guarnigioni militari.\nPiombino.\nPiombino, nella sua imponenza militare, aveva un articolato sistema difensivo. La citt\u00e0 era racchiusa dentro una cinta muraria per mare e per terra e, ai punti estremi o sensibili erano presenti fortificazioni: i due poli est-ovest, Castello-Cittadella, nord-sud, Rivellino-Rocchetta. Inoltre nei tratti intermedi era possibile trovare bastioni (come nel caso della Piattaforma terrapienata costruita da Giovanni Camerini nella met\u00e0 del XVI secolo e posta tra il Torrione e la Cittadella). Le porte della citt\u00e0 erano inizialmente quattro (Terra, Mare, Est;Ovest), poi ridotte a due (Terra, Mare). Tra le principali fortificazioni troviamo: la Porta a Terra col Torrione (1212), protetta da un avamposto quadrangolare del XIV secolo al quale nel 1447 Rinaldo Orsini un\u00ec il \"Rivellino\"; il complesso fortificato della Cittadella (ad ovest), voluta negli anni 60 del XV secolo da Jacopo III Appiano e comprendeva il suo palazzo, un edificio per la corte, una cappella gentilizia ed una cisterna, il tutto racchiuso in possenti mura lato terra (con bastioni e torrioni semicircolari aggiunti in seguito su progetto di Leonardo da Vinci) e lato mare (bastioni squadrati nella falesia fino al declinare del mare). La Cittadella era estromessa al resto della citt\u00e0 da un'ulteriore cinta muraria e vi si poteva accedere attraversando un rivellino pentagonale. Sull'altura opposta, ad ovest, trovavamo il castello, un'articolata opera che ha visto sconvolgimenti e trasformazioni nel corso delle epoche. Consta di un torrione duecentesco cui venne aggiunta una cortina muraria il secolo successivo, dopo breve tempo rialzata e trasformata in un cassero, quindi, nella met\u00e0 del XVI secolo, Giovanni Camerini amplia l'area, progettando e costruendo le imponenti fortificazioni della fortezza nelle quali il cassero rimane inglobato: esse, dalla pianta tipica dell'epoca, presentano quattro ampi bastioni a spella e varie cortine murarie sfalsate tra loro e terrapienate. Lato mare, presso lo scalo di Marina o della Tarsinata, era presente la Porta a Mare, squadrato torrione del XIII secolo perpendicolare alle mura e ad esso appoggiato e sottostante la chiesa di Sant' Antimo sotto i Canali. Infine sul polo sud-ovest, il forte della Rocchetta (estremit\u00e0 dell'attuale Piazza Bovio), un cassero duecentesco frutto dell'ampliamento di un torrione dell'XI secolo (forse, addirittura, di fondamenta etrusche)."}
{"id": "2557885", "revid": "59975", "url": "https://it.wikipedia.org/wiki?curid=2557885", "title": "Rhytmeen", "text": ""}
{"id": "2557887", "revid": "111991809", "url": "https://it.wikipedia.org/wiki?curid=2557887", "title": "Rhythmeen", "text": "Rhytmeen \u00e8 un album in studio della band statunitense hard/blues rock ZZ Top, pubblicato nel 1996."}
{"id": "2557889", "revid": "200568", "url": "https://it.wikipedia.org/wiki?curid=2557889", "title": "Ilia Abramovi\u0107 Kan", "text": ""}
{"id": "2557891", "revid": "1305772", "url": "https://it.wikipedia.org/wiki?curid=2557891", "title": "Linda Rhys Vaughn", "text": "Scelta dalla rivista Playboy come playmate del mese di aprile 1982. Il suo paginone centrale \u00e8 stato fotografato da Pompeo Posar e Kerry Morris.\nLa storia di come Linda Rhys divenne una playmate \u00e8 raccontata nel film per la TV \"Ho sposato una playmate\", interpretato da Teri Copley e Tim Daly."}
{"id": "2557892", "revid": "599013", "url": "https://it.wikipedia.org/wiki?curid=2557892", "title": "Miguel V\u00edtor", "text": "Caratteristiche tecniche.\n\u00c8 un difensore centrale.\nCarriera.\nClub.\nGli inizi giovanili e Benfica.\nNato a Torres Vedras, Miguel V\u00edtor inizia a calcare i primi campi da calcio nella squadra locale del Torreense, prima di approdare ad 11 anni al Benfica, con cui entra in prima squadra all'inizio della stagione 2007-2008. A causa degli infortuni dei centrali di difesa Luis\u00e3o e David Luiz, ad agosto 2007 V\u00edtor gioca da titolare l'incontro di campionato contro il Vit\u00f3ria Guimar\u00e3es e il terzo turno preliminare di Champions League contro il Copenaghen.\nIn prestito al Desportivo Aves.\nNel gennaio 2008 viene prestato al Desportivo Aves, in seconda divisione portoghese, insieme al compagno di squadra Romeu Ribeiro. Rimane fino alla fine della stagione, completando sette presenze in campionato.\nTornato al Benfica, gioca due stagioni da comprimario, disputando 18 incontri totali in Primeira Liga e vincendo due Coppe di Lega (2008-2009 e 2009-2010) e un Campionato portoghese (2009-2010).\nLeicester City.\nNel giugno 2010 viene acquistato dal Leicester City, compagine di Championship, dove trova i connazionali Moreno e l'allenatore Paulo Sousa. Il 21 settembre 2010 debutta con la maglia delle \"Foxes\" nel corso del terzo turno di Coppa di Lega vinto 2-1 contro il Portsmouth al Fratton Park. Il 6 novembre segna la sua prima rete in carriera, impattando di testa un cross da calcio d'angolo di Martyn Waghorn, in un incontro di campionato vinto 2-0 sul campo del Barnsley. Il 19 dicembre \u00e8 vittima di uno strappo muscolare durante la partita contro l'Ipswich Town persa dalle \"Foxes\" 0-3. L'infortunio lo costringe ad un allontanamento dai campi di tre mesi. Appena tornato dall'indisposizione, il 12 marzo 2011 \u00e8 autore di una doppietta (la prima della sua carriera) contro lo Scunthorpe (match vinto 3-0). Passa a Leicester una sola stagione, condita da tre reti in 15 presenze.\nRitorno al Benfica.\nNell'estate 2011, dopo l'esperienza in prestito in Inghilterra, ritorna al Benfica, ritagliandosi per\u00f2 pochissimo spazio (soltanto tre gettoni) in tutta la stagione 2011-2012.\nL'anno successivo viene relegato dall'allenatore Jorge Jesus alla squadra riserve degli \"Encarnados\", il . Sul finire dell'annata 2012-2013 rifiuta il rinnovo del contratto e nel maggio 2013 si svincola dal Benfica.\nPAOK.\nIl 24 giugno 2013 firma un contratto col PAOK, in Super League greca. Il 17 agosto 2013, alla prima presenza con i greci, segna la sua prima rete con la nuova maglia, nel corso del match vinto in casa 3-0 contro lo Skoda Xanthi.\nPer tutta la stagione 2014-2015 \u00e8 il titolare fisso della formazione di Salonicco, disputando 33 incontri ufficiali di campionato e contribuendo al terzo posto finale. Dopo un'ulteriore annata tra le file del PAOK, il 10 giugno 2016 viene annunciato che il suo contratto non sar\u00e0 prolungato.\nHapoel Be'er Sheva.\nIl 1\u00ba luglio 2016, da svincolato, viene prelevato a parametro zero dai campioni israeliani in carica dell'Hapoel Be'er Sheva, con i quali il portoghese sottoscrive un contratto triennale. Alla prima stagione in Israele segna tre gol e conquista il campionato 2016-2017 e la Supercoppa 2017. A titolo individuale, riceve il premio di Calciatore dell'anno del campionato d'Israele. Nel novembre 2017 rinnova il contratto con l'Hapoel Be'er Sheva fino al 2021.\nAggiudicato un altro titolo d'Israele (2017-2018), V\u00edtor diventa capitano della squadra e, insieme ai connazionali David Sim\u00e3o e Josu\u00e9 Pesqueira, vince la Coppa d'Israele 2019-2020, superando in finale l'Hapoel Petah Tiqwa.\nNazionale.\nGi\u00e0 convocato per l'under-18 e l'under-19, dal 2008 al 2010 V\u00edtor disputa 16 incontri internazionali con il Portogallo under-21."}
{"id": "2557900", "revid": "964734", "url": "https://it.wikipedia.org/wiki?curid=2557900", "title": "Alfabeto arumeno", "text": "L'alfabeto arumeno \u00e8 l'alfabeto utilizzato per trascrivere i suoni della lingua arumena. \u00c8 basato sull'alfabeto latino, sebbene siano presenti caratteri specifici di quest'alfabeto.\nLa versione attualmente utilizzata \u00e8 stata suggerita nel 1997 al \"Symposium for Standardisation of the Aromanian Writing System\" a Bitola ed \u00e8 stato adottato praticamente da tutte le comunit\u00e0 arumene.\nL'alfabeto.\nL'alfabeto \u00e8 costituito da 34 lettere, 7 delle quali sono digrammi\nStoria.\nPrima dell'adattamento al sistema di scrittura corrente, l'arumeno veniva scritto utilizzando una vasta gamma di sistemi, inclusi l'alfabeto greco e cirillico.\nCon la standardizzazione del rumeno, strettamente collegato con l'arumeno, e con l'apertura di scuole rumene nei Balcani meridionali, l'alfabeto rumeno venne usato per scrivere l'arumeno.\nNegli anni ottanta e novanta, ci fu una nuova spinta per la creazione di un sistema standard di scrittura. Si inizi\u00f2 ad insegnare l'arumeno nelle scuole della Macedonia, dell'Albania e della Romania. Membri di svariate societ\u00e0 arumene nel mondo tengono periodicamente conferenze a distanza di qualche anno, tutte con lo scopo principale di promuovere un alfabeto arumeno standard."}
{"id": "2557901", "revid": "1486428", "url": "https://it.wikipedia.org/wiki?curid=2557901", "title": "Rinaldo Ruatti", "text": "Biografia.\nPer tre anni fece parte della nazionale italiana di bob ottenendo ottimi risultati, ed arrivando nel 1962 a vincere i Campionati mondiali di bob a due e nel 1965 a vincere una medaglia d'argento sempre nei campionati mondiali di bob a due.\nNel 1968 partecip\u00f2 ai X Giochi olimpici invernali sempre nel bob a due, classificandosi al 12\u00ba posto."}
{"id": "2557902", "revid": "2166030", "url": "https://it.wikipedia.org/wiki?curid=2557902", "title": "Badoer (disambigua)", "text": "Badoer (pronuncia: \"Bado\u00e8r\" e non \"B\u00e0doer\") pu\u00f2 riferirsi alla famiglia Badoer, del patriziato veneziano, o alle seguenti persone, di cui alcune appartenenti a tale famiglia:"}
{"id": "2557905", "revid": "1305772", "url": "https://it.wikipedia.org/wiki?curid=2557905", "title": "Ibla (disambigua)", "text": "Citt\u00e0.\nIn Italia.\nNell'antichit\u00e0.\nIbla (italianizzazione di \"Hybla\") \u00e8 il nome dato ad almeno tre colonie fondate in epoca arcaica in Sicilia: \nInformatica.\nIn informatica si definisce Hybla un algoritmo decongestionante TCP."}
{"id": "2557908", "revid": "287204", "url": "https://it.wikipedia.org/wiki?curid=2557908", "title": "Giorgio Alvera", "text": ""}
{"id": "2557909", "revid": "84604", "url": "https://it.wikipedia.org/wiki?curid=2557909", "title": "XXX (ZZ Top)", "text": "XXX \u00e8 un album in studio della band statunitense hard/blues rock ZZ Top, pubblicato nel 1999."}
{"id": "2557911", "revid": "155634", "url": "https://it.wikipedia.org/wiki?curid=2557911", "title": "David Luiz", "text": "Caratteristiche tecniche.\nDifensore centrale completo si distingue per personalit\u00e0 spirito di sacrificio e doti fisiche, che abbinate alla duttilit\u00e0, ne hanno fatto uno dei pi\u00f9 promettenti prospetti nel suo ruolo. Calciatore dal vasto bagaglio tecnico, unisce ottime doti di stopper a una buona fantasia che gli permette di ricoprire svariati ruoli del centrocampo, dal trequartista al mediano. \u00c8 inoltre un buon rigorista e calciatore di punizioni.\nCarriera.\nClub.\nGli esordi.\nCalca sin da bambino le scene del mondo del calcio con la casacca del Vit\u00f3ria. A sedici anni sigla il suo primo da professionista e Ren\u00e9 Sim\u00f5es, allora tecnico della squadra di Salvador de Bahia, non perde tempo a lanciarlo sulla corsia mancina dell'undici iniziale.\nLe prestazioni in campionato gli consentono di partecipare alla spedizione vincente della selezione Under-20 brasiliana nel Sudamericano disputatosi in Paraguay nel 2007 e di convincere gli emissari del Benfica a portarlo all'Est\u00e1dio da Luz per valutarne al meglio i margini di miglioramento.\nViene quindi messo alla prova da Fernando Santos e il giovane conquista un posto da titolare nella difesa bianco-rossa. Le 10 partite giocate in campionato e le 4 presenze in Europa convincono il Benfica ad acquistarne interamente il cartellino. Nella stagione successiva e nel primo scorcio del campionato 2009-2010 forma la coppia difensiva insieme a Luis\u00e3o.\nChelsea.\nIl 31 gennaio 2011 viene acquistato dal Chelsea per 20 milioni pi\u00f9 Nemanja Mati\u0107, valutato cinque milioni, che si trasferisce in Portogallo nel luglio seguente.Con la squadra londinese si aggiudica la Champions League 2011-12, vinta ai rigori contro il Bayern Monaco: nel 2013 conquista invece l'Europa League contro il Benfica, suo ex club. Ha inoltre partecipato a due edizioni consecutive della Supercoppa UEFA, con il Chelsea sconfitto in entrambe le occasioni.\nParis Saint-Germain.\nIl 23 maggio 2014, il PSG annuncia l'ingaggio del brasiliano a partire dal 10 giugno, per una cifra record vicina ai 50 milioni di euro diventando, all'epoca, il difensore pi\u00f9 pagato della storia del calcio. Il 16 agosto esordisce per la prima volta con la maglia del PSG nella gara vinta 2-0 in casa contro il Bastia. Il 30 settembre segna il primo gol con la nuova maglia nella gara di Champions League vinta 3-2 contro il Barcelona. Il 18 gennaio 2015 segna il primo gol in Ligue 1 nella gara vinta 4-2 sull'\u00c9vian TG, segnando il gol dell'1-1. Il 4 marzo segna il primo gol nella competizione Coupe de France nella gara vinta 2-0 contro il Monaco. L'11 marzo segna il gol al minuto '86 del momentaneo 1-1 contro il Chelsea in Champions League. Il suo gol aiuter\u00e0 la squadra a passare ai quarti di finale con il punteggio di 2-2 dopo i tempi supplementari. L'11 aprile vince il suo secondo trofeo con la nuova maglia ovvero la Coupe de la Ligue, non riuscendo per\u00f2 a giocare la finale per un problema alla coscia.\nInizia la nuova stagione da protagonista vincendo per 2-0 la Supercoppa di Francia giocata in Canada contro il Lione, dove regala anche un assist per il gol di Aurier del momentaneo 1-0. Il 29 settembre segna il suo terzo gol in Champions League con la maglia del PSG nella vittoria per 3-0 sul campo dello \u0160achtar di Donec'k. Il 19 gennaio 2016 trova il secondo gol stagionale nella partita di Coupe de France PSG-Tolosa finita 2-1 per i parigini.\nRitorno al Chelsea.\nIl 31 agosto 2016 ritorna a sorpresa al Chelsea per 35 milioni di euro, club con il quale il 29 maggio 2019 vince l'Europa League 2018-2019, battendo in finale l'Arsenal (4-1)\nArsenal.\nL'8 agosto 2019 si trasferisce a titolo definitivo proprio all'Arsenal per 9 milioni di euro. Il 6 ottobre 2019 segna il suo primo gol con i \"Gunners\" nella vittoria per 1-0 contro il . Con i \"gunners\" in due stagioni vince la FA Cup 2019-2020 e la Community Shield e mette insieme 73 presenze e 4 gol. Il 3 giugno 2021 il club annuncia che non rinnover\u00e0 il contratto a David Luiz.\nFlamengo.\nIl 13 settembre David Luiz passa a titolo definitivo al Flamengo.\nNazionale.\nEsordisce con la nazionale il 10 agosto 2010, nell'amichevole contro gli . Dopo aver vinto la FIFA Confederations Cup 2013, viene convocato per il Mondiale 2014, dove gioca da titolare nelle file della nazionale brasiliana. In occasione degli ottavi di finale contro il mette a segno la sua prima rete in verdeoro, ripetendosi nei quarti di finale contro la Colombia, dove sigla il 2-0 al 69' con una punizione dai 30 metri, contribuendo alla qualificazione della squadra di casa per le semifinali contro la Germania.\nNella semifinale contro i tedeschi, conclusasi con la sconfitta per 7-1 della Sele\u00e7ao, David Luiz indossa la fascia di capitano dei verdeoro, data la squalifica di Thiago Silva. Termina la competizione casalinga al quarto posto dopo la sconfitta per 3-0 nella \"finalina\" con i Paesi Bassi.\nStatistiche.\nPresenze e reti nei club.\n\"Statistiche aggiornate al 18 novembre 2021.\""}
{"id": "2557912", "revid": "1305772", "url": "https://it.wikipedia.org/wiki?curid=2557912", "title": "Party in the U.S.A.", "text": "Party in the U.S.A. \u00e8 un singolo pop della cantante statunitense Miley Cyrus pubblicato l'11 agosto 2009. Il 7 dicembre 2020 \u00e8 stato certificato disco di diamante negli Stati Uniti.\nDescrizione.\nScritta da Jessie J, Dr. Luke e Claude Kelly e prodotta da Dr. Luke, \u00e8 stata pubblicata come singolo e poi anche nell'EP \"The Time of Our Lives\", servito anche come promozione per i suoi abiti nella linea Walmart con Max Azria. Il brano inizialmente era scritto da Jessie J per il suo debutto, ma essa rifiut\u00f2 l'idea non considerandola una canzone adatta per farla esplodere. Allora il brano venne successivamente proposto alla Cyrus che accett\u00f2 apportando lievi modifiche al testo, trasformando il cambiamento di vita di Jessie J, (trasferitasi in quei tempi dal Regno Unito negli Stati Uniti) nell'esperienza a Los Angeles della Cyrus. La canzone \u00e8 stata programmata per essere mandata in onda alla radio dapprima il 3 agosto 2009, ma la data di uscita \u00e8 stata poi cambiata al 29 luglio a seguito di una perdita di informazioni illegali su Internet. \"Party in the U.S.A.\" \u00e8 una canzone che ha caratteristiche di primo piano dance pop. Il testo della canzone (nel quale vengono pi\u00f9 volte citati i cantanti Jay-Z e Britney Spears) si riferisce al cambiamento di vita di Miley Cyrus all'inizio della sua carriera, infatti si \u00e8 dovuta trasferire da Nashville, Tennessee, a Los Angeles, California per iniziare a registrare \"Hannah Montana\".\nLa canzone \u00e8 diventata il maggior successo di sempre di Miley Cyrus: negli Stati Uniti arriva alla posizione numero uno della Hot Digital Songs rimanendo nella classifica per 30 settimane, ed \u00e8 il brano della Hollywood Records pi\u00f9 venduto e quello ad aver raggiunto la posizione pi\u00f9 alta nelle classifiche americane. A livello mondiale riesce a vendere pi\u00f9 di 8.000.000 diventando la 20\u00aa canzone pi\u00f9 venduta di sempre su iTunes.\nIl brano \u00e8 il primo vero successo di Jessie J come cantautrice. Il video del brano \u00e8 uno di quelli che hanno ottenuto la certificazione Vevo ed \u00e8, inoltre, il pi\u00f9 visualizzato tra quelli della Hollywood Records.\nPromozione.\nMiley Cyrus ha eseguito la canzone dal vivo in molti luoghi diversi. La sua performance ai Teen Choice Awards 2009 ha suscitato molte polemiche, in quanto i critici hanno sostenuto che la performance \u00e8 stata di natura sessuale e inadeguata per una manifestazione giovanile a causa dell'uso di un palo da lap dance da parte di Miley Cyrus. Altri hanno difeso la Cyrus, notando che ha vinto 6 (4 grazie al personaggio di Hannah Montana) premi quella sera. \u00c8 stata eseguita anche durante il \"Bangerz Tour\" del 2014."}
{"id": "2557918", "revid": "287204", "url": "https://it.wikipedia.org/wiki?curid=2557918", "title": "Internazionali d'Italia 1992", "text": "Gli Internazionali d'Italia 1992 sono stati un torneo di tennis giocato sulla terra rossa.\n\u00c8 stata la 49\u00aa edizione degli Internazionali d'Italia, che fa parte della categoria ATP Super 9 nell'ambito dell'ATP Tour 1992,\ne della Tier I nell'ambito del WTA Tour 1992.\nSia che il torneo maschile che quello femminile si sono giocati al Foro Italico di Roma in Italia.\nCampioni.\nSingolare maschile.\n Jim Courier ha battuto in finale Carlos Costa, 7\u20136 (3), 6\u20130, 6\u20134\nSingolare femminile.\n Gabriela Sabatini ha battuto in finale Monica Seles, 7\u20135, 6\u20134\nDoppio maschile.\n Jakob Hlasek / Marc Rosset hanno battuto in finale Wayne Ferreira / Mark Kratzmann, 6\u20134, 3\u20136, 6\u20131\nDoppio femminile.\n Monica Seles / Helena Sukov\u00e1 hanno battuto in finale Katerina Maleeva / Barbara Rittner, 6\u20131, 6\u20132"}
{"id": "2557922", "revid": "111073634", "url": "https://it.wikipedia.org/wiki?curid=2557922", "title": "Guglielmo Scheibmeier", "text": "Biografia.\nVinse la medaglia d'oro nel bob a due ai campionati mondiali di Cortina d'Ampezzo 1954, in coppia con Andrea Zambelli."}
{"id": "2557923", "revid": "33689", "url": "https://it.wikipedia.org/wiki?curid=2557923", "title": "Kru\u0161evo (citt\u00e0)", "text": ""}
{"id": "2557927", "revid": "1543377", "url": "https://it.wikipedia.org/wiki?curid=2557927", "title": "Sociedad Deportiva Indautxu", "text": "La Sociedad Deportiva Indautxu, un tempo chiamato anche Indauchu, \u00e8 una societ\u00e0 calcistica con sede nell'omonimo quartiere a Bilbao, nei Paesi Baschi, in Spagna. Gioca nella \"Divisi\u00f3n de Honor\", il quinto livello del campionato spagnolo.\nNonostante attualmente sia relegato nelle categorie regionali dei Paesi Baschi, \u00e8 considerato un club storico del calcio spagnolo, in quanto ha numerosi trascorsi nelle categorie nazionali, nelle quali ha militato fino alla stagione 2005-2006.\nOltre al calcio, il club promuove altri sport quali boxe e nuoto.\nCollegamenti esterni.\n Sito ufficiale"}
{"id": "2557929", "revid": "110157", "url": "https://it.wikipedia.org/wiki?curid=2557929", "title": "Mescalero (album)", "text": "Mescalero \u00e8 un album in studio della band statunitense hard/blues rock ZZ Top, pubblicato nel 2003."}
{"id": "2557930", "revid": "339392", "url": "https://it.wikipedia.org/wiki?curid=2557930", "title": "Len Tao", "text": ""}
{"id": "2557944", "revid": "1305772", "url": "https://it.wikipedia.org/wiki?curid=2557944", "title": "Mescalero", "text": ""}
{"id": "2557949", "revid": "486946", "url": "https://it.wikipedia.org/wiki?curid=2557949", "title": "Lipton International Players Championships", "text": ""}
{"id": "2557955", "revid": "1486428", "url": "https://it.wikipedia.org/wiki?curid=2557955", "title": "Serafino Stefani", "text": "Arruolatosi nella Legione straniera francese, prese parte alle missioni di guerra in Algeria e in Indocina. Attualmente vive Cortina."}
{"id": "2557956", "revid": "1442080", "url": "https://it.wikipedia.org/wiki?curid=2557956", "title": "Internazionali d'Italia 1992 - Singolare maschile", "text": "Il singolare degli Internazionali d'Italia 1992 \u00e8 stato un torneo di tennis facente parte dell'ATP Tour.\nJim Courier ha battuto in finale Carlos Costa 7-6 (7-3), 6-0, 6-4."}
{"id": "2557962", "revid": "767487", "url": "https://it.wikipedia.org/wiki?curid=2557962", "title": "Victor Sim\u00f5es", "text": "Carriera.\nNel 2015 viene ingaggiato dal Goa che milita nella Indian Super League ma a seguito di un infortunio alla gamba ritorna in Brasile senza mai scendere in campo."}
{"id": "2557970", "revid": "729019", "url": "https://it.wikipedia.org/wiki?curid=2557970", "title": "Lorraine 37L", "text": "Il Lorraine 37L o Tracteur de ravitaillement pour chars 1937 Long (dal francese \"trattore per rifornimento carri armati\") era un veicolo corazzato cingolato leggero sviluppato nel periodo tra le due guerre mondiali dalla Lorraine-Dietrich sulla base di un requisito dell'Esercito Francese dell'aprile 1936 per un veicolo da rifornimento carburanti completamente corazzato, da usare per il supporto in prima linea delle unit\u00e0 corazzate. Il prototipo venne realizzato nel 1937 e la produzione inizi\u00f2 nel 1939. In questo periodo sullo stesso chassis vennero progettati un veicolo trasporto truppe ed un cacciacarri. Equipaggiando principalmente le grandi unit\u00e0 di fanteria meccanizzata francese, il veicolo trov\u00f2 vasto impiego durante la campagna di Francia del 1940. Dopo la resa della Francia, la produzione clandestina continu\u00f2 nella Francia di Vichy, culminata nella realizzazione dopo la liberazione di un piccolo mezzo corazzato da combattimento, che port\u00f2, al 1945, la produzione totale a 630 esemplari. La Germania nazista inizialmente riutilizz\u00f2 i mezzi di preda bellica nel loro ruolo di trasporto ed in seguito, grazie al sistema di sospensioni particolarmente affidabile, ne ricostru\u00ec parecchi come cacciacarri Marder I o come semoventi d'artiglieria.\nStoria.\nSviluppo.\nNel 1934 venne assegnato l'ordine per progettare un veicolo per il rifornimento di munizioni in grado di aumentare il raggio operativo delle unit\u00e0 indipendenti di carri armati. Lo stesso anno, il Renault 36R venne selezionato per ulteriori sviluppi. Ne vennero ordinati trecento esemplari a partire dal 1938. Il trattore era soltanto parzialmente corazzato e il 17 aprile 1936 venne redatto un nuovo elenco di specifiche e venne progettata una versione completamente corazzata in grado di consegnare combustibile e munizioni ai carri armati durante il combattimento sulla linea del fronte.\nAll'inizio del 1937 il progetto della Lorraine era pronto. Esso era una versione allungata di un altro modello di veicolo portamunizioni proposto come rimpiazzo della Renault UE. In febbraio 1937, la \"Commission de Vincennes\", responsabile del mat\u00e9riel militare, venne incaricata di testare il prototipo e di completare le valutazioni entro il 1\u00ba novembre dello stesso anno. Il prototipo venne consegnato solo il 9 luglio e testato a partire dal 4 agosto. Anche se il veicolo raggiunse una velocit\u00e0 massima di 30\u00a0km/h, questa croll\u00f2 ad una inaccettabile di 22,8\u00a0km/h quando venne agganciato il rimorchio a pieno carico. Il prototipo fu rimandato in fabbrica; dopo l'installazione di un motore pi\u00f9 potente e di una frizione irrobustita, esso venne nuovamente sottoposto alle prove sul campo tra il 22 ed il 29 ottobre, raggiungendo ora i desiderati 35\u00a0km/h.\nProduzione.\nLa commissione approv\u00f2 il modello Lorraine alla fine del 1937, impressionata particolarmente dalla robustezza del treno di rotolamento. Nel settembre 1939 venne deciso quindi di riservare l'intera capacit\u00e0 produttiva di sospensioni Lorraine per questo mezzo; ci\u00f2 significava che la versione pi\u00f9 piccola destinata a sostituire la Renault UE, anche se favorita tra gli altri candidati, non sarebbe entrata in produzione; infatti un primo ordine per 100 di questi mezzi venne convertito in un ordine per altrettanti veicoli del tipo pi\u00f9 grande.\nNel 1939 vennero emessi tre ordini, rispettivamente per 78, 100 ed altri 100 esemplari di questo nuovo \"Tracteur de ravitaillement pour chars 1937 L\" (\"TRC 37L\"). Nel 1939, poco prima dell'inizio della guerra, seguirono un quarto ordine per 100 mezzi e poi un quinto per altri 74, ai quali si aggiunse la conversione del suddetto ordine originariamente di 100 piccole cingolette, per un totale di 552 \"Lorraine 37L\". Il primo veicolo venne consegnato dall'azienda produttrice l'11 gennaio 1939; entro il 1\u00ba settembre dello stesso anno furono consegnati 212 esemplari.\nDopo lo scoppio della guerra, l'ambizioso piano di espansione del numero di divisioni corazzate comport\u00f2 l'aumento degli ordinativi a 1.012 mezzi Lorraine. Il rateo di produzione fu portato a 50 mezzi al mese, poi salito a 70. Per soddisfare queste richieste venne aperta una seconda linea di produzione presso le officine Fouga di B\u00e9zier, dalle quali sarebbero dovuti uscire inizialmente 20 poi 30 mezzi al mese. In realt\u00e0 queste quote non vennero mai raggiunte; per esempio entrambe le aziende consegnarono 20 mezzi a gennaio 1940 e 32 a maggio. Il 26 maggio erano stati consegnati da entrambe le fabbriche 432 mezzi su 440 terminati. Il totale della produzione stimato al 25 giugno 1940, data della fine della campagna di Francia, \u00e8 di 480 mezzi.\nTecnica.\nDerivando dal progetto di una \"chenillette\", la \"Lorraine 37L\" era un mezzo piuttosto piccolo, largo solo 1,57 m. Le dimensioni richieste dalle forze armate vennero raggiunte allungando lo scafo a 4,22 m e questo ne rendeva la linea vistosamente allungata. Mancando di torretta o sovrastrutture, l'altezza era contenuta a soli 1,215 m. Le piccole dimensioni, unite alla corazzatura leggera (9\u00a0mm per le piastre verticali, 6\u00a0mm per fondo e tettuccio e 12 per la piastra frontale in fusione), contenevano il peso a sole 5,24 t a vuoto, oltre alle 1,2 t del rimorchio.\nRispetto al peso contenuto del mezzo, le sospensioni erano relativamente robuste ed eccezionalmente affidabili rispetto ad altri treni di rotolamento adottati da altri corazzati francesi del tempo, spesso troppo complicati o fragili. Le sei grandi ruote portanti, divise su tre carrelli, garantivano una bassa pressione specifica sul terreno ed un'ottima distribuzione dei pesi. L'ampia escursione verticale di ogni carrello era controllata da balestre invertite, posizionate immediatamente sotto la corsa superiore del cingolo. I cingoli erano larghi 22\u00a0cm. Il treno di rotolamento era completato dalla ruota motrice anteriore, da quella di rinvio posteriore e da quattro rulli reggicingolo. I due membri d'equipaggio (il pilota sulla sinistraI sedevano in un compartimento anteriore ed erano separati dal motore; l'accesso al vano avveniva da due larghi portelli orizzontali: quello inferiore, incernierato anteriormente, era una prosecuzione della piastra frontale; quello superiore, dotato di feritoie di guida, era incernierato superiormente e poteva essere ribaltato all'indietro per consentire l'accesso o per la guida in zone non di combattimento.\nIl vano motore, in posizione centrale, era separato da quello del conduttore da una paratia. Il tubo di scappamento ed il silenziatore si prolungavano sul lato sinistro del veicolo, protetto da una copertura blindata. Tutti i veicoli di serie erano motorizzati con un esacilindrico Delahaye Type 135 da 3,556 l, erogante 70 hp a 2.800 giri/minuto. La capacit\u00e0 di guado era di 60\u00a0cm, la trincea superabile di 130\u00a0cm, la pendenza del 50%. La capacit\u00e0 di carburante era di 144 l, che consentivano un'autonomia di 137\u00a0km.\nNella parte posteriore dello scafo era posizionato il cassone per il trasporto delle munizioni, con una portata di 810\u00a0kg, che portava la massa a pieno carico del veicolo a 6,05 t. Come la Renault UE, la \"TRC 37L\" era dotata di un rimorchio blindato cingolato, a quattro ruote, usato per trasportare un serbatoio di 565 l di carburante per carri; la portata massima era di 690\u00a0kg, il peso a pieno carico del rimorchio di 1890\u00a0kg, per una portata totale tra trattore e rimorchio di 1,5 t di carico. La lunghezza del complesso trattore-rimorchio era di 6,9 m. Il rimorchio trasportava anche una pompa per carburante Vulcano e casse di stivaggio per olio lubrificante, grasso, acqua ed attrezzature per la manutenzione.\nRuolo tattico ed impiego operativo.\nNel 1939 la \"Lorraine 37L\" venne gradualmente introdotta nelle unit\u00e0 di supporto e rifornimento dei battaglioni carri. Questo coincise con un cambiamento della dottrina tattica nell'impiego dei corazzati. Nei primi anni trenta la dottrina francese favoriva la messa in campo di profonde linee difensive per contrastare le infiltrazioni di fanteria e bloccare l'assalto nemico prima che potesse svilupparsi in manovre a larga scala, nelle quali i francesi temevano di essere meno portati rispetto all'avversario tedesco. Aspettandosi che il possibile nemico si sarebbe difeso allo stesso modo, le unit\u00e0 corazzate di fanteria francesi si preoccupavano di come sfondare simili profonde cinture difensive, enfatizzando la stretta cooperazione con la fanteria appiedata. Molta meno attenzione veniva posta alla fase successiva: l'accerchiamento delle forze avversarie.\nLa situazione mut\u00f2 alla fine degli anni trenta. Avendo acquisito un considerevole numero di moderni carri ben protetti, la fanteria confidava ora, di poter sfondare le linee nemiche, con un adeguato supporto aereo e di artiglieria nell'ambito di una tattica coordinata. Allo stesso tempo la situazione politica rendeva probabile la necessit\u00e0 di offensive a largo raggio per piegare la Germania. Anche se pochi ufficiali sostenevano la creazione di divisioni corazzate capaci di eseguire sia lo sfondamento che la successiva fase strategica (proposta che richiedeva personale addestrato in numeri semplicemente non disponibili), tutti avevano compreso che la massa di manovra di carri, dopo aver sfondato le linee nemiche, avrebbero immediatamente dovuto accerchiare le posizioni difensive avversarie e contenere il contrattacco delle riserve nemiche, pena la perdita dello slancio dell'attacco e la prematura chiusura delle brecce attraverso le quali le divisioni motorizzate e di cavalleria corazzata avrebbero dovuto lanciarsi per occupare rapidamente le posizioni chiave strategiche. Tuttavia, questa teoria poneva seri problemi logistici: gli autocarri non erano capaci di seguire da vicino i carri sul campo di battaglia. La procedura prescritta per il rifornimento prevedeva che i carri armati tornassero alle posizioni di partenza per essere ricondizionati; mentre questo era praticabile nelle precedenti guerre con i loro lunghi tempi di operazione, risultava invece inaccettabile nel moderno contesto bellico. I carri dovevano essere riforniti direttamente sul campo per riprendere la loro avanzata il pi\u00f9 presto possibile. Si rese cos\u00ec necessario un veicolo da rifornimento cingolato, capace di operare su terreni sconnessi tra crateri e trincee, e corazzato contro frammenti di granata, dato che il settore di sfondamento probabilmente sarebbe nel raggio del tiro concentrato delle artiglierie nemiche. Il nuovo mezzo era destinato sia alle unit\u00e0 corazzate di fanteria che a quelle di cavalleria. Ad ogni battaglione carri di fanteria (\"Bataillon de chars de combat\", BCC) indipendente vennero assegnate in organico 12 trattori \"Lorraine\": quattro per il plotone di supporto di ognuna delle tre compagnie carri. I BCC dipendenti invece dalle divisioni corazzate ed equipaggiati con Char B1 o B1bis ricevevano invece 27 \"TRC 37L\": ognuna delle tre compagnie disponeva di 6 trattori nel proprio plotone di supporto, pi\u00f9 un altro esemplare per ognuno dei tre plotoni carri. Questa dotazione extra doveva compensare il grande consumo di carburante da parte di questo tipo di carro, i quali, oltre ad essere semplicemente pi\u00f9 grandi e pesanti, avevano anche minore autonomia. Ogni gruppo di tre carri (livello di plotone) disponeva quindi del proprio cingolato da rifornimento.\nQuando, durante la campagna di Francia, vennero costituite compagnie carri indipendenti, ognuna ricevette 4 trattori \"Lorraine\", 8 se l'unit\u00e0 schierava i Char B1 bis. Tuttavia, i battaglioni di vecchi Renault FT disponevano di semplici autocarri per il rifornimento. Il \"TRC 37L\" non era invece diffuso nelle colonie; ma quando in giugno il 67e BCC, equipaggiato con carri D1, venne inviato in Tunisia, venne dotato di questi mezzi.\nNella cavalleria, ogni squadrone di 20 carri disponeva di tre trattori Lorraine, per un totale di 24 per ogni divisione meccanizzata leggera (\"Division l\u00e9g\u00e8re m\u00e9canique\", DLM). Le unit\u00e0 montate su AMR 35 o Panhard 178 usavano autocarri, poich\u00e9 il trattore era considerato non abbastanza veloce. Venne proposto di rimediare installando un motore pi\u00f9 potente, per portare la velocit\u00e0 a 50\u00a0km/h. Le divisioni di cavalleria leggera (\"Division l\u00e9g\u00e8re de cavalerie\", DLC) e le divisioni di fanteria meccanizzata non avevano invece in dotazione il \"Lorraine 37L\".\nIn pratica i veicoli di rifornimento si muovevano sulla rete stradale ed incontravano i carri in punti di rendez-vous prestabiliti. Il rifornimento era relativamente rapido, grazie alle pompe Vulcano che teoricamente pompavano 565 l in 15 minuti. Per completare il rifornimento di un carro pesante normalmente erano necessari tra i 40 ed i 60 minuti. I serbatoi sui rimorchi dei trattori venivano poi riempiti dagli autocarri della compagnia di supporto, ognuno con 3.600 litri di benzina; la compagnia a sua volta si riforniva presso i magazzini di battaglione, spostati su autocarri in fusti da 50 litri. Questa procedura di distribuzione assicurava un sufficiente flusso di carburante a livello tattico, ma era troppo macchinoso a livello strategico: in caso di lunghi spostamenti su strada, i carri venivano riforniti direttamente dagli autocarri.\nQuando inizi\u00f2 l'invasione tedesca il 10 maggio 1940, le unit\u00e0 carri francesi avevano in organico una forza totale di 606 \"Lorraine 37L\"; i numeri prodotti erano largamente insufficienti a coprire l'organico previsto. Circa un terzo delle unit\u00e0 dovette fare a meno del trattore. Lo Stato maggiore generale decise di aumentare della met\u00e0 la dotazione di trattori della \"1e\" e della \"2 Division cuirass\u00e9e\" (DCR); queste unit\u00e0 erano state assegnate come riserva in caso di un atteso tentativo tedesco di sfondamento presso Gembloux e la ridotta autonomia dei loro Char B1bis preoccupava gli alti comandi. Per reperire i mezzi necessari, la \"3e DCR\" in via di costituzione trasfer\u00ec i suoi 12 trattori alla \"1e\".. Ironicamente, lo sfondamento tedesco avvenne a Sedan ed a contrastare l'avanzata dei Panzer venne inviata proprio la \"3e DCR\" e, nonostante il grande numero di \"Lorraine 37L\" da rifornimento in dotazione, la \"1e DCR\" venne sorpresa il 15 maggio dalla 7. Panzer-Division proprio mentre effettuava il rifornimento.\nDurante la campagna gli equipaggi dei trattori ravvisarono subito la necessit\u00e0 di un armamento di bordo ed improvvisarono sul campo sostegni per mitragliatrici a bordo dei propri mezzi.\nDerivati francesi.\nIl primo derivato del \"TRC 37L\" fu un veicolo trasporto truppe corazzato, la \"Voiture blind\u00e9e de chasseurs port\u00e9s 38L\" o \"VBCP 38L\". Come il predecessore, anche il \"Lorraine 38L\" era equipaggiato di un rimorchio cingolato corazzato. La portata totale del mezzo era di 12 uomini: conduttore e capocarro nel vano di guida, 4 fanti nel vano di carico e 6 fanti nel rimorchio. Con circa 150 mezzi consegnati entro il 25 giugno 1940, l'esercito francese fu cos\u00ec l'unico tra quelli impegnati nella battaglia di Francia a schierare trasporti truppe interamente cingolati. I mezzi erano destinati al \"Bataillon de Chasseurs Port\u00e9s\" in organico ad ogni DCR.\nVenne realizzato anche un modello migliorato, il \"VBCP 39L\", creato ingrandendo il vano di carico in modo da ospitare 8 passeggeri. Questo modello era privo di rimorchio ed i 10 passeggeri totali erano trasportati tutti nello scafo. Il nuovo pi\u00f9 spazioso vano, sempre a cielo aperto, era ricavato innalzando le fiancate ed il tettuccio del mezzo e prolungando la piastra frontale inclinata; la configurazione generale ricorda molto quella dei corrispondenti veicoli postbellici (come il M113). Vennero ordinati 200 \"VBCP 39L\", nessuno dei quali consegnato entro la fine delle ostilit\u00e0 in giugno 1940. Dal veicolo vennero estrapolate alcune varianti sperimentali, come il cacciacarri (\"Chasseur de Chars Lorraine\") armato con cannone da 47 mm SA 37 e dei carri comando.\nProduzione di Vichy.\nTra il 1939 ed il 1940 la produzione dei \"Lorraine 37L\" era localizzata nelle officine Lorraine-Dietrich di Lun\u00e9ville. All'inizio del 1939 si decise di realizzare una fabbrica in una localit\u00e0 pi\u00f9 meridionale, meno vulnerabile ad eventuali bombardamenti tedeschi, a Bagn\u00e8res-de-Bigorre. Da questi Atelier de Bagn\u00e9res non usc\u00ec nessun mezzo prima dell'armistizio, ma ricadde, come l'altro stabilimento produttore del mezzo della Fouga, nel territorio della Francia di Vichy, non occupato dalla Wehrmacht. La produzione continu\u00f2 a basso ritmo dopo il giugno 1940 per un totale di 150 veicoli, anche se ufficialmente non per uso militare. Alcuni di questi mezzi avevano uno scafo accorciato, con treno di rotolamento ridotto a due carrelli per lato. I trattori Lorraine vennero estesamente utilizzati nel settore forestale e delle costruzioni; in realt\u00e0 si trattava di mezzi corazzati clandestini, facilmente ricostruibili per il combattimento in caso di necessit\u00e0: la AMX infatti produsse segretamente scafi corazzate per questi veicoli, che vennero immagazzinate. Questo mezzo venne chiamato Tracteur Lorraine 37L 44. Dopo l'occupazione del sud da parte delle truppe tedesche nel novembre 1942, molti di questi scafi vennero nascosti. Nella primavera del 1944 la resistenza francese attacc\u00f2 gli stabilimenti di Bagn\u00e8res su ordine di Londra, poich\u00e9 gli Alleati ritenevano che vi si producessero veicoli per la Germania. Per prevenire nuovi attacchi, la Lorraine inform\u00f2 la resistenza della produzione clandestina, promettendo di armare i mezzi esistenti ad uso dei partigiani stessi. I primi 20 di questi \"37L 44\" vennero consegnati nel gennaio 1945, dopo la liberazione, e la fabbrica continu\u00f2 a modificare i mezzi esistenti per tutta la durata della guerra, al ritmo di 20 al mese, spesso introducendo una sovrastruttura corazzata armata di mitragliatrice leggera o pesante, sulla parte anteriore o su quella posteriore dello scafo.\nServizio con la Wehrmacht.\nNel 1940, dopo la caduta della Francia, circa 360 di essi vennero lasciati di scorta fino al 1942, quando i tedeschi decisero di realizzare dei \"veicoli di ripiego\" con i Lorraine Schlepper(f) di preda bellica. I tedeschi infatti non avevano un prodotto similare ed i Lorraine soddisfecero quindi il requisito per un veicolo di supporto completamente cingolato. A questo seguirono delle versioni armate come semoventi d'artiglieria. La Wehrmacht realizz\u00f2 nel tempo:"}
{"id": "2557971", "revid": "278830", "url": "https://it.wikipedia.org/wiki?curid=2557971", "title": "Cathy Larmouth", "text": " \u00c8 nota soprattutto per essere stata una delle Playmate di \"Playboy\".\nBiografia.\nCathy Larmouth, californiana di nascita, era di origini inglesi, francesi e indiane Mohawk. Nel 1981 \u00e8 apparsa sulla rivista \"Playboy\" come Playmate del mese di giugno.\nIl suo paginone centrale \u00e8 stato curato dal fotografo glamour Ken Marcus.\nDopo la sua comparsa nella rivista fece l'insegnante supplente, abbandon\u00f2 completamente la vita pubblica. Si sa ben poco di lei e le sue foto (a parte quelle del giugno 1981) sono molto rare. Aveva il cuore malato e cagionevole di salute.\nLa Larmouth \u00e8 morta il 4 gennaio 2007 all'et\u00e0 di 53 a causa di un attacco cardiaco . Le sono sopravvissute due figlie."}
{"id": "2557975", "revid": "599013", "url": "https://it.wikipedia.org/wiki?curid=2557975", "title": "Albino Zambelli", "text": "Carriera agonistica.\nNel 1978 consegue il brevetto di pilota e inizia l'attivit\u00e0 con il Bob Club Cortina. Si ritirer\u00e0 nel 1986\nNazionale.\nNel 1981 entra a far parte della nazionale italiana di bob e disputa i campionati europei di Cortina d'Ampezzo ed ai campionati mondiali di St. Moritz, non ottenendo per\u00f2 grandi risultati.\nCampionati italiani.\nConquista in totale sei podi nei campionati italiani di bob:"}
{"id": "2557976", "revid": "228587", "url": "https://it.wikipedia.org/wiki?curid=2557976", "title": "A Boy Named Goo", "text": "A Boy Named Goo \u00e8 il quinto album del gruppo rock statunitense Goo Goo Dolls.\nIl disco.\nIl disco, \u00e8 l'ultimo album che vede alla batteria George Tutuska sostituito, poco prima della pubblicazione dell'album, da Mike Malinin. Questo \u00e8 il primo album in cui non sono presenti 14 tracce ed \u00e8 stato pubblicato in due versioni. A causa dell'uscita dal gruppo di George Tutuska, la canzone \"Stand Alone\", scritta appunto dal precedente batterista, \u00e8 stata pubblicata solo nella prima versione dell'album, mentre nella seconda versione sono state aggiunte le due cover \"Disconnected\" dei The Enemies e \"Slave Girl\" dei Lime Spiders. Inoltre la canzone \"Someday\" \u00e8 stata rinominata \"Ain't That Unusual\". La canzone \"Name\" \u00e8 ritenuta una delle prime hit della band."}
{"id": "2557978", "revid": "1573940", "url": "https://it.wikipedia.org/wiki?curid=2557978", "title": "Deaikei", "text": " \u00e8 il terzo ed ultimo singolo della band visual kei giapponese \u3010FIGURe;\u3011, pubblicato il 22 marzo 2005 dalla TUXEDO PRODUCTION.\nIl disco.\n\"http://www.deaikei.com\" \u00e8 la terza uscita discografia dei \u3010FIGURe;\u3011, band creatasi dopo lo scioglimento dei Du\u00e9 le quartz, ed \u00e8 stata venduta esclusivamente in occasione del concerto tenutosi allo Shibuya O-WEST il 22 marzo 2005. La title track \u00e8 stata pubblicata anche nella compilation \"CANNONBALL vol.2\".\nIl titolo della canzone si riferisce ad un sito web d'incontri a scopo relazionale.\nTracce.\nTutti i brani sono testo e musica di Sakito.&lt;br&gt;\nDopo il titolo \u00e8 indicata fra parentesi \"()\" la grafia originale del titolo."}
{"id": "2557980", "revid": "1573940", "url": "https://it.wikipedia.org/wiki?curid=2557980", "title": "Anthepiscopus", "text": "Anthepiscopus , \u00e8 un genere di insetti dell'ordine dei Ditteri (Brachycera: Muscomorpha). Inquadrato nella superfamiglia degli Empidoidea, comprende 12 specie distribuite fra il Nordamerica, l'Europa e l'Australia.\nIl genere, affine a \"Iteaphila\", comprende insetti che allo stadio adulto hanno un regime dietetico glicifago e si nutrono di nettare. Morfologicamente si differenzia dagli \"Iteaphila\" per il ramo R4+5 della radio indiviso.\nSistematica e filogenesi.\nStoricamente, il genere era compreso nella famiglia degli Empididae. Questo inquadramento sistematico \u00e8 ancora oggi considerato da diversi Autori, ma alla luce della riscontrata natura parafiletica degli Empididae \"sensu lato\", la collocazione di \"Anthepiscopus\" rientra nell'ambito del quadro di incertezze relative ad alcuni gruppi di generi della superfamiglia Empidoidea.\nChv\u00e1la (1976) defin\u00ec, nell'ambito degli Empididae, la sottofamiglia Oreogetoninae, includendovi \"Anthepiscopus\" e altri generi. Questo inquadramento sistematico \u00e8 ancora oggi sostenuto dall'Autore. Sinclair &amp; Cumming (2006), analizzando le relazioni filogenetiche nell'ambito degli Empidoidea, hanno scorporato la famiglia degli Empididae \"sensu Chv\u00e1la\" separandone alcuni gruppi sistematici. Nel caso specifico sottolineano il carattere polifiletico degli Oreogetoninae e vi individuano una delle cause che rendono parafiletica la famiglia degli Empididae. Nella loro proposta di classificazione degli Empidoidea, Sinclair &amp; Cumming separano il genere \"Anthepiscopus\", mettendolo in stretta relazione filogenetica con il genere \"Iteaphila\", anch'esso appartenente agli Oreogetoninae \"sensu Chv\u00e1la\". Il raggruppamento \"Iteaphila\"+\"Anthepiscopus\", denominato da Sinclair &amp; Cumming \"Iteaphila group\", non ha carattere tassonomico e viene collocato come \"incertae sedis\" nell'ambito della superfamiglia Empidoidea. L'inquadramento sistematico come \"incertae sedis\" \u00e8 adottato da diverse fonti, per lo pi\u00f9 extraeuropee, fra cui il \"BioSystematic Database of World Diptera\" e i cataloghi che ad esso fanno riferimento. I cataloghi europei fanno invece sostanziale riferimento all'inquadramento storico, includendo \"Anthepiscopus\" fra gli Empididae.\nSono state descritte 12 specie:\nDistribuzione.\nIl genere \u00e8 rappresentato prevalentemente nella regione neartica, ad eccezione di \"A. antipodus\", segnalato in Australia e altre quattro specie segnalate nel Paleartico occidentale.\nIn Europa sono segnalate le quattro specie paleartiche: \"A. caelebs\", \"A. oedalinus\", \"A. ribesii\" e \"A. zontaki\". Di queste sono segnalate in Italia, limitatamente al Nord, le specie \"A. caelebs\" e \"A. ribesii\"."}
{"id": "2557985", "revid": "767487", "url": "https://it.wikipedia.org/wiki?curid=2557985", "title": "Ciro Henrique Alves Ferreira e Silva", "text": "Carriera.\nClub.\nCiro ha iniziato la propria carriera calcistica con lo Sport Recife. Dopo 48 presenze e 16 gol, il 16 giugno 2011 si trasferisce con la formula del prestito biennale al Fluminense. Dopo 14 presenze e soli due gol viene annullato il prestito e nel 2012 passa ancora in prestito al Bahia.\nNazionale.\nDal 2009 Ciro gioca con la Nazionale brasiliana Under-20, con la quale ha conquistato la medaglia d'argento al Mondiale Under-20 disputatosi in Egitto."}
{"id": "2557993", "revid": "1543377", "url": "https://it.wikipedia.org/wiki?curid=2557993", "title": "Cladonia capitellata", "text": "Cladonia capitellata (Hook. f. &amp; Taylor) C. Bab. (1855), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino \"capitellatum\", che pu\u00f2 significare \"a forma di piccola testa\", oppure, pi\u00f9 specificatamente, \"a forma di capitello\", ad indicare, probabilmente, la forma terminale degli apoteci.\nCaratteristiche fisiche.\nQuesta specie si presenta di colore grigio o giallo fino al paglierino.\nIl fotobionte \u00e8 principalmente un'alga verde delle Trentepohlia.\nAll'esame cromatografico sono state rilevate tracce di acido usnico e acido squamatico\nHabitat.\nSi ritrova in gruppi sparsi sul terreno o su legni in decomposizione ed \u00e8 abbastanza comune negli spazi aperti con suolo adatto.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie \u00e8 stata attribuita alla sezione Perviae; a tutto il 2008 sono state identificate le seguenti forme, sottospecie e variet\u00e0:"}
{"id": "2557997", "revid": "125148581", "url": "https://it.wikipedia.org/wiki?curid=2557997", "title": "Monte Freidour", "text": "Il monte Freidour (1.451 ) \u00e8 una montagna delle Alpi del Monginevro nelle Alpi Cozie. Si trova in Piemonte sopra l'abitato di Cumiana ed \u00e8 conosciuta soprattutto per la presenza di imponenti pareti di roccia gneiss (la pi\u00f9 celebre delle quali \u00e8 la Rocca Sbar\u00f9a, dal piemontese \"rocca spaventata\"), che da decenni rappresentano una delle \"palestre\" di allenamento pi\u00f9 frequentate dagli arrampicatori torinesi e non solo.\nDescrizione.\nIl monte, la cui sommit\u00e0 appartiene, cos\u00ec come il Rifugio Melano - Casa Canada, al territorio del comune di Frossasco, si trova sullo spartiacque tra la val Sangone, la piccola valle percorsa dal torrente Lemina e la val Noce, aperta sulla pianura pinerolese. \nIl monte Freidour \u00e8 in realt\u00e0 costituito da tre distinte alture: oltre al monte Freidour propriamente detto (la cima \u00e8 in pratica un esteso prato panoramico) vi sono in direzione est la vera e propria vetta della montagna, ovvero il roccioso monte Sperino (1.451\u00a0m), raggiungibile con l'ausilio di \"gradini\" metallici e con in vetta una madonnina dalla sagoma slanciata, e la \"Roccia Bianca\" (1.365\u00a0m). Il colle Aragno separa il Freidour dal monte Tre Denti, con in vetta una piccola cappella e la croce di vetta. Per raggiungere la cima del monte Tre Denti \u00e8 consigliabile l'appoggio delle mani in equilibrio, su roccia peraltro sempre molto compatta.\nLe pareti rocciose del Freidour sono immerse in un bosco misto (chiamato \"bosco dell'impero\") la cui vegetazione \u00e8 assai fitta e diversificata ed \u00e8 costituita in prevalenza da faggi e betulle. Ai piedi del monte vi \u00e8 l'ex rifugio Melano conosciuto oggi come Casa Canada (1.061\u00a0m).\nIn cima alla montagne \u00e8 invece collocato il punto geodetico trigonometrico dell'IGM codice 067041 denominato \"Monte Freidour\".\nStoria.\nNel 1994 in vetta al monte \u00e8 stato posto, dall'amministrazione comunale di Cantalupa, il monumento chiamato \"Ali come vele\", realizzato in acciaio dallo scultore Michele Privileggi. Tale monumento \u00e8 dedicato al ricordo del disastro aereo avvenuto la sera del 14 ottobre 1944, quando un aereo Liberator HK 239 della Royal Air Force, di ritorno da un'operazione di rifornimento di aiuti ai partigiani, si schiantava contro la parete del monte causando la morte di 8 aviatori inglesi (C.W. Lawton (australiano), T.D. Fotheringham, E.H.A. Clift, G. Tennison, D.W. Bishop, D.R. Wellon, S.E. Lockton e J. Bucks).\nNella parte bassa del versante sud del monte Freidour, cio\u00e8 in mezzo al bosco, la Comunit\u00e0 montana locale ha allestito il cosiddetto Ecomuseo provinciale delle Carbonaie, che in sostanza ricostruisce tramite una rete cartellonistica guidata le diverse fasi di realizzazione delle carbonaie di legna. L'attivit\u00e0 dei carbonai dell'alta Val Lemina ha negli anni reso famosa la zona dal punto di vista della tradizione degli antichi mestieri di montagna, che negli ultimi anni si sono in gran parte perduti.\nAccesso alla vetta.\nGeneralmente si sale sulla vetta partendo da Talucco (776\u00a0m), frazione di Pinerolo. Ignorando il bivio che porta al colle del Cr\u00f2, si raggiunge sulla destra la borgata Freidogna e di l\u00ec si va a piedi fino al Colle Ciardonet (1.070\u00a0m), che mette in comunicazione la valle del torrente Noce con la Val Lemina.\nIn alternativa si pu\u00f2 anche partire da Cantalupa (giungendo prima sul Monte Tre Denti e poi sulle altre alture) o da Giaveno salendo dal versante nord.\nIl Freidour \u00e8 anche accessibile in mountain bike"}
{"id": "2557998", "revid": "1486428", "url": "https://it.wikipedia.org/wiki?curid=2557998", "title": "Gino Zanna", "text": ""}
{"id": "2558003", "revid": "124738325", "url": "https://it.wikipedia.org/wiki?curid=2558003", "title": "Kazimierz Brandys", "text": "Biografia.\nNacque in una famiglia di letterati, tra i quali si annovera il fratello Marian Brandys.\nStudi\u00f2 legge alla Universit\u00e0 di Varsavia.\nNegli anni di intervallo tra le due guerre mondiali si avvicin\u00f2 agli ideali di sinistra, iscrivendosi all'Unione della Giovent\u00f9 Socialista.\nDal 1935 svolse l'attivit\u00e0 di critico teatrale per conto delle prestigiose riviste letterarie \"Ku\u017ania M\u0142odych\" e \"Nowa Kultura\", mentre tra il 1945 ed il 1950 fu redattore del settimanale \"Ku\u017anica\".\nDopo la fine della seconda guerra mondiale, Brandys inizi\u00f2 la carriera di scrittore con il suo primo romanzo \"Miasto niepokonane\" (\"La citt\u00e0 non vinta\", 1946), dedicato alla eroica resistenza polacca durante l'occupazione nazista, evidenziando un grande interesse per la politica. Nello stesso periodo allacci\u00f2 contatti e collaborazioni con il partito comunista polacco ispirando e promuovendo il programma di indottrinamento culturale. \nDopo l'uscita del libro \"Drewniany Kon\" (\"Il cavallo di legno\", 1946), nei cinque anni successivi, l'autore pubblic\u00f2 il ciclo intitolato \"Miedzy wojnami\" (\"Fra le due guerre\") costituito dai romanzi \"Sansone\", \"Troia citt\u00e0 aperta\", \"L'uomo non muore\" e \"Antigone\" dedicato a fornire un quadro completo delle generazioni formatesi ai tempi del fascismo e indirizzate dopo la guerra ai nuovi corsi politici e sociali.\nNel 1957 pubblic\u00f2 l'opera \"Matka Krolow\" (\"La Madre dei Re\"), in cui si manifestarono le prime avvisaglie dei conflitti e delle incertezze dei comunisti post-staliniani.\nRiscosse un grande successo di pubblico e di critica il volume di saggi intitolato \"Listy do Pani Z\" (\"Lettere alla Signora Z.\") uscito nel 1958.\nNel 1966 lasci\u00f2 il partito comunista in segno di protesta per la repressione politica di quegli anni.\nDal 1970 insegn\u00f2 alla Sorbona di Parigi e nel 1976 fu uno dei promotori della \"Lettera dei 59\", un manifesto di promotori dei mutamenti della Costituzione polacca.\nTra il 1977 e il 1980 svolse il ruolo direttivo della rivista \"Zapis\".\nMor\u00ec a Parigi nel 2000."}
{"id": "2558005", "revid": "80030", "url": "https://it.wikipedia.org/wiki?curid=2558005", "title": "Federico Brandani", "text": "Biografia.\nAllievo di Giovanni Maria Mariani di Casteldurante, sotto la cui guida dal 1538 al 1541 si form\u00f2 nell'arte a maiolica.\nIn occasione del matrimonio di Guidobaldo II della Rovere con Vittoria Farnese, nel 1548 Brandani collabor\u00f2 assieme ad altri artisti, tra i quali Ludovico Carracci, per impreziosire il Palazzo Ducale di Pesaro.\nTra il 1551 ed il 1553 lavor\u00f2 per conto del Papa Giulio III alle fontane di Villa Giulia presso Roma.\nFino al 1560 fu impegnato nel Palazzo Ducale di Urbino in una serie di decorazioni a stucco; tra le opere conservate si possono ammirare il catino della cappella, il soffitto della \"sala della preghiera\" costituito da cinque riquadri imperniati da temi profani.\nSempre nella citt\u00e0 di Urbino, Brandani si segnal\u00f2 per i bassorilievi alla chiesa di Santa Caterina, il \"Presepe\" per l'oratorio di San Giuseppe, considerato uno dei suoi capolavori, costituito da scene della nativit\u00e0 rappresentate da figure di stucco a dimensione umana, e i lavori alla Cattedrale su commissione del vescovo Felice Tiranni.\nVerso la met\u00e0 degli anni Cinquanta del secolo venne ingaggiato dal vescovo di Urbino mons. Felice Tiranni per importanti decorazioni anche alla sua dimora patrizia: Palazzo Tiranni-Castracane in Cagli. Il ciclo di stucchi della preziosa volta della sala con la Vittoria alata al centro si ritiene eseguito nel 1555 mentre la complessa alzata della caminiera del salone d'onore \u00e8 datata 1571..\nFra il 1560 e il 1565 oper\u00f2 al Palazzetto Baviera presso Senigallia, dove esegui la sontuosa decorazione dei soffitti di 5 sale; e al Palazzo Rocca di Fabriano.\nDal 1562 al 1564 ricevette l'invito dei Savoia per eseguire una serie di opere nei castelli di Fossano e Rivoli.\nVerso gli ultimi anni della sua vita esegu\u00ec decorazioni nel Castello Brancaleoni a Piobbico, per conto di Antonio II di Monaldo, e nella cappella dei Duchi d'Urbino alla Basilica della Santa Casa di Loreto, commissionata da Guidobaldo nel 1571-72\nConsiderato un seguace del manierismo ispirato agli schemi toscani e romani per quanto riguarda i figurati, resi ancora pi\u00f9 eleganti grazie ad una tecnica a vibrati.\nSe traspare una evidente influenza correggesca, negli ornati non manca la derivazione delle \"grottesche\" romane e in generale Brandani risente e riflette la tradizione quattrocentesca urbinate, imperniata su Piero della Francesca."}
{"id": "2558010", "revid": "110157", "url": "https://it.wikipedia.org/wiki?curid=2558010", "title": "Mar\u00eda Elena", "text": "Mar\u00eda Elena \u00e8 un comune del Cile della provincia di Tocopilla nella Regione di Antofagasta.\nPopolazione.\nAl censimento del 2002 possedeva una popolazione di 7.530 abitanti."}
{"id": "2558011", "revid": "287204", "url": "https://it.wikipedia.org/wiki?curid=2558011", "title": "Biagio Miraglia", "text": "Biografia.\nFiglio naturale di Francesco Saverio Miraglia, un possidente di Cosenza, e di Anna Loria, fece gli studi medi al seminario di Cariati, poi al famoso collegio italo albanese \"Sant'Adriano\" di San Demetrio Corone; si laure\u00f2 in teologia a Napoli e venne infine ordinato sacerdote.\nCome poeta Biagio Miraglia si \u00e8 formato nel cenacolo di giovani poeti calabresi, estremisti in politica e romantici in letteratura che attorno agli anni '40 dell'800 partecipavano al dibattito culturale con Domenico Mauro e Vincenzo Padula. Tipicamente, le sue prime composizioni in versi assumevano i toni della novella byroneggiante ambientata in un cupo paesaggio della Sila.\nRepubblicano in politica fece parte della setta \"I figli della giovine Italia\" fondata da Benedetto Musolino e Luigi Settembrini. Nel 1844 fu condannato a 6 anni di reclusione per adesione ai moti cosentini del 15 marzo 1844 che diedero origine alla spedizione dei Fratelli Bandiera. Evit\u00f2 il carcere fuggendo all'estero, in Grecia. Dopo aver gettato la tonaca, nel 1848 appoggi\u00f2 le forze costituzionali e democratiche nelle Due Sicilie dirigendo giornali (\"\"Il Calabrese\", \"L'Italiano delle Calabrie\"), partecipando alla lotta armata in Calabria con Giuseppe Ricciardi e Domenico Mauro e all'insurrezione della Calabria; repressa quest'ultima, condannato a 25 anni di carcere, si rec\u00f2 a Roma dove si batt\u00e9 per la Repubblica Romana (1849) con gli scritti, sul giornale \"Il Positivo\"\", e con le armi.\nSuccessivamente si moderarono i toni cupi dei suoi versi, sia quelli della sua militanza politica. Rifugiato nel Piemonte, nel 1857 ader\u00ec alla Societ\u00e0 nazionale italiana sposando la politica di Cavour. Dopo l'unit\u00e0 d'Italia fu prefetto del Regno a Pisa e a Bari."}
{"id": "2558012", "revid": "110157", "url": "https://it.wikipedia.org/wiki?curid=2558012", "title": "Sierra Gorda (Cile)", "text": "Sierra Gorda \u00e8 un comune del Cile della provincia di Antofagasta nella Regione di Antofagasta. Al censimento del 2002 possedeva una popolazione di 2.356 abitanti."}
{"id": "2558013", "revid": "110157", "url": "https://it.wikipedia.org/wiki?curid=2558013", "title": "Taltal", "text": "Taltal \u00e8 un comune del Cile della provincia di Antofagasta nella Regione di Antofagasta. Al censimento del 2002 possedeva una popolazione di 11.100 abitanti"}
{"id": "2558015", "revid": "486946", "url": "https://it.wikipedia.org/wiki?curid=2558015", "title": "Centro Sportivo &quot;Giulio Onesti&quot; dell'Acqua Acetosa", "text": ""}
{"id": "2558016", "revid": "1305772", "url": "https://it.wikipedia.org/wiki?curid=2558016", "title": "Oreb", "text": "Oreb nome con cui si pu\u00f2 indicare"}
{"id": "2558018", "revid": "1486428", "url": "https://it.wikipedia.org/wiki?curid=2558018", "title": "Sergio Zanon", "text": "A differenza di quasi tutti gli altri bobbisti di Cortina d'Ampezzo, Zanon si distinse soprattutto nel bob su pista naturale, specialit\u00e0 di cui divenne pi\u00f9 volte campione d'Italia. Sergio partecip\u00f2 a 2 campionati europei di bob su pista naturale."}
{"id": "2558019", "revid": "327653", "url": "https://it.wikipedia.org/wiki?curid=2558019", "title": "Santa Tecla di Iconio", "text": ""}
{"id": "2558020", "revid": "336009", "url": "https://it.wikipedia.org/wiki?curid=2558020", "title": "Accumulatori agli ioni di litio", "text": ""}
{"id": "2558021", "revid": "125232230", "url": "https://it.wikipedia.org/wiki?curid=2558021", "title": "Ky\u016bjitai", "text": " \u00e8 la denominazione degli oltre 45000 kanji tradizionali cinesi un tempo utilizzati anche nella lingua giapponese.\nStoria.\nOriginariamente i giapponesi utilizzavano gli stessi ideogrammi cinesi, noti come , ma col tempo ne vennero create molte varianti semplificate, gli , che si diffusero sempre pi\u00f9 nella lingua comune, sia in Cina che in Giappone, anche se considerate poco eleganti. Il 16 novembre 1946, tuttavia, con la pubblicazione della lista dei 1850 \"t\u014dy\u014d kanji\" (i 'caratteri di uso comune', poi rimpiazzati dalla lista dei \"j\u014dy\u014d kanji\" nel 1981), questi caratteri semplificati vennero adottati ufficialmente in Giappone come nuovo standard nella scuola e per la stampa, con il nome di e sostituirono i caratteri antichi che vennero inseriti nella lista degli , anche se furono ancora usati spesso nella stampa durante tutti gli anni cinquanta a causa del ritardo nel rinnovamento dei set tipografici. \nI ky\u016bjitai vengono talvolta utilizzati ancora oggi da alcuni autori letterari, dal momento che il loro uso non \u00e8 vietato, ma solo deprecato, mentre negli anni ne sono stati gradualmente reintrodotti alcuni sotto la catalogazione dei \"jinmeiy\u014d kanji\" ('caratteri per i nomi di persona'). Infatti tuttora alcuni caratteri ky\u016bjitai, soprattutto per motivi estetici rispetto alle loro varianti shinjitai, sono utilizzati per la scrittura dei nomi propri di persona (ad esempio, \u7d0d\u8c37\u5ee3\u7f8e, Naya Hiromi). L'uso moderno dei ky\u016bjitai, inoltre, \u00e8 riscontrabile anche in altri casi al di fuori dei nomi propri di persona, sebbene connotati sempre da specificit\u00e0, come ad esempio in nomi di grandi aziende (\u65b0\u65e5\u672c\u88fd\u9435\u682a\u5f0f\u6703\u793e, \"Shin nippon seitetsu kabushikikaisha\", che usa i caratteri antichi \u6703 e \u9435 invece di \u4f1a e \u9244), di universit\u00e0 (\u570b\u5b78\u9662\u5927\u5b78, \"Kokugakuin daigaku\", che usa \u570b, \u5b78 invece degli shinjitai \u56fd e \u5b66), di anime (\u8072\u306e\u5f62, \"Koe no katachi\", che usa \u8072 invece di \u58f0) o ancora nei titoli di libri o testi scritti nello stile storico.\nLa semplificazione dei caratteri cinesi in giapponese \u00e8 stata pi\u00f9 \"lieve\" e conserva tratti dei caratteri che in cinese sono stati rimossi, come il carattere \u5e83 (\"spazioso\", dal carattere ky\u016bjitai \u5ee3) che in cinese semplificato \u00e8 \u5e7f, mentre la maggior parte delle volte i kanji giapponesi corrispondono ai caratteri cinesi tradizionali, altri ancora corrispondono al cinese semplificato."}
{"id": "2558022", "revid": "287204", "url": "https://it.wikipedia.org/wiki?curid=2558022", "title": "Python curtus", "text": "Il pitone corto (Python curtus), \u00e8 un rettile appartenente alla famiglia dei pitonidi originario del sud-est Asiatico. Sulla base delle ricerche sono state individuate tre sottospecie, anche se gli autori le descrivono come specie. Deve il suo nome alla particolare robustezza del tronco: infatti \u00e8 piuttosto tarchiato, testa larga a forma di cuneo e coda corta.Il pitone corto conduce una vita sedentaria, nascondendosi tra gli strati di foglie e i detriti della foresta, in attesa del passaggio delle prede; si nutre per lo pi\u00f9 di uccelli e piccoli mammiferi sui quali si avventa con tutta la forza del suo massiccio corpo. \u00e8 oviparo e la femmina pu\u00f2 deporre fino a 30 uova.La colorazione varia dal bruno a fulvo, con macchie pi\u00f9 chiare e pi\u00f9 scure rispetto al colore di sfondo che variano da individuo a individuo.\nAreale e habitat.\nQuesta specie \u00e8 originaria del sud-est Asiatico. \u00c8 diffuso in Thailandia, Malaysia, e Indonesia (Sumatra, Arcipelago di Riau, Isole Lingga, Isole Bangka, Isole Mentawai e Kalimantan). Secondo Stimson (1969) il tipo nomenclaturale del pitone corto \u00e8 Sumatra. Presente nelle foreste pluviali e nelle paludi."}
{"id": "2558030", "revid": "115883207", "url": "https://it.wikipedia.org/wiki?curid=2558030", "title": "Marino Zardini", "text": "Biografia.\nPartecipa alle Olimpiadi di Cortina d'Ampezzo nel 1956 ed ai Campionati mondiali di bob nel 1958 a Garmisch-Partenkirchen.Classificandosi secondo con il bob a due e terzo con il quattro. \u00c8 stato inoltre campione italiano nel 1957.\nNel 1947 apre una via sul Castelletto della Tofana con Eugenio Monti e lo scoiattolo Luigi Ghedina"}
{"id": "2558034", "revid": "767487", "url": "https://it.wikipedia.org/wiki?curid=2558034", "title": "Emerologia", "text": "L'emerologia o cronomanzia \u00e8 l'arte divinatoria, di ambito strettamente religioso, il cui scopo \u00e8 di individuare i giorni fasti e nefasti per diversi ambiti delle attivit\u00e0 umane.\nIl classico prodotto della cronomanzia \u00e8 l'emerologio (pubblicazione simile a un almanacco) nel quale, in corrispondenza ai vari giorni dell'anno, si specifica quali attivit\u00e0 sono consigliate e quali sono sconsigliate.\nIl pi\u00f9 completo emerologio della civilt\u00e0 mesopotamica, scritto in lingua accadica, \u00e8 conosciuto dalle prime due parole \"Iqqur ipus\" che significa \"si demolisce, si costruisce\". \u00c8 distinto in due serie: la prima serie \u00e8 ordinata per attivit\u00e0, la seconda serie \u00e8 ordinata secondo il calendario.\nLa cronomanzia e gli emerologi si riscontrano anche nella civilt\u00e0 romana (in italiano le parole \"fasto\" e \"nefasto\" derivano dai concetti religiosi di \"fas\" e \"nefas\"), nella civilt\u00e0 indiana e nella civilt\u00e0 cinese."}
{"id": "2558036", "revid": "125741312", "url": "https://it.wikipedia.org/wiki?curid=2558036", "title": "Roberto And\u00f2", "text": "Biografia.\nLa sua formazione ha radici nella letteratura (centrale il suo rapporto d'amicizia con Leonardo Sciascia - suo mentore - che lo spinge a scrivere, introducendolo giovanissimo nel mondo delle collaborazioni giornalistiche) e nel cinema, dove pi\u00f9 tardi compir\u00e0 il suo apprendistato facendo da assistente a Francesco Rosi (che considera il suo maestro), Giacomo Battiato, Federico Fellini (\"E la nave va\"), Michael Cimino (\"Il Siciliano\"), Francis Ford Coppola (\"Il Padrino parte III\").\nRegista.\nIl suo esordio nella regia avviene per\u00f2 a teatro, nel 1986, con uno spettacolo tratto da un testo inedito affidatogli da Italo Calvino, \"La foresta-radice- labirinto\", una favola filosofica, messa in scena con i bozzetti di Renato Guttuso e la musica di Francesco Pennisi. Successivamente si dedica al documentario con \"Memory-Loss\" (1994), dedicato a Robert Wilson, e \"Per Webern \u2013 Vivere \u00e8 difendere una forma\" (1996), entrambi presentati alla Mostra del cinema di Venezia. \nNegli anni dal 1990 al 1995 ricopre il ruolo di direttore artistico delle Orestiadi di Gibellina e dal 1995 al 2000 del Festival di Palermo sul Novecento.\nNel 1995 presenta, sempre alla Mostra del cinema di Venezia, il suo primo lungometraggio \"Diario senza date\". Ambientato a Palermo, il film, inizialmente commissionato da Rai Tre come un \"reportage\", mescola saggio, documentario e finzione, ricercando nelle confessioni di personaggi veri e d'invenzione la chiave per penetrare la citt\u00e0 e i suoi misteri. Accanto al protagonista Bruno Ganz e agli attori Lorenza Indovina, Moni Ovadia, Franco Scaldati, compaiono nel film gli scrittori Leonardo Sciascia, Vincenzo Consolo, Michele Perriera e Gianni Riotta, e i magistrati Roberto Scarpinato, Erminio Amelio, Ignazio De Francisci. Il film piace molto al regista Giuseppe Tornatore, che propone ad And\u00f2 di produrre il suo vero esordio nel cinema. Nasce cos\u00ec \"Il manoscritto del Principe\", interpretato da Michel Bouquet, Jeanne Moreau, Paolo Briguglia, Giorgio Lupano, Leopoldo Trieste. Uscito in sala nel 1999, il film \u00e8 incentrato sugli ultimi quattro anni di vita di Giuseppe Tomasi di Lampedusa \u2013 gli anni in cui scriver\u00e0 \"Il Gattopardo\" \u2013 e sul rapporto tormentato con il suo allievo Francesco Orlando, cui dedic\u00f2 in quegli stessi anni un singolare corso di lingua e letteratura inglese e francese. Il film viene molto apprezzato dalla critica, e vince il Nastro d'argento come migliore produzione, il premio Fellini e il premio Sergio Leone per la regia, e la nomination come miglior regista ai David di Donatello.\nLa sua attivit\u00e0 cinematografica si alterna intanto alle molte regie d'opera e teatrali, tra le quali si distinguono quelle realizzate in sodalizio con Moni Ovadia, e quelle dedicate all'opera di Harold Pinter, con il quale stringe un profondo legame d'amicizia che confluir\u00e0, oltre che nella messinscena di \"La stanza\", \"Anniversario\" e \"Vecchi tempi\" (primo regista italiano a ricevere dall'autore i diritti dopo la contestata regia di Luchino Visconti), anche in un film dedicato al grande scrittore Premio Nobel, \"Ritratto di Harold Pinter\", anch'esso presentato nel 1998 alla Mostra del Cinema di Venezia. Nel 2002 il Centro Sperimentale di Cinematografia gli affida la realizzazione di un documentario su Francesco Rosi, Il cineasta e il labirinto, che verr\u00e0 presentato a Roma in Campidoglio in occasione degli 80 anni del grande regista napoletano. Torna dietro la macchina da presa con \"Sotto falso nome\", un \"noir\" ancora sul tema della scrittura e della creazione, interpretato da Daniel Auteuil, Anna Mouglalis, Greta Scacchi. Il film, una coproduzione italo-franco- svizzera, viene presentato nel 2004 come film di chiusura a Cannes alla \"Semaine de la Critique\". Nel 2006, al Festival internazionale del film di Roma, presenta \"Viaggio segreto\", tratto dal romanzo \"Ricostruzioni\" di Josephine Hart, interpretato da Alessio Boni, Valeria Solarino, Claudia Gerini, Marco Baliani, Emir Kusturica.\nHa pubblicato nel 2008 \"Diario senza date\", un romanzo-saggio dedicato a Palermo. Nel 2012 pubblica \"Il trono vuoto\", con cui vince il Premio Campiello opera prima, e da cui nell'anno successivo trae il film \"Viva la libert\u00e0\" (Premio Internazionale Cinema Narrativa - Efebo d'oro 2013).\nNel 2014 diviene direttore didattico della sezione documentario del Centro sperimentale di cinematografia.\nHa ricevuto il Premio Flaiano per la regia di \"Una storia senza nome\" in occasione dei Premi Flaiano 2019. Per la stagione 2020-21 ha allestito \"Piazza degli Eroi\" di Thomas Bernhard, di cui la prima italiana - inizialmente prevista il 9 dicembre 2020 - \u00e8 stato trasmessa da Rai5 il 23 gennaio 2021."}
{"id": "2558043", "revid": "214753", "url": "https://it.wikipedia.org/wiki?curid=2558043", "title": "Renato Zardini", "text": ""}
{"id": "2558048", "revid": "2023220", "url": "https://it.wikipedia.org/wiki?curid=2558048", "title": "Storia di Savona", "text": "Dall'et\u00e0 antica all'alto medioevo.\nLe prime tracce della citt\u00e0 risalgono alla media et\u00e0 del bronzo, quando un primo insediamento sorse sull'altura del Priamar, alla foce del torrente chiamato Lavaniola (il nome Letimbro avr\u00e0 origine nel XVIII secolo, per iniziativa della \"colonia\" intellettuale degli \"Arcadi Sabazi\").\nAntico centro dei Liguri Sabazi, la citt\u00e0 fu alleata di Cartagine durante la Seconda guerra punica, contro Roma gi\u00e0 alleata di Genova, come tramandato da Tito Livio nell\"'Ab Urbe Condita\" (XXVIII, 46). Racconta, l'autore latino, che Magone Barca, fratello del cartaginese Annibale, nel 205 a.C. occup\u00f2 Genova e la distrusse; quindi \"Saone oppido alpino praeda deposita\" (depositato il bottino a Savona, cittadella alpina) e lasciate a Savona anche dieci navi quale presidio e difesa della citt\u00e0, si alle\u00f2 con gli Ingauni contro gli Epanteri. Sconfitto nel 203 a.C. dai Romani, Magone ritorn\u00f2 a Savona e si imbarc\u00f2 con il suo esercito per l'Africa. Dopo alterne vicende Roma sottomise infine Savona attorno al 180 a.C. e le diede il nome di \"Savo Oppidum Alpinum\". In epoca romana Savona venne dalla fine del II secolo a.C. a soppiantare il ruolo di Genova come porto principale della Liguria.\nCon la caduta dell'Impero romano dopo il V secolo la citt\u00e0 sub\u00ec devastazione da parte di Eruli e Goti. Tornata sotto i Bizantini dopo le guerre gotiche vi fu una breve ripresa che dur\u00f2 fino alla conquista da parte del re longobardo Rotari nel 641. Fece quindi parte del Regno longobardo, nel \"Ducato di Liguria\", con capitale Genova. \nFin dall'epoca longobarda vi operavano i monaci colombaniani della potente abbazia di San Colombano di Bobbio, attivissimo centro di evangelizzazione e di rinascita agricola sotto la protezione del Papa. Essi a partire dal vasto feudo reale ed imperiale monastico, di cui faceva parte anche l'abbazia di San Salvatore di Giusvalla ed il suo territorio fra Savona ed Acqui Terme assieme al monastero di San Colombano di Lodisio, diedero impulso all'agricoltura con il recupero di aree incolte o abbandonate, le bonifiche e le migliorie agronomiche con il recupero e la diffusione di oliveti, vigneti, castagneti, mulini, fratoi, ecc. I monaci diedero, inoltre, un notevole apporto alimentare grazie agli allevamenti ed alla conservazione degli alimenti, proteine e grassi, come olio, burro, formaggi, salumi, grazie a sale e spezie; inoltre si adoperarono per la riapertura delle vie commerciali e delle vie del sale ed il commercio dalla marittima ligure lungo le valli appenniniche verso la pianura con conscambi di merci varie come olio, sale, legname, carne, ecc.\nSotto il dominio dei Franchi di Carlo Magno, divenne sede di una contea e riprese i commerci sul mare. Dal 1131 al 1191 fece parte della Marca di Savona. Nel XI secolo divenne famosa, a livello europeo, per l'industria del sapone: assieme a Genova, Venezia, Marsiglia e Alicante ebbe il \"monopolio\" nella produzione del sapone.\nLa fioritura economica dell'et\u00e0 mercantile e rinascimentale.\nDopo aspre lotte con i pirati saraceni, durante le quali furono costruite una serie di torri di avvistamento, si costitu\u00ec in libero Comune il 10 aprile 1191 (\"Hoc habet ex Coelis, q. sit Saona fidelis\" sar\u00e0 il motto medioevale del Libero Comune) riscattando i propri diritti dall'aleramico Marchese Oddone Del Carretto.\nNell'XI secolo Savona, dapprima alleata con la repubblica marinara di Genova, intraprese dure lotte ma anche forti intrecci con essa, in special modo con la famiglia Fregoso, che con alcuni suoi esponenti (Giano Fregoso ma, soprattutto, Tomaso Fregoso) tenta di instaurarvi una signoria personale. Nel periodo di fioritura economica si succedettero oltre alle signorie Fregoso anche importanti signorie francesi e milanesi.\nL'apice della fioritura economica avvenne nel periodo in cui vennero eletti al soglio pontificio i Papi della famiglia Della Rovere, Sisto IV (1471-1484) e Giulio II (1503-1513), che sostennero la citt\u00e0 con generose donazioni ed oggi \u00e8 ricordata anche per vedersi attribuito il nome di \"Citt\u00e0 dei Papi\". Sisto IV fu il promotore della Cappella Sistina (una seconda Cappella Sistina si trova nella stessa Savona, mausoleo dei genitori del papa), mentre Giulio II fu mecenate di Michelangelo e Raffaello ed inoltre sotto di lui iniziarono a prestare servizio le Guardie svizzere, la cui divisa reca ancor oggi l'emblema roveresco savonese. \nNel 1476 il Consiglio Generale ordin\u00f2 l'espulsione di tutti gli ebrei presenti in citt\u00e0 e si verificarono pogrom. \nNella seconda met\u00e0 del 400 inoltre la famiglia Colombo and\u00f2 a risiedere a Savona e vi apr\u00ec una piccola attivit\u00e0 (commercio di vino e lana). Nel 1494 Cristoforo Colombo, battezz\u00f2 l'isola Adamanay la \"bella Savonese\". \nIn questo periodo fu anche attiva una importante zecca che batt\u00e9 moneta per circa 200 anni, dai primi anni del 1300 fino al 1528 (Savona ottenne il diploma per la battitura di moneta dall'Imperatore Ludovico IV detto Il Bavaro nel luglio 1327). Furono emesse monete di tutti i pi\u00f9 importanti tipi dell'epoca, dalle monete d'oro a quelle d'argento fino alla moneta piccola in mistura e rame.\nLa decadenza.\nIl complesso quadro internazionale sar\u00e0 una delle cause principali della decadenza del comune. Le lotte con Genova si conclusero tragicamente per Savona nel 1528, con la definitiva conquista da parte di Andrea Doria e Antoniotto Adorno. Ci\u00f2 comport\u00f2, oltre a numerose vittime, la distruzione dell'antichissima acropoli con annessa la \"Cattedrale di Santa Maria di Castello\" e diversi edifici civili e religiosi, nonch\u00e9 la maggior parte delle torri delle famiglie patrizie.\nIl disastro economico si ebbe per\u00f2 con l'interramento definitivo del porto che si stima fosse stato nel primo Trecento fra i primi 5 del Mediterraneo per capacit\u00e0 ricettiva di grandi navi mercantili.\nAl posto del 21% circa del tessuto urbano cittadino, smantellato pietra su pietra e riutilizzato per l'interro del bacino portuale, venne costruita la maestosa fortezza del Priamar, sui ruderi dell'antico \"Oppidum\" romano. Da questo momento Savona segu\u00ec le sorti della Repubblica di Genova.\nQueste devastazioni furono parzialmente compensate dal prestigio portato alla citt\u00e0 e dal vasto afflusso di pellegrini nel nuovo Santuario di Savona edificato rapidamente alla fine degli anni Trenta del Cinquecento in seguito ad una apparizione mariana, e divenuto importante luogo di devozione cattolica nonch\u00e9 fonte di introiti per opere pie assistenziali.\nUn enorme disastro colp\u00ec la citt\u00e0 nel 1648, quando la notte fra il 6 e il 7 luglio, durante una violenta tempesta con fulmini, la polveriera del Castello Nuovo, inglobato nella fortificazione del Priamar e forte di oltre mille barili di polvere nera, esplose, colpita in pieno da una saetta. Secondo cronache dell'epoca, il risultato fu apocalittico: crollarono 209 case, con 850 morti e 663 feriti, persino la darsena fu temporaneamente messa a secco e barche si trovarono gettate in aria. Questo in una citt\u00e0 che difficilmente poteva contare oltre diecimila abitanti, e la cui popolazione, incluse le \"ville\" (Legino, Zinola etc) sarebbe scesa sotto i settemila durante il secolo successivo, in un contesto di amaro declino. Da tempo la parte pi\u00f9 dinamica e aperta ai contatti esterni della nobilt\u00e0 cittadina aveva abbandonato Savona emigrando dapprima in maniera temporanea, poi via via pi\u00f9 stabile, per le terre dominate dalla Spagna, in particolare nel Mezzogiorno e in Sicilia, acquisendovi titoli, terre, appalti, incarichi e ricchezze. frattanto le terre circostanti la citt\u00e0 finivano in maggioranza in mano a famiglie genovesi, spesso imparentate a vario titolo con quelle cittadine, o a manimorte ecclesiastiche.\nVa sottolineato che a dispetto delle politiche della Dominante, disastrose per il commercio savonese, tanto il ceto dirigente quanto il popolo si mantennero fedeli a Genova in occasione dei ricorrenti pericoli di guerra, di norma causati dalla minaccia sabauda. La citt\u00e0 conobbe anche una breve occupazione sabauda nel 1746-1749, durante la Guerra di successione austriaca.\nL'et\u00e0 moderna e contemporanea e l'industrializzazione.\nNel Settecento la citt\u00e0 riprese la sua attivit\u00e0 marinara. Coi commerci rifiorirono le arti e Savona si arricch\u00ec di palazzi signorili, ville e chiese.\nCon decreto di Aggregazione del 6 giugno 1805 la Liguria venne annessa all'Impero Francese e Savona divenne Capoluogo del Dipartimento francese n.108 o di Dipartimento di Montenotte e capoluogo del Circondario di Savona.\nNel 1809 la citt\u00e0 accolse per alcuni anni Papa Pio VII, prigioniero di Napoleone Bonaparte. Per \"ironia della sorte\" il 16 febbraio 1814 Pio VII giunse nuovamente a Savona e qui, probabilmente, gli fu data la notizia che Roma era stata liberata dal dominio francese. Con Roma e Avignone, Savona fu la terza e unica altra sede ufficiale nella storia della Chiesa. Durante l'occupazione francese, diverse opere d'arte presero la via della Francia a causa delle spoliazioni napoleoniche. Secondo il catalogo pubblicato nel \"Bulletin de la Soci\u00e9t\u00e9 de l'art fran\u00e7ais\" del 1936, delle 6 opere d'arte provenienti da Savona ed inviate in Francia nel 1811, solo 3 fecero ritorno in Italia dopo il Congresso di Vienna.\nNel 1815 il Congresso di Vienna stabil\u00ec l'annessione della Repubblica Ligure nei territori del Regno di Sardegna, col quale entr\u00f2 poi a far parte del neo costituito Regno d'Italia dal 1861.\nSotto l'amministrazione napoleonica del prefetto \"Chabrol de Volvic\" la citt\u00e0 inizi\u00f2 una lenta rifioritura, che evolse con l'arrivo della ferrovia e, nel 1861, con l'apertura dello stabilimento siderurgico \"Tardy &amp; Benech\" germe della rivoluzione industriale savonese: la storia della siderurgia nella \"fidelissima\" terminer\u00e0 soltanto 130 anni dopo.\nCon legge sarda del 15/3/1818 divenne dal 1819 capoluogo della Provincia di Savona. Dal 1 gennaio 1848 fu capoluogo della Divisione di Savona che comprendeva le Provincie di Savona, Albenga e Acqui.\nNel 1859, in base alla legge proposta dal ministro Rattazzi (R.D. n\u00b0 3702 del 23 ottobre 1859), la Divisione di Savona venne soppressa: le Provincie di Savona e di Albenga divennero due Circondari e la Provincia di Acqui fu annessa ad Alessandria.\nFra il 1860 e il 1927 fu quindi sede del Circondario di Savona.\nSavona nel Novecento.\nDurante la Seconda guerra mondiale la citt\u00e0 sub\u00ec massicci bombardamenti aerei a causa della presenza di industrie belliche e del porto, che causarono gravi danni, specialmente agli antichi quartieri della zona portuale. Particolarmente intenso fu il bombardamento navale del 14 giugno 1940 nel quale Savona, coraggiosamente ma inutilmente difesa dalle batterie costiere e dal treno armato di stanza ad Albisola Superiore, fu fatta segno di oltre cinquecento colpi d'artiglieria sparati dalla marina francese. Il pi\u00f9 grave in assoluto, per distruzioni e per numero di vittime (116) per\u00f2 fu il bombardamento aereo del 30 ottobre 1943.\nUn altro bombardamento alleato avvenne il 12 agosto 1944, quando una delle bombe destinate ai vicini depositi petroliferi di Legino cadde nella frazione Rocca di Legino, proprio all'ingresso del rifugio antiaereo in cui avevano trovato riparo 41 civili, tutti morti per lo spostamento d'aria provocato dall\u2019esplosione. Una lapide lo ricorda in via alla Str\u00e0.\nSavona \u00e8 tra le Citt\u00e0 decorate al valor militare per la guerra di liberazione perch\u00e9 \u00e8 stata insignita della medaglia d'oro al valor militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale. Inoltre \u00e8 stata insignita anche della \"medaglia d'oro al merito civile\" per la lotta di resistenza partigiana.\nNel dopoguerra e fino agli anni settanta la citt\u00e0 si \u00e8 sviluppata come centro industriale e marittimo.\nTra l'aprile 1974 e il maggio 1975, nel contesto degli anni di piombo, i cittadini di Savona vissero una stagione di particolare tensione a causa di una serie di attacchi terroristici di matrice fascista, noti come bombe di Savona, che colpirono la citt\u00e0 e il suo circondario.\nTrasformatasi in hub turistico verso la fine degli anni novanta, dopo un ventennio di stagnazione dovuto alla chiusura degli stabilimenti, \u00e8 diventata la porta principale di accesso ai siti turistici dell'entroterra e della Riviera delle Palme, nonch\u00e9 citt\u00e0 turistica essa stessa. Savona \u00e8 anche un importante scalo crocieristico del mar Mediterraneo."}
{"id": "2558053", "revid": "214753", "url": "https://it.wikipedia.org/wiki?curid=2558053", "title": "Michele Alver\u00e0", "text": "Partecipa ai Campionati mondiali di bob nel 1950 e alle Olimpiadi di Oslo nel 1952."}
{"id": "2558061", "revid": "125984427", "url": "https://it.wikipedia.org/wiki?curid=2558061", "title": "Marco Schneuwly", "text": "Carriera.\nIl 23 gennaio 2012 viene annunciato il suo trasferimento al Thun, squadra in cui militava anche suo fratello Christian. I due fratelli a tratti hanno giocato insieme pure nelle file degli Young Boys e del Lucerna.\nStatistiche.\nPresenze e reti nei club.\n\"Statistiche aggiornate al 7 luglio 2017.\""}
{"id": "2558078", "revid": "1226", "url": "https://it.wikipedia.org/wiki?curid=2558078", "title": "Santuario di Efeso", "text": ""}
{"id": "2558083", "revid": "697352", "url": "https://it.wikipedia.org/wiki?curid=2558083", "title": "Lingua torinese", "text": ""}
{"id": "2558088", "revid": "287204", "url": "https://it.wikipedia.org/wiki?curid=2558088", "title": "Franca di Jurifai", "text": ""}
{"id": "2558090", "revid": "1442080", "url": "https://it.wikipedia.org/wiki?curid=2558090", "title": "Shinjitai", "text": " \u00e8 un termine che designa la forma moderna dei kanji di uso comune nella lingua giapponese scritta e a volte, per estensione, gli stessi kanji che si presentano in questa forma semplificata (in contrasto con la forma tradizionale, ky\u016bjitai). La shinjitai dei caratteri \u00e8 stata ufficializzata nel 1946, con l'approvazione da parte del Ministero dell'Educazione giapponese della lista dei 1850 t\u014dy\u014d kanji che regolava e limitava il numero di kanji utilizzabili per la stampa. Successivamente, nel 1981, la lista \u00e8 stata sostituita con quella dei 1945 j\u014dy\u014d kanji (lett. 'caratteri d'uso comune'). L'elenco dei j\u014dy\u014d kanji kanji \u00e8 stato a sua volta modificato nel 2010, passando ad un totale di 2136 caratteri, tutti nella forma moderna. Gli 861 Jinmeiy\u014d kanji utilizzati per scrivere i nomi propri, invece, comprendono un buon numero di caratteri nella forma ky\u016bjitai (incontrare nei cognomi varianti tradizionali dei kanji \u00e8 inevitabile).\nIl passaggio dalla forma ky\u016bjitai alla forma shinjitai \u00e8 stato fatto riducendo il numero dei segni presenti nel kanji, ovvero sostituendo un componente complesso del carattere con uno pi\u00f9 semplice (assecondando la tendenza delle persone a creare per semplicit\u00e0 dei ryakuji, cio\u00e8 caratteri abbreviati, e rendendo in effetti ufficiali alcuni di essi). Un metodo alternativo \u00e8 stato quello di sostituire lo tsukuri (, la parte destra di un kanji), quando questa forniva la lettura On del kanji, con un altro carattere dalla stessa lettura ma con meno segni (una pratica di cui c'\u00e8 traccia da sempre nell'evoluzione dei caratteri cinesi).Un discorso strettamente correlato vale per i daiy\u014dji (caratteri che fanno le veci). Anche in questo caso si \u00e8 assecondata una tendenza invitando a sostituire, all'interno di certi vocaboli, un kanji con un altro dalla medesima lettura, ma incluso nella lista di kanji d'uso comune.\nAnche se sia in Cina che in Giappone, dopo la Seconda Guerra Mondiale, vennero ufficializzate le versioni semplificate dei kanji (hanzi in cinese), vi sono ancora numerose differenze fra i due sistemi di scrittura. I kanji giapponesi, rispetto ai caratteri semplificati cinesi, ricordano ancora i vecchi ky\u016bjitai. Ci sono diversi kanji identici ai ky\u016bjitai, come (elettricit\u00e0), mentre nei caratteri cinesi semplificati l'ideogramma \u00e8 stato modificato in , togliendo il radicale della pioggia. Altri kanji, invece, differiscono dai ky\u016bjitai, anche se nel cinese semplificato rimangono uguali, per esempio il carattere (Buddha) \u00e8 diverso da , utilizzato sia nel cinese semplificato che in quello tradizionale. Esistono anche kanji diversi dai ky\u016bjitai e dai caratteri semplificati cinesi, come \u8f49 (girare) che in Giappone \u00e8 stato semplificato in , mentre in Cina in , e \u8c50 (abbondante), noto ai giapponesi come e ai cinesi come . In questo caso si osserva che il carattere cinese ha mantenuto solo una piccola parte di quello originale, mentre il kanji l'ha solo semplificato in parte."}
{"id": "2558094", "revid": "438678", "url": "https://it.wikipedia.org/wiki?curid=2558094", "title": "Vor (criminalit\u00e0)", "text": "Vor (let. \"ladro\") \u00e8 un titolo di rispetto in voga presso la mafia russa usato per indicare i capi delle varie famiglie criminali.\nIn passato era un titolo generico con cui ci si riferiva ai membri della \"organitsaya\" ed era in uso una versione allungata: \"vor v zakonye\" (let. \"ladro nella legge\"), ancora in uso ma sostituita dal titolo \"Vor\".\nIl vor \u00e8 il capo supremo dell'organizzazione criminale, ed \u00e8 differente da quelli che in passato venivano definiti ladri nella legge, poich\u00e9 questi erano si delle figure importanti all'interno di essa, ma ricoprivano comunque un ruolo minore delimitato ad azioni specifiche (rapine, omicidi, traffico di droga)."}
{"id": "2558097", "revid": "404338", "url": "https://it.wikipedia.org/wiki?curid=2558097", "title": "Logaritmo decimale", "text": ""}
{"id": "2558098", "revid": "1494169", "url": "https://it.wikipedia.org/wiki?curid=2558098", "title": "Ernesto Franceschi", "text": ""}
{"id": "2558105", "revid": "254059", "url": "https://it.wikipedia.org/wiki?curid=2558105", "title": "Palazzo Calderara", "text": " \nIl Palazzo Calderara (o Palazzo Calderari) si trova a Vanzago, in provincia di Milano.\nStoria.\nNel '500 si hanno le prime notizie di un nucleo di \"casa da nobile\" di propriet\u00e0 di Alessandro Cremona.\nNel 1610 detta propriet\u00e0 fu acquistata dalla famiglia Besozzi la quale ne inizi\u00f2 l'opera di trasformazione. La villa comprendeva, oltre al complesso di fabbricati residenziali e rurali, un ampio giardino retrostante, recintato, in parte anche coltivato a frutteto, vigna ed ortaggi, con sistema di irrigazione da un canale derivato dal fiume Olona. Vi era pure una montagnola piantumata di alberi frondosi e secolari, abbattuti \nLa famiglia Besozzi cedette quindi il Palazzo alla famiglia Bianconi nel 1746. Nel 1795 la famiglia Bianconi fall\u00ec e si vide costretta a vendere il palazzo alla famiglia Calderari che ne oper\u00f2 le maggiori trasformazioni.\nL'ultimo proprietario, conte Carlo Calderara, con testamento dell'8 agosto 1854, nomin\u00f2 erede universale l'Ospedale Maggiore di Milano. L'Ente ospitaliero milanese, dopo infruttuosi tentativi di vendita, affitt\u00f2 la gestione della vasta tenuta agricola e svuot\u00f2 il palazzo di tutti i suoi arredi, vendendoli all'asta; bench\u00e9 protetto da decreto del 1912 da parte della Sovraintendenza ai Monumenti, negli anni successivi si dovette constatare un lento ma progressivo degrado della struttura.\nDopo essere stato sede di un asilo, di aule per una scuola elementare del paese, e da ultimo anche di frazionate abitazioni private, e mentre il giardino diveniva un \"campo sportivo\" negli anni '30 del XX secolo, il percorso di recupero \u00e8 stato tuttavia avviato fin dal 1972, con le indicazioni di tutela inserite nel \"Piano di Fabbricazione\" del Comune di Vanzago. Fin dal 1974 il Comune ha acquistato dall'Ospedale Maggiore l'intera area dell'ex giardino del Palazzo, poi destinata a parco e centro sportivo; insistendo sulla volont\u00e0 di destinazione pubblica e di recupero del palazzo, nel 1988 il Comune ne acquis\u00ec la propriet\u00e0, nell'ambito di una convenzione immobiliare con l'Ospedale Maggiore inerente al recupero urbanistico di diverse propriet\u00e0 di quell'Ente in Vanzago. Il Comune di Vanzago pot\u00e9 finalmente perseguire l'antica decisione di farne la nuova sede del municipio.\nNel palazzo Calderara, ristrutturato organicamente e riportato ad antichi splendori, fu insediato il municipio, con cerimonia inaugurale del 6 gennaio 2001.\nPalazzo Calderara \u00e8 pi\u00f9 propriamente una villa su due piani sorta come abitazione di villeggiatura: l'impianto spaziale della villa prevedeva una chiara articolazione gerarchica dei corpi di fabbrica intorno ad una corte, che destinava al corpo centrale l'abitazione padronale con gli ambienti di rappresentanza quali il portico, il salone d'onore e lo scalone monumentale.\nOggi, nonostante si conservino il corpo centrale e solo una delle due ali laterali, \u00e8 comunque ben visibile l'asse prospettico che privilegia l'entrata dal cancello d'ingresso, la corte e il corpo centrale con il salone di rappresentanza che collega anche con il giardino retrostante.\nLa facciata, di marcata impronta neoclassica, conserva ancora oggi un portico a cinque arcate di origine seicentesca ed \u00e8 caratterizzata da un frontone triangolare arricchito da un bassorilievo in stucco, da una balconata con balaustra di pietra e colonnine di tipo ionico e da quattro formelle di terracotta con bassorilievi a soggetto mitologico.\nMeno elaborata \u00e8 la controfacciata le cui finestre al piano terra si aprono su un'ampia terrazza con balaustre a colonnetta.\nLa pavimentazione, in granito, termina con una gradinata verso il giardino, sorvegliato da due splendidi leoni realizzati con polvere di marmo.\nImportanti sono gli affreschi della volta del portico, dei soffitti dell'odierna sede della polizia municipale, delle quattro sale al piano terra, delle pareti dell'ufficio del sindaco e soprattutto della volta del salone di rappresentanza che conserva ancora decorazioni del '600.\nLa maggior parte dei pavimenti al piano terra sono in mosaico.\nI due piani sono collegati da un ampio scalone barocco a due rampe parallele sulle cui pareti sono dipinte tre divinit\u00e0 classiche, inserite in finte nicchie arcuate, opera del pittore Luigi Conconi.\nLa corte di un tempo \u00e8 oggi un'ampia terrazza in stile lombardo."}
{"id": "2558106", "revid": "22475", "url": "https://it.wikipedia.org/wiki?curid=2558106", "title": "Aspidites ramsayi", "text": "Il pitone di ramsay (Aspidites ramsayi), noto anche come woma o pitone delle sabbie, \u00e8 un rettile appartenente alla famiglia dei pitoni originario dell'Australia. Attualmente questa specie \u00e8 considerata in pericolo di estinzione."}
{"id": "2558108", "revid": "287204", "url": "https://it.wikipedia.org/wiki?curid=2558108", "title": "Nen\u00ea", "text": ""}
{"id": "2558114", "revid": "404338", "url": "https://it.wikipedia.org/wiki?curid=2558114", "title": "Metabolismo aerobio", "text": ""}
{"id": "2558123", "revid": "1702319", "url": "https://it.wikipedia.org/wiki?curid=2558123", "title": "Chiesa dei Santi Ippolito e Cassiano (Vanzago)", "text": "La chiesa parrocchiale dei Santi Ippolito e Cassiano \u00e8 una chiesa di Vanzago, in citt\u00e0 metropolitana ed arcidiocesi di Milano.\nStoria.\nL'edificio attuale sorge sulla medesima area sulla quale sorgeva la pi\u00f9 antica chiesa, risalente al XIII secolo. Le sue piccole dimensioni e la crescita della popolazione indussero i parroci della prima met\u00e0 dell'Ottocento a chiedere alla comunit\u00e0 municipale di Vanzago, cui per legge austriaca competeva, l'aiuto finanziario per costruire una chiesa pi\u00f9 ampia.\nLa ricostruzione fu iniziata nel 1858, ad opera del parroco don Masera e del sindaco Giuseppe Meraviglia, su progetto dell'architetto Giacomo Moraglia, ormai anziano ma famoso nel milanese per i tanti progetti importanti da lui curati; tra cui, in campo ecclesiastico, le chiese parrocchiali di Vittuone, Guanzate, Galgiana (Casatenovo) e moltissime altre. La chiesa, appena terminata nelle sue strutture, fu benedetta nel giugno del 1860 e cominci\u00f2 ad essere utilizzata per tutte le funzioni parrocchiali, ma le rifiniture e gli arredi richiesero ancora parecchi anni per il completamento.\nLa definitiva consacrazione fu celebrata dal cardinale Andrea Ferrari il 26 ottobre 1901.\nDescrizione.\nLa chiesa \u00e8 articolata su tre navate coperte da volte a vela sostenute da colonne con capitelli corinzi.\nAi lati del presbiterio sono inseriti da una parte la sacrestia e dall'altra alcuni locali e il campanile.\nOltre all'altare maggiore, vi sono ai lati due altre cappelle con altari, una dedicata alla Madonna del Rosario e l'altra originariamente destinata al culto del Crocefisso, poi dedicata a San Giuseppe.\nIl nuovo campanile, proporzionato alla chiesa, ha richiesto anche la posa di nuove campane, che furono installate, in numero di cinque di tonalit\u00e0 re-bemolle, nel 1888.\nLa semplice facciata \u00e8 completata da decorazioni a stucco."}
{"id": "2558133", "revid": "1305772", "url": "https://it.wikipedia.org/wiki?curid=2558133", "title": "Debbie Boostrom", "text": "La Boostrom viveva in Florida nel momento in cui \u00e8 stata chiamata da Playboy. Poi si trasfer\u00ec in Kansas, quando spos\u00f2 un commerciante di birra che viveva l\u00ec, ma dopo il divorzio \u00e8 ritornata in Florida. L\u00ec inizi\u00f2 a lavorare come disegnatrice di gioielli e facendo qualche spot commerciale per la televisione.\nFu ritrovata morta in casa sua il 29 luglio 2008, con un colpo d'arma da fuoco alla testa, la ragione della morte \u00e8 stata dichiarata suicidio. La ragione di tale atto va a ricercarsi nel fatto che Debbie aveva un cancro terminale al seno."}
{"id": "2558134", "revid": "36426", "url": "https://it.wikipedia.org/wiki?curid=2558134", "title": "Spedale di Lelmo", "text": ""}
{"id": "2558135", "revid": "599013", "url": "https://it.wikipedia.org/wiki?curid=2558135", "title": "Serhij Fedorov", "text": "Caratteristiche tecniche.\nHa iniziato la carriera come difensore centrale, ma \u00e8 stato spesso utilizzato anche come terzino destro."}
{"id": "2558137", "revid": "643662", "url": "https://it.wikipedia.org/wiki?curid=2558137", "title": "Heidi Sorenson", "text": "Biografia.\nScelta dalla rivista Playboy come Playmate del mese di luglio 1981, il suo paginone centrale \u00e8 stato fotografato da Ken Marcus.\nHeidi ha trascorso un po' della sua infanzia in Danimarca prima che la sua famiglia si trasferisse nella Columbia Britannica. Ben presto se ne and\u00f2 a Los Angeles e dopo la sua esperienza come Plasmate, inizi\u00f2 la sua carriera con l'apparire in diversi film e show televisivi. Ha inoltre per molto tempo fatto la modella per Playboy e nel trentennale della rivista cant\u00f2 nel gruppo musicale \"Playmates Singing\". Successivamente si \u00e8 dedicata alla sceneggiatura, ed \u00e8 sposata con una figlia.\nNel 1985 era una vampira nel film horror \"Ammazzavampiri\" (\"Fright Night\")."}
{"id": "2558140", "revid": "33689", "url": "https://it.wikipedia.org/wiki?curid=2558140", "title": "Autore di videogiochi", "text": ""}
{"id": "2558146", "revid": "34392", "url": "https://it.wikipedia.org/wiki?curid=2558146", "title": "Peduncolo cerebrale", "text": ""}
{"id": "2558147", "revid": "36426", "url": "https://it.wikipedia.org/wiki?curid=2558147", "title": "Convento di Santa Brigida al Paradiso", "text": ""}
{"id": "2558149", "revid": "85053", "url": "https://it.wikipedia.org/wiki?curid=2558149", "title": "Ch\u014dsh\u016b", "text": ""}
{"id": "2558151", "revid": "298229", "url": "https://it.wikipedia.org/wiki?curid=2558151", "title": "Funmi Jimoh", "text": "Biografia.\nFunmi Jimoh inizia la carriera sportiva frequentando l'Universit\u00e0 Rice, dove gareggia alternandosi tra salto in lungo, gare di velocit\u00e0 e di ostacoli.\nAi trials statunitensi del luglio 2008 si classifica terza saltando 6,72 m e guadagnando cos\u00ec la qualificazione per i Giochi olimpici di Pechino. Nella capitale cinese raggiunge la finale del lungo qualificandosi con 6,61 m ma in finale conclude undicesima con la misura di 6,29 m.\nL'8 maggio 2009 a Doha migliora il suo record personale nel lungo arrivando a 6,96 m. In agosto, ai Mondiali di Berlino, manca la qualificazione alla finale del lungo saltando 6,34 m.\nNel 2011 conquista il successo in due meeting validi per la Diamond League; a Doha vince con la misura di 6,88 m, e a New York s'impone con 6,48 m. Giunge seconda al Golden Gala di Roma con 6,87 m, chiudendo dietro alla sua connazionale Brittney Reese.\nDopo esser giunta terza ai campionati statunitensi con la misura di 6,88 m, prende parte anche ai Mondiali di Taegu dove supera il turno di qualificazione con la misura di 6,68 m. Tuttavia in finale non si classifica a causa di tre salti nulli.\nNel 2013, ai Mondiali di Mosca, non riesce a qualificarsi per la finale, terminando la qualificazione in 13\u00aa posizione, ottenuta grazie a un salto di 6,57 m, unito a due nulli."}
{"id": "2558154", "revid": "339392", "url": "https://it.wikipedia.org/wiki?curid=2558154", "title": "Monastero del Paradiso", "text": ""}
{"id": "2558156", "revid": "62748", "url": "https://it.wikipedia.org/wiki?curid=2558156", "title": "Cav.", "text": ""}
{"id": "2558158", "revid": "767487", "url": "https://it.wikipedia.org/wiki?curid=2558158", "title": "Paul Philipp", "text": "Dal 2004 \u00e8 il presidente della Federazione calcistica del Lussemburgo."}
{"id": "2558163", "revid": "767487", "url": "https://it.wikipedia.org/wiki?curid=2558163", "title": "Julija Mordovec", "text": "Carriera.\nNel 2006 firma con la DNA Model Management di New York City e la Why Not Model Agency di Milano. Nel mese di agosto appare in un editoriale di \"Teen Vogue\" e due mesi pi\u00f9 tardi sulla copertina della edizione russa de \"L'Officiel\".\nAll'inizio del 2007 sfila per la collezione primaverile di Bill Blass. Appare nel catalogo Nordstrom e a luglio sfila per Badgley Mischka e Nicole Miller negli show di New York. Compare negli editoriali di \"Elle\" (Italia), \"Glamour\" (Germania), \"Madame\" e \"Amica\".\nNello stesso anno lascia la DNA per firmare con una delle pi\u00f9 importanti agenzie di moda, la IMG Models.\nNel gennaio 2008 Hintmag.com la classifica come \"stella nascente\" nel panorama della moda. A febbraio sfila per Comme des Gar\u00e7ons e Chanel a Parigi e qualche mese pi\u00f9 tardi per Valentino e Givenchy. Nello stesso anno Laura Sciacovelli la fotografa per il numero autunnale di \"Lula\". A settembre appare in un editoriale di \"L'Officiel\" francese, fotografata da Takay. Firma un contratto per la campagna pubblicitaria di D&amp;G, per la quale viene fotografata da Mario Testino.\nNel 2009 sfila per Christian Dior, Givenchy, Elie Saab, Marchesa, Rodarte, Giorgio Armani, Chanel e Yves Saint Laurent negli show di New York, Parigi e Milano.\nAd agosto appare in un editoriale di \"Flair\" (Italia), fotografata da Benjamin Lennox."}
{"id": "2558171", "revid": "33689", "url": "https://it.wikipedia.org/wiki?curid=2558171", "title": "Autrice di videogiochi", "text": ""}
{"id": "2558176", "revid": "1001457", "url": "https://it.wikipedia.org/wiki?curid=2558176", "title": "Felicia Tilman", "text": "Felicia Tilman \u00e8 un personaggio della serie televisiva \"Desperate Housewives\". Interpretata dall'attrice Harriet Sansom Harris, in italiano \u00e8 doppiata da Aurora Cancian.\nIl personaggio.\nFelicia arriva a Wisteria Lane dopo la scomparsa di sua sorella. Come rivela a Edie, ha capito immediatamente che Martha era morta e non semplicemente scomparsa. Nonostante ammetta apertamente di detestarla, Felicia sente il dovere di capire cosa esattamente sia successo alla sorella e quindi comincia le sue indagini personali, arrivando quasi subito a sospettare di Paul Young e prefissandosi l'obiettivo di incriminarlo. Instaurer\u00e0 un buon rapporto con Mike Delfino, il quale non riuscendo a uccidere Paul Young provocher\u00e0 la delusione totale di Felicia, che dovr\u00e0 procedere nel suo intento da sola. Caratterizzata da un finissimo humor nero, il personaggio si impone per il suo cinismo e per la sua aura inquietante.\nRuolo nella serie.\nPrima stagione.\nTutto ha inizio quando, entrata in casa Young, nota una foto della defunta Mary Alice e la identifica come una sua ex collega, Angela Forrest. Paul nega e allontana Felicia da casa sua, dandole cos\u00ec la certezza di essere lui l'assassino di Martha. Felicia si affeziona a Zach e quando scopre che Paul lo droga per tenerlo sotto controllo, porta il ragazzo a casa sua e impone a suo padre di lasciare Fairview entro la notte. Il giovane Zach per\u00f2, se la prender\u00e0 con lei e la colpir\u00e0 alle spalle, tramortendola.\nSeconda stagione.\nNella seconda stagione, Felicia viene vista nel terzo episodio quando Mike Delfino le chiede se sa dove sia Zach. La donna risponde di non sapere dove si trovi Zach e rivela a Mike che sta per tornare nello Utah per riprendersi dopo l'aggressione da parte di Zach; verso met\u00e0 stagione la donna riesce a farsi assumere come infermiera dal vero nonno di Zach, il ricchissimo e morente Noah Taylor. Cos\u00ec facendo, riesce nell'intento di svelare al vecchio che il ragazzo \u00e8 suo nipote, garantendogli un futuro agiato come suo erede. Torner\u00e0 nel sedicesimo episodio a Wisteria Lane scoprendo che Paul \u00e8 riuscito di nuovo ad integrarsi nella comunit\u00e0. \nLa donna allora inizia a organizzare un piano di vendetta contro Paul. Dapprima inizier\u00e0 a provocarlo ,alla festa di fidanzamento di Edie e Karl umilier\u00e0 davanti a tutti Paul, accusandolo di avere ucciso Martha, poi gli sparger\u00e0 del burro nel portico facendolo scivolare violentemente. Quando per\u00f2 la donna far\u00e0 montare una tenda anti termiti nella casa del vicino, Paul perder\u00e0 le staffe e la aggredir\u00e0 davanti al vicinato. Felicia infine completa la sua opera di vendetta: riesce a rubare le chiavi di casa di Paul e inizia a prelevarsi delle sacche di sangue, che conserva nel frigorifero. Una sera , si taglia due dita ,mettendole nell'auto dell'uomo e sparge le sacche di sangue nella casa. Quindi allerta la polizia, riuscendo a far arrestare Paul per il suo omicidio. La si vede per l'ultima volta in uno chalet sperduto sui monti, dove si trasferisce sotto il nome di Martha Huber.\nIl ritorno.\nIl personaggio di Felicia ritorna nella settima stagione . Tutto comincia quando viene fermata dalla polizia per eccesso di velocit\u00e0 e quindi viene alla luce che in realt\u00e0 ha finto la sua morte per incastrare Paul. Questi le fa visita in prigione e lei confessa che lo vorrebbe vedere morto; subito dopo rivela alla sua compagna di cella che Paul morir\u00e0 entro sei mesi, perch\u00e9 lei ha amici a Wisteria Lane mentre Paul no. In seguito si viene a sapere che Beth, la nuova moglie di Paul, \u00e8 in realt\u00e0 la figlia di Felicia e che la donna la sta usando per far confessare a Paul di aver ucciso Martha Huber.\nBeth tuttavia si innamora davvero di Paul e la madre decide di punirla, rifiutando di partecipare agli incontri in carcere. Quando Paul scopre la vera identit\u00e0 di Beth la caccia di casa, arrivando a rivelarle di aver ucciso sua zia Martha. Beth quindi va a raccontarlo a sua madre, che per\u00f2 ha una reazione furiosa e la incolpa di non aver registrato la confessione. Beth, ormai sola al mondo e senza pi\u00f9 nessuno su cui contare, si trasferisce in un motel e riceve la visita di Bree, che la informa della grave situazione di Susan, in cerca di un trapianto di rene. Beth allora si presenta in ospedale e dopo aver detto ad un'infermiera di voler donare il proprio rene a Susan, tira fuori una pistola dalla borsetta e si uccide.\nDopo il suicidio di sua figlia, Felicia viene rilasciata per motivi umanitari. Si trasferisce nella casa a fianco a quella di Karen McCluskey e decide di andare a fare visita alla donna, per ringraziarla di aver mantenuto il loro segreto: quando Felicia qualche anno prima era entrata nottetempo in casa di Paul per spargere il suo sangue e posizionare le sue dita nel baule della macchina, aveva incontrato Karen che stava cercando il gatto di Ida Greenberg. Felicia fu cos\u00ec costretta a rivelare la verit\u00e0 a Karen, che aveva deciso di mantenere il segreto fingendo di non averla mai vista quella sera.\nIntanto Felicia continua a pianificare la sua vendetta contro Paul e si conquista la fiducia di Susan, in modo da avvelenare con l'antigelo il cibo che la donna prepara quotidianamente a Paul da buona amica. Paul, allarmato dall'aggravamento della sua salute, decide di analizzare il cibo di Susan, scoprendo le tracce di antigelo. Susan viene arrestata, ma Paul capisce subito che \u00e8 stata Felicia ad avvelenarlo. Ormai in preda al panico, Felicia aggredisce Paul e lo lega ad una sedia in casa di Susan, somministrandogli delle dosi di veleno per ucciderlo. Susan tuttavia rientra in casa e Felicia tenta di fuggire; Paul, liberatosi, aggredisce Felicia e comincia a strangolarla, ma viene convinto a desistere da Susan.\nPrima che Felicia scappi, Paul le confessa finalmente di aver ucciso sua sorella. Il giorno dopo Felicia si trova in macchina, in viaggio con le ceneri di sua figlia Beth. Mentre \u00e8 alla guida e cerca di prendere una busta, Felicia fa cadere inavvertitamente l'urna dal sedile e le ceneri, disperdendosi, le fanno perdere il controllo della visuale. Piegatasi per raccogliere l'urna, sbanda e finisce sull'altra carreggiata, non riuscendo ad evitare un tir che le viene di fronte. L'esito dell'incidente non \u00e8 mai stato chiarito nel corso della serie, infatti la donna non verr\u00e0 mai pi\u00f9 citata,ma si pu\u00f2 intuire che Felicia sia morta nello scontro frontale."}
{"id": "2558182", "revid": "767487", "url": "https://it.wikipedia.org/wiki?curid=2558182", "title": "The Tornados", "text": "The Tornados erano un gruppo strumentale britannico degli anni sessanta.\nBiografia.\nIl gruppo si form\u00f2 nel 1961. I membri originari erano Alan Caddy e George Bellamy (padre di Matthew Bellamy dei Muse) alle chitarre, Roger LaVern all'organo, Heinz Burt al basso e Clem Cattini alla batteria.\nIl loro brano \"Telstar\" fu il primo singolo di un gruppo britannico a raggiungere la prima posizione nelle classifiche degli Stati Uniti e vendette cinque milioni di copie in tutto il mondo.\nQuesto successo avrebbe potuto arricchire loro e il produttore Joe Meek, ma una causa per violazione del diritto d'autore in Francia mantenne tutti i diritti bloccati per sei anni.\nNel frattempo il gruppo si sciolse.\nNel 1975 Clem Cattini, Roger LaVern, Heinz Burt e George Bellamy si riunirono e pubblicarono una nuova versione di \"Telstar\".\nInfluenza.\nIl brano \"The Ice Cream Man\", datato 1963, fu utilizzato in Italia, quattro anni dopo, dalla RAI quale sigla dello sceneggiato televisivo \"Breve gloria di Mister Miffin\", diretto da Anton Giulio Majano, con Cesco Baseggio, Alberto Lupo, Nicoletta Rizzi e Luisa Rivelli.\nNel 1979 i Superobots si ispirarono a \"Telstar\" per la sigla del telefilm giapponese \"Guerra fra galassie\".\nTelevisione.\nIl canale televisivo Real Time ha trasmesso il 6 febbraio 2013 ri-trasmesso nella notte del 25 maggio 2013, ritrasmesso nella notte del 26 luglio 2013, trasmesso ancora il 9 gennaio 2014 e ritrasmesso il 7 marzo 2014 un episodio del programma \"24 ore al pronto soccorso\" in cui Roger \u00e8 protagonista come paziente del King's Hospital di Londra. In tale episodio il settantatreenne Roger cita la band e il singolo \"Telstar\")."}
{"id": "2558183", "revid": "110157", "url": "https://it.wikipedia.org/wiki?curid=2558183", "title": "Texas Education Agency", "text": "La Texas Education Agency, abbreviata in TEA, \u00e8 l'istituzione del governo del Texas responsabile per l'educazione.\nFu fondata nel 1949 e attualmente ha sede ad Austin, nel William B. Travis State Office Building."}
{"id": "2558184", "revid": "1776051", "url": "https://it.wikipedia.org/wiki?curid=2558184", "title": "USS Batfish (SS-310)", "text": "Lo USS \"Batfish\" (hull classification symbol SS-310) \u00e8 stato un sommergibile della United States Navy, appartenente alla classe Balao.\nEntrato in servizio nell'agosto 1943, partecip\u00f2 alla seconda guerra mondiale nel teatro del Pacifico contro i giapponesi: tra i suoi successi figurano gli affondamenti del cacciatorpediniere \"Samidare\" (26 agosto 1944) e dei sommergibili \"RO-115\" (10 febbraio 1945), \"RO-112\" (11 febbraio 1945) e \"RO-113\" (13 febbraio 1945); posto in riserva alla fine del conflitto, il battello fu riattivato nel 1952 per servire come unit\u00e0 d'addestramento, venendo definitivamente radiato dal servizio il 1\u00ba novembre 1969. Dal 18 febbraio 1972 lo scafo \u00e8 impiegato come nave museo a Muskogee in Oklahoma"}
{"id": "2558189", "revid": "352448", "url": "https://it.wikipedia.org/wiki?curid=2558189", "title": "Greco panfilico", "text": ""}
{"id": "2558206", "revid": "1543377", "url": "https://it.wikipedia.org/wiki?curid=2558206", "title": "Stella Artois Championships 1992", "text": "Il Queen's Club Championships 1992 (conosciuto pure come \"Artois Championships\" per motivi di sponsorizzazione) \u00e8 stato un torneo di tennis giocato sull'erba. \n\u00c8 stata la 90\u00aa edizione del Queen's Club Championships, \nche fa parte della categoria ATP World Series nell'ambito dell'ATP Tour 1992.\nSi \u00e8 giocato al Queen's Club di Londra in Inghilterra, dall'8 al 14 giugno 1992.\nCampioni.\nSingolare.\n Wayne Ferreira ha battuto in finale Sh\u016bz\u014d Matsuoka 6\u20133, 6\u20134\nDoppio.\n John Fitzgerald / Anders J\u00e4rryd hanno battuto in finale Goran Ivani\u0161evi\u0107 / Diego Nargiso 7\u20136, 2\u20136, 16\u201314"}
{"id": "2558209", "revid": "106057", "url": "https://it.wikipedia.org/wiki?curid=2558209", "title": "Aleksandr Chalifman", "text": ""}
{"id": "2558213", "revid": "110157", "url": "https://it.wikipedia.org/wiki?curid=2558213", "title": "La maga Circe", "text": "La maga Circe \u00e8 un dramma giocoso per musica in un atto del compositore Pasquale Anfossi.\nL'opera fu rappresentata per la prima volta al teatro Valle di Roma nel 1788; \u00e8 stata riproposta in tempo moderni nel 1988, bicentenario della prima, presso il teatro comunale di Sulmona."}
{"id": "2558228", "revid": "36426", "url": "https://it.wikipedia.org/wiki?curid=2558228", "title": "Spedale di San Martino della Scala", "text": ""}
{"id": "2558239", "revid": "6923", "url": "https://it.wikipedia.org/wiki?curid=2558239", "title": "Azienda tabacchi italiani", "text": "Azienda tabacchi italiani S.p.A. era una azienda italiana che operava nel settore dei tabacchi.\nStoria.\nLe origini.\nATI nasce come Societ\u00e0 anonima il 21 marzo 1927, in seguito alla legge 2399/27 che stanziava 10 milioni di lire per costituire una societ\u00e0 partecipata dallo Stato stesso, Banco di Sicilia, Banco di Napoli che si occupasse delle attivit\u00e0 connesse alla produzione, lavorazione e commercio del tabacco, del sale e del chinino. Inoltre era impegnata nell'esportazione dei prodotti italiani e nell'approvvigionamento delle materie prime sui mercati esteri, attivit\u00e0 sempre legate al settore del tabacco.\nLe esportazioni erano legate in Argentina, Inghilterra, Belgio, Lussemburgo, Africa Occidentale. Tramite la Societ\u00e0 anonima tabacchi italiani produceva e vendeva tabacchi in Svizzera e Brasile.\nIn seguito alla crisi del 29 deve diversificare le sue attivit\u00e0 e per questo crea Aticarta S.p.A. attivit\u00e0 nella produzione di carta per sigarette e del loro imballaggio.\nNel 1930 nei suoi terreni in concessione a Tigrinna in Libia, sulle alture del Gharian, fonda una colonia italiana di 299 famiglie per un totale di 1794 persone per sperimentare la coltivazione di tabacchi orientali. Nello stesso anno commercializzava anche il T\u00e8 Ati, attivit\u00e0 poi ceduta alla Ernesto Piletti s.p.a.\nNel 1958 la crisi sul mercato estero costringe Ati a vendere Sati.\nNegli anni settanta era attiva prevalentemente in due settori: la produzione di articoli cartari lavorati per l'industria di tabacchi e la produzione di tabacchi in foglia.\nInoltre era attiva nella lavorazione e nel commercio di sali, the, carta ed imballaggi.\nNel 1976 partecipava Azienda agricola tabacchi Campolongo (produzione di tabacchi Virginia), CETI (commercializzazione dei tabacchi prodotti), ATITransco (produzione di tabacchi Burley e subtropicali), Filtrati S.p.A., Saibi (produzione di bromo).\nNel 1982 viene incaricata della commercializzazione di tutti i tipi di sale alimentare ed industriale prodotti dai Monopoli di Stato e nel 1983 insieme a Italkali fonda Azienda italiana sali S.p.A. attiva nella distribuzione dei sali ai depositi dei Monopoli di Stato, nella vendita di sale grezzo alle imprese per la sua raffinazione e nella vendita del sale gi\u00e0 raffinato dai Monopoli alle aziende industriali.\nIl declino della produzione e l'arrivo di E.t.i..\nA cavallo degli anni settanta e ottanta sorgono le prime difficolt\u00e0: la presenza sempre maggiore di persone al vertice di AAMS (e a cascata di Ati, la sua controllata) nominate tra ruoli amministrativi e non tecnici, quindi con una ristretta visione industriale, il processo europeo di liberalizzazione e di abolizione dei Monopoli di Stato, il fenomeno del contrabbando e l'avvio delle campagne contro il fumo promosso dalla politica nazionale e dai media, provoc\u00f2 una riduzione della produzione di tabacco lavorato: gli stabilimenti iniziano ad essere affetti da sovraproduzione con standard tecnologici qualitativi inferiori a quelli europei. Alcuni impianti lavorano solo grazie alla produzione su licenza concessa da brand esteri.\nCon il 1994 costituisce Atisale S.p.A. (oggi Sosalt) per commercializzare il sale proveniente dalle 4 Saline di Stato. \nNel 1996 possiede 21 stabilimenti produttivi, ubicati a Lecce, Chiaravalle, Rovereto, Napoli, Lucca, Bari, Scafati, Bologna, Mesola, Verona, Firenze, Modena, Cagliari, Trieste, Catania, Milano, Palermo, Cava dei Tirreni, Torino, Adria e Venezia.\nGi\u00e0 nel 1997 il numero delle manifatture scende a 18 (chiuse Torino, Venezia ed Adria), con un fatturato complessivo di 19.900 miliardi e 420 miliardi di utile ottenuto nel 1996.\nDue anni dopo entra a far parte del gruppo Ente tabacchi italiani: in quel frangente, ha una quota di mercato pari al 60%, 6.500 dipendenti in 18 manifatture."}
{"id": "2558242", "revid": "125721530", "url": "https://it.wikipedia.org/wiki?curid=2558242", "title": "Disney XD (Italia)", "text": "Disney XD \u00e8 stata una rete televisiva italiana destinata principalmente ai ragazzi adolescenti e bambini. Il canale era edito da Walt Disney Television Italia, azienda del gruppo Disney. Il canale era trasmesso esclusivamente sulla piattaforma Sky Italia dal 28 settembre 2009 e nacque in sostituzione di Jetix a livello internazionale. Il canale aveva anche due versioni timeshift denominate Disney XD +1, che trasmetteva sul canale 617, in sostituzione di Jetix +1, tutta la programmazione posticipata di un'ora e Disney XD +2, che trasmetteva sul canale 618, in sostituzione di Toon Disney, tutta la programmazione posticipata di due ore.\nLo speaker ufficiale del canale era il doppiatore Maurizio Merluzzo.\nStoria.\nDisney XD entra nelle case italiane il 28 settembre 2009 alle ore 06:00 con il programma \"Brian O'Brian\", la prima sitcom firmata Disney che vede la partecipazione dell'Italia. Il palinsesto della rete era composta sia da cartoni animati come \"Kid vs. Kat - Mai dire gatto\", \"Galactik Football\", \"Jimmy Jimmy\", \"\", \"Phineas e Ferb\", sia da serie live action come \"Zack e Cody al Grand Hotel\", \"Phil dal futuro\" e \"Cory alla Casa Bianca\". La library proponeva quindi per gran parte del tempo alcune tra le serie di Disney Channel e di Toon Disney, accoglieva inoltre numerose produzioni dell'appena defunto Jetix (prima tra tutte \"Pok\u00e9mon\"), e offriva alcune serie cult come \"L'incredibile Hulk\" e \"Iron Man\", grazie all'acquisto da parte della The Walt Disney Company della Marvel.\nPer celebrare la nascita del canale viene trasmesso in prima serata il film \"Herbie - Il super Maggiolino\" e vengono inoltre mostrate in anteprima alcune delle serie autoprodotte dal canale che entreranno in seguito a far parte del palinsesto di Disney XD e che diverranno molto popolari: \"Aaron Stone\" e \"Zeke e Luther\". Il palinsesto prender\u00e0 sempre di pi\u00f9 questa direzione, favorendo ad alcune serie Disney e non classiche, l'entrate delle serie originali come \"Kick Chiapposky - Aspirante stuntman\" e \"I'm in the Band\" nel 2010, \"Kickin' It - A colpi di karate\" nel 2011, \"Lab Rats\" nel 2012, \"Gravity Falls\", \"Crash &amp; Bernstein\" e \"Randy - Un Ninja in classe\" nel 2013, \"Mighty Med - Pronto soccorso eroi\", \"Wander\" e \"Star Wars Rebels\" nel 2014, quest'ultima serie prodotta con la Lucasfilm e Lucasfilm Animation. Nel 2015 fu la svolta di \"Kirby Buckets\" e nuove stagioni come l'attessisima seconda stagione di \"Star Wars Rebels\". Nell'autunno 2015 arriv\u00f2 una nuova serie \"Marco e Star contro le forze del male\".\nIl 12 marzo 2010, a pochi mesi dalla nascita del canale, viene trasmesso in anteprima esclusiva il primo (che poi si riveler\u00e0 essere anche l'unico) Disney XD Original Movie \"Skyrunners\", che riesce ad ottenere un discreto successo nei telespettatori. Sempre durante lo stesso anno, la programmazione si arricchisce di nuove acquisizioni come \"K9\", \"Inazuma Eleven\" e \"Avengers - I pi\u00f9 potenti eroi della Terra\", e del primo programma italiano prodotti dalla Walt Disney Television Italia intitolato \"Sketch Up\" condotto da due degli attori pi\u00f9 famosi di Disney Channel, Matteo Leoni e Romolo Guerrieri.\nIl 1\u00ba ottobre 2011 venne aperto il nuovo timeshift, Disney XD +2, che proponeva la programmazione del canale posticipata di ben due ore. Dal 9 maggio 2012 il canale trasmetteva nel formato panoramico e assunse nuove grafiche per il logo, mentre dal 15 settembre dello stesso anno, ha iniziato a trasmettere in alta definizione con la denominazione Disney XD HD.\nCon l'inizio della nuova serie \"Ultimate Spider-Man\", Disney XD dichiar\u00f2 aperto il blocco televisivo Marvel Universe, dove venivano trasmesse le serie riguardanti gli eroi della Marvel. Le serie trasmesse nel Marvel Universe erano appunto \"Ultimate Spider-Man\", \"Avengers Assemble\" ed \"Hulk e gli agenti S.M.A.S.H.\".\nDall'8 al 21 giugno 2015, la versione timeshift Disney XD +2 dedica lo spazio alla serie Disney Hannah Montana.\nDal 18 al 31 ottobre 2015, la versione timeshift Disney XD +2 dedica lo spazio alla serie Marvel Ultimate Spider-Man.\nIl 1\u00ba febbraio 2016 il canale rivoluzion\u00f2 la sua grafica, adottando il nuovo logo usato negli Stati Uniti su schermo per i canali SD, HD, +1, +2 e le diverse grafiche che si distinguevano per il medesimo design.\nDal 6 al 20 dicembre 2015 e dal 18 al 31 dicembre 2016, la versione timeshift Disney XD +2 dedica lo spazio ai cartoni animati di Topolino e tutta la banda Disney, con il canale Topolino Channel. Tale iniziativa viene ripetuta nel 2017 e nel 2019 (su Disney Channel+1)\nIl 1\u00ba ottobre 2019, in seguito ad un mancato rinnovo contrattuale da parte di Sky Italia, il canale e la sua versione +1 vengono chiusi sulla piattaforma commerciale Sky Italia. \nIn Svizzera, tra il 26 ed il 27 novembre 2019, Disney XD \u00e8 stato sostituito da Disney Junior, poi chiuso il 1\u00ba aprile 2020.\nIl 1\u00ba maggio 2020 i contenuti di Disney XD vengono resi disponibili sulla piattaforma commerciale Disney+.\nAltre versioni.\nDisney XD HD.\nSi trattava della versione in alta definizione di Disney XD lanciata nel 2009 negli Stati Uniti, successivamente nel Regno Unito il 18 ottobre 2010 ed il 20 settembre 2011 in Francia.\nDal 15 settembre 2012 \u00e8 stata lanciata anche in Italia la versione in alta definizione al canale 616 di Sky. Il canale ha chiuso il 1\u00ba ottobre 2019.\nDisney XD +1.\nSi trattava della versione di Disney XD che riproduceva dopo un'ora le trasmissioni, lanciata nel 2009 negli Stati Uniti, successivamente nel Regno Unito il 18 ottobre 2010 ed a settembre 2011 in Francia.\nDal 28 settembre 2009 \u00e8 stata lanciata anche in Italia la versione posticipata al canale 617 di Sky. Il canale ha chiuso il 1\u00ba ottobre 2019.\nDisney XD +2.\nLanciato il 1\u00ba ottobre 2011, era il canale timeshift di Disney XD che trasmetteva i programmi di quest'ultimo posticipati di due ore. Il 9 aprile 2018 il canale \u00e8 stato chiuso.\nProgrammi.\nProgrammi in onda prima della chiusura.\nAlcune serie ancora in corso, tra cui \"\", \"DuckTales\", \"I Greens in citt\u00e0\" e \"Marco e Star contro le forze del male\", sono state trasmesse su Disney Channel a seguito della chiusura del canale."}
{"id": "2558243", "revid": "81704743", "url": "https://it.wikipedia.org/wiki?curid=2558243", "title": "Ernest Vivian Fuchs", "text": "Nato nell'Isola di Wight da padre tedesco (immigrato in Inghilterra da Jena) e madre inglese, studi\u00f2 geologia all'Universit\u00e0 di Cambridge. Scelse questa facolt\u00e0 perch\u00e9 pensava gli avrebbe permesso di coltivare la sua grande passione per gli spazi aperti.\nNel 1929 fece la sua prima spedizione, in Groenlandia. L'anno successivo partecip\u00f2 ad un viaggio organizzato dall'universit\u00e0 di Cambridge per studiare la geologia e la climatologia della regione dei laghi dell'Africa orientale. Poco dopo si un\u00ec ad una spedizione guidata dall'antropologo Louis Leakey alla Gola di Olduvai, chiamata \"la culla dell'Umanit\u00e0\". Dopo essersi sposato con Joyce Connell, anch'essa una geologa, la accompagn\u00f2 in un viaggio di studio in Tanzania nel 1937.\nDurante la seconda guerra mondiale fu assegnato a posizioni del servizio civile britannico in Africa Orientale e a Plymouth, dove si facevano i preparativi per lo sbarco in Normandia.\nNel 1947 accett\u00f2 un posto di geologo nell'ufficio londinese del \"British Antarctic Survey\", che si occupava anche delle Isole Falkland e delle rivendicazioni territoriali britanniche in antartide. Ne divenne direttore nel 1958 e mantenne tale carica fino al 1973.\nLa spedizione Fuchs-Hillary del 1957-58.\nNel 1953 la \"British Antarctic Survey\" cominci\u00f2 a fare piani per una spedizione di attraversamento dell'antartide. Nel 1955, in vista dell'Anno geofisico internazionale previsto per il 1957-58, fu messa a punto la \"Commonwealth Trans-Antarctic Expedition\", che prevedeva di attraversare l'antartide con una spedizione motorizzata dal mare di Weddell al mare di Ross, passando dal polo sud. Il conquistatore dell'Everest, Edmund Hillary, avrebbe partecipato all'impresa.\nFuchs arriv\u00f2 in antartide nel gennaio 1957 e, dopo aver allestito la base di appoggio \"South Ice\" circa 500 nell'interno, part\u00ec dalla base \"Shackleton\", posta sulla costa del mare di Weddell, il 24 novembre 1957. Dopo aver raggiunto il polo sud, dove incontr\u00f2 Edmund Hillary che vi era arrivato partendo dal mare di Ross, sost\u00f2 qualche giorno nella base antartica statunitense Amundsen-Scott, da poco installata, prosegu\u00ec la traversata e arriv\u00f2 al lato opposto del continente il 2 marzo 1958. Il giorno stesso la regina Elisabetta II d'Inghilterra gli confer\u00ec il titolo di baronetto.\nAssieme ad Edmund Hillary raccont\u00f2 questa impresa nel libro \"The Crossing of Antarctica\"."}
{"id": "2558245", "revid": "203463", "url": "https://it.wikipedia.org/wiki?curid=2558245", "title": "Vivian Fuchs", "text": ""}
{"id": "2558256", "revid": "36426", "url": "https://it.wikipedia.org/wiki?curid=2558256", "title": "Monastero di Annalena", "text": ""}
{"id": "2558263", "revid": "729019", "url": "https://it.wikipedia.org/wiki?curid=2558263", "title": "Minenwerfer", "text": "Minenwerfer (It. \"bombarda\") \u00e8 il nome tedesco che designa una classe di mortai a corta gittata molto usati durante la prima guerra mondiale dall'esercito tedesco e da quello austro-ungarico. Queste armi erano state progettate per eliminare ostacoli e fortificazioni come filo spinato e fortificazioni che l'artiglieria a lunga gittata non era in grado di colpire con la necessaria precisione.\nLo sviluppo.\nI tedeschi analizzarono lo svolgimento dell'assedio di Port Arthur, nel corso del quale l'artiglieria era stata incapace di distruggere strutture difensive come filo spinato e bunker. L\"'Ingenieurkomitee\" (\"Gruppo ingegneristico\") dell'esercito tedesco nel 1907 inizi\u00f2 a collaborare con l'industria Rheinmetall per studiare il problema. La soluzione che svilupparono fu un mortaio a canna corta rigata a ricarica frontale, costruito in tre diverse misure. Il pi\u00f9 grande, e il primo ad essere prodotto, fu nel 1910 il \"25 cm schwerer Minenwerfer\" (sMW), ovvero \"mortaio pesante da 250\u00a0mm\". Nonostante pesasse solo 955 chili, i suoi colpi avevano sul bersaglio lo stesso effetto di quelli dei mortai da 28 o 30,5\u00a0cm, che per\u00f2 pesavano dieci volte tanto. Allo scoppio della prima guerra mondiale ne erano stati consegnati all'esercito 44 esemplari. Furono usati con successo in Belgio, a Liegi e Namur, nonch\u00e9 contro la fortezza francese di Maubeuge.\nAltre versioni.\nLa versione media dell'arma, il \"17 cm mittlerer Minenwerfer\", dizione accorciata in mMW e traducibile come \"mortaio medio da 170\u00a0mm\", fu prodotta a partire dal 1913 e all'inizio della guerra ne furono messi in campo 116 esemplari.\nLa versione leggera, il \"7,58 cm leichter Minenwerfer\", abbreviato in lMW e stante per \"mortaio leggero da 75,8\u00a0mm\", allo scoppio della guerra era ancora in fase di sperimentazione e ne esistevano solo prototipi, ma venne rapidamente messa in produzione. L'arma si dimostr\u00f2 molto pi\u00f9 funzionale dell'artiglieria convenzionale. Per fare un paragone, il cannone 7,7 cm FK 96 nA per essere spostato richiedeva una squadra di sei cavalli, mentre per trasferire il lMW ne bastava uno solo; inoltre quattro uomini da soli potevano riposizionare il lMW sul campo di battaglia. Il \"minenwerfer\" era oltretutto pi\u00f9 economico, in quanto produrlo costava solo un settimo di quanto costasse un pezzo d'artiglieria e anche le munizioni che sparava avevano un costo inferiore.\nDal momento che la potenza del lancio, e di conseguenza la potenza di fuoco, del Minenwerfer era per\u00f2 bassa, per riempire i proiettili fu impiegata una certa variet\u00e0 di esplosivi inadatti all'artiglieria convenzionale, come il TNT. Generalmente per\u00f2 si usavano esplosivi a nitrato d'ammonio e carbone. L'instabilit\u00e0 di questo tipo di esplosivi li faceva talvolta scoppiare ancora all'interno della canna: gli incidenti di questo tipo furono numerosi e uno di questi, nel 1916, cost\u00f2 la vita a Karl V\u00f6ller, capo progettista della Rheinmetall. Queste problematiche vennero infine risolte con il tempo.\nVisti i numerosi vantaggi offerti da un'arma di questo tipo nella guerra di trincea, la produzione fu intensificata e per il 1918 il numero dei pezzi in funzione aument\u00f2 notevolmente, raggiungendo quota 1.234 pesanti, 2.361 medi e 12.329 leggeri. Venne sviluppato anche un quarto modello, ancora pi\u00f9 grosso, con un calibro di 38\u00a0cm, il \"sehr schwere Minenwerfer\" (ssMW).\nEsisteva anche un modello di lanciamine da 90\u00a0mm, con canna rigata sparante un proietto con una banda preincisa con caricamento dalla bocca, con una gittata massima di 750 metri."}
{"id": "2558264", "revid": "30445", "url": "https://it.wikipedia.org/wiki?curid=2558264", "title": "Isola di Cuyo", "text": ""}
{"id": "2558273", "revid": "236990", "url": "https://it.wikipedia.org/wiki?curid=2558273", "title": "American Dragon", "text": ""}
{"id": "2558278", "revid": "117997002", "url": "https://it.wikipedia.org/wiki?curid=2558278", "title": "Talucco", "text": "Talucco (\"Taluch\" in piemontese) \u00e8 una frazione di Pinerolo situata nella Val Lemina.\nGeografia.\nLa frazione \u00e8 collocata nella parte alta della Val Lemina, nelle Alpi Cozie.\nStoria.\nAl Talucco fin dall'VIII secolo era presente una cella monastica benedettina appartenente all'abbazia di Novalesa.\nEconomia.\nLa frazione \u00e8 particolarmente rinomata per la produzione dei tomini, che hanno ottenuto la denominazione di Prodotto Agroalimentare Tradizionale."}
{"id": "2558285", "revid": "767487", "url": "https://it.wikipedia.org/wiki?curid=2558285", "title": "Saturday Night (Zhan\u00e9)", "text": "Saturday Night \u00e8 il secondo album delle Zhan\u00e9, pubblicato dalla Motown Records il 22 aprile 1997.\nNegli Stati Uniti il disco ha raggiunto la 41\u00aa posizione nella classifica Billboard 200 e l'8\u00aa posizione nella classifica R&amp;B."}
{"id": "2558288", "revid": "109167348", "url": "https://it.wikipedia.org/wiki?curid=2558288", "title": "Dan\u00e7ando Lambada", "text": "Dan\u00e7ando Lambada \u00e8 il secondo singolo del gruppo musicale francese Kaoma, pubblicato in seguito al grande successo di \"Lambada\" nel 1989 e interpretato dalla cantante Loalwa Braz in lingua brasiliana. Il brano, cos\u00ec come il precedente singolo, \u00e8 contenuto nell'album d'esordio del gruppo \"Worldbeat\" e ha fatto il giro del mondo, pur riscuotendo minore successo di \"Lambada\"."}
{"id": "2558289", "revid": "486946", "url": "https://it.wikipedia.org/wiki?curid=2558289", "title": "Super Mario (serie tv)", "text": ""}
{"id": "2558291", "revid": "180559", "url": "https://it.wikipedia.org/wiki?curid=2558291", "title": "Pio del Pilar", "text": "Biografia.\nNato con il nome di Pio Casta\u00f1eda, cambi\u00f2 il suo cognome in Del Pilar per evitare l'arresto e salvaguardare la famiglia. Nel maggio 1896 si un\u00ec all'associazione segreta del \"Katipunan\", dove fond\u00f2 un suo sottogruppo detto \"Matagumpay\" e ottenne la carica di \"Pang-una\" (\"leader\"). Tuttavia venne arrestato dalle autorit\u00e0 coloniali spagnole, che tentarono di fargli confessare la formazione del gruppo segreto rivoluzionario.\nDisegn\u00f2 anche una bandiera per il \"Matagumpay\". Guid\u00f2 anche un gruppo di ribelli nella battaglia di Binakayan il 9 novembre 1896, riuscendo a riconquistare la citt\u00e0 precedentemente in possesso degli spagnoli."}
{"id": "2558294", "revid": "1543377", "url": "https://it.wikipedia.org/wiki?curid=2558294", "title": "Worldbeat (album)", "text": "Worldbeat \u00e8 l'album d'esordio del gruppo musicale francese Kaoma, pubblicato nel 1989 dall'etichetta discografica Sony.\nL'album, pubblicato in tutto il mondo, contiene la celebre \"Lambada\", singolo d'esordio del gruppo e enorme successo dell'estate 1989, e i successi \"Dan\u00e7ando Lambada\" e \"M\u00e9lodie d'amour\"."}
{"id": "2558295", "revid": "326822", "url": "https://it.wikipedia.org/wiki?curid=2558295", "title": "Mizuiro Jidai", "text": ""}
{"id": "2558296", "revid": "62004", "url": "https://it.wikipedia.org/wiki?curid=2558296", "title": "Davide Cimolai", "text": "Carriera.\nEsordi e dilettantismo.\nNativo di Pordenone, si rivela presto un ottimo corridore sia su strada che su pista. Nella categoria allievi \u2013 dal 2005 al 2007\u00a0\u2013 si aggiudica tre medaglie d'argento tricolori, una a cronometro e due su pista. Nel 2008, passato tra gli Under-23 con il GS Marchiol-Emisfero-Liquigas, si aggiudica il Piccolo Giro dell'Emilia, la Tre Giorni Citt\u00e0 di Pordenone con Gianni Da Ros, le medaglie d'oro \u00e9lite ai Campionati italiani su pista nell'omnium e nell'inseguimento a squadre, il bronzo nell'inseguimento individuale e, al campionato europeo di Pruszk\u00f3w, il bronzo nell'inseguimento a squadre.\nL'anno dopo, sempre tra i dilettanti Under-23, vince tre importanti gare del calendario internazionale di categoria, la Coppa San Geo, il Trofeo Franco Balestra e il Trofeo Banca Popolare di Vicenza; chiude inoltre terzo nella Popolarissima. Ai Campionati italiani su pista di Pordenone, svoltisi al Velodromo Ottavio Bottecchia, conquista ben cinque medaglie \u00e9lite: oro nell'inseguimento a squadre e nello scratch, argento nella corsa a punti, bronzo nell'inseguimento individuale e nell'omnium.\nNel settembre del 2009 si accorda con la Liquigas-Doimo di Roberto Amadio per passare professionista l'anno seguente; pochi giorni dopo si aggiudica anche la classifica generale del Giro d'Italia delle Piste e a fine mese la medaglia di bronzo ai Campionati europei nell'inseguimento a squadre.\nDal 2010: il professionismo.\nNel 2010, alla prima stagione tra i \"pro\" proprio con la Liquigas, non ottiene vittorie, eccetto quella nella cronosquadre della Settimana Internazionale di Coppi e Bartali: a livello individuale mette comunque a referto un secondo posto in una tappa del Presidential Cycling Tour of Turkey e un quarto posto al Circuito de Getxo. Nel 2011, sempre in maglia Liquigas, non va invece oltre un sesto posto al Grand Prix Kranj.\nNel 2012 passa alla Lampre-ISD di Giuseppe Saronni, e in stagione partecipa come gregario alla Vuelta a Espa\u00f1a. Nel 2013 coglie il terzo posto al Trofeo Platja de Muro a Maiorca; a seguire corre il Tour de France classificandosi quarto nella seconda e nella settima frazione, conclusesi entrambe in volata. Nel finale di stagione, sempre allo sprint, si piazza quinto alla Brussels Cycling Classic (ex Parigi-Bruxelles) e quarto al Grand Prix de Fourmies."}
{"id": "2558298", "revid": "330270", "url": "https://it.wikipedia.org/wiki?curid=2558298", "title": "Piero Damiano", "text": ""}
{"id": "2558299", "revid": "74801", "url": "https://it.wikipedia.org/wiki?curid=2558299", "title": "J\u00fclich", "text": "J\u00fclich \u00e8 una citt\u00e0 di abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Colonia e al circondario (\"Kreis\") di D\u00fcren (targa DN).\nJ\u00fclich si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nIl nome di J\u00fclich \u00e8 derivato dal castello romano \"Juliacum\". La citt\u00e0 era uno dei luoghi principali del ducato di Kleve, J\u00fclich e Berg. I resti della cittadella (disegnata da Alessandro Pasqualini) sono il pi\u00f9 grande testimonio di questa epoca."}
{"id": "2558301", "revid": "330270", "url": "https://it.wikipedia.org/wiki?curid=2558301", "title": "Piero Damiani", "text": ""}
{"id": "2558302", "revid": "330270", "url": "https://it.wikipedia.org/wiki?curid=2558302", "title": "Pier Damiano", "text": ""}
{"id": "2558304", "revid": "149727", "url": "https://it.wikipedia.org/wiki?curid=2558304", "title": "Appenzell", "text": ""}
{"id": "2558319", "revid": "253269", "url": "https://it.wikipedia.org/wiki?curid=2558319", "title": "Frank Tashlin", "text": "Carriera.\nFumettista.\nDopo aver lasciato le scuole superiori all'et\u00e0 di tredici anni, Tashlin pass\u00f2 di mestiere in mestiere. Nel 1930 inizi\u00f2 a lavorare per Paul Terry come disegnatore di cartoni animati per la serie \"Aesop's Film Fables\".\nDopo un breve periodo presso Amadee J. Van Beuren, nel 1932 Tashlin entr\u00f2 nel cartoon studio di Leon Schlesinger alla Warner Bros., dove furono notate le sue qualit\u00e0 nel settore dell'animazione. Nel 1934, durante il suo tempo libero, inizi\u00f2 a curare una striscia di fumetti tutta sua, intitolata \"Van Boring\" e ispirata al suo ex capo Van Beuren, a cui lavor\u00f2 per tre anni, firmando le sue storie \"Tish Tash\".\nTashlin fu licenziato dallo studio quando si rifiut\u00f2 di riconoscere a Schlesinger parte dei guadagni ricavati dal suo fumetto. Si un\u00ec allora allo studio Ub Iwerks, per poi passare nel 1935 allo studio di Hal Roach come sceneggiatore. Nel 1936 ritorn\u00f2 da Schlesinger in qualit\u00e0 di regista di cartoni animati, ruolo in cui i suoi molteplici interessi e l'esperienza maturata nell'industria dei fumetti contribuirono a portare un nuovo stile di regia nel settore.\nNel 1938 lavor\u00f2 per la Disney come scrittore di soggetti. Poco dopo, entr\u00f2 come produttore esecutivo alla Columbia Pictures nella divisione cartoni animati.\nRegista.\nNel 1946 Tashlin lasci\u00f2 il mondo dei fumetti per diventare scrittore di gag per i fratelli Marx, per Lucille Ball e molti altri, e come sceneggiatore per Bob Hope e Red Skelton. Le sue scenette comiche per i film contenevano notevoli echi del suo passato come fumettista.\nCome regista e raffinato maestro dello \"slapstick\" - ruolo riconosciutogli soprattutto dopo la sua morte avvenuta nel 1972 - Tashlin ottenne una lunga serie di successi commerciali ed apprezzati anche da parte della critica, dirigendo due film della allora celebre coppia Dean Martin &amp; Jerry Lewis: \"Artisti e modelle\" (1955) e \"Hollywood o morte!\" (1956). Diresse inoltre quattro film con il solo Jerry Lewis dopo la separazione artistica da Martin, ovvero \"Il balio asciutto\" (1958), \"Il ponticello sul fiume dei guai\" (1958), \"Il Cenerentolo\" (1960) e \"Sherlocko investigatore sciocco\" (1962).\nDa segnalare anche \"Gangster cerca moglie\" (1956), un film sulle origini del rock and roll con Tom Ewell e Jayne Mansfield, \"Dove vai sono guai\" (1963) e \"Pazzi, pupe e pillole\" (1964), entrambi con protagonista ancora Jerry Lewis. Nel frattempo, durante gli anni cinquanta, le opere di Tashlin destarono l'interesse anche della rivista francese di cinema \"Cahiers du Cin\u00e9ma\" con recensioni positive, ma che il regista liquid\u00f2 in una occasione come \"tutte chiacchiere filosofiche\". Nel 1963 diresse anche Danny Kaye in \"Il piede pi\u00f9 lungo\".\nDalla met\u00e0 degli anni sessanta i film di Tashlin persero tuttavia molto della loro brillantezza e della loro carica innovativa, forse anche per l'assenza di attori di spessore e congeniali al suo stile, come dimostrano \"Poirot e il caso Amanda\" (1965), ove diresse Tony Randall, Robert Morley e Anita Ekberg, e i due film con Doris Day, \"La mia spia di mezzanotte\" (1966) e \"Caprice la cenere che scotta\" (1967). La sua carriera termin\u00f2 verso la fine del decennio, insieme a quella di molti gloriosi attori che nel tempo avevano lavorato insieme a lui. Il suo ultimo film, che non ebbe successo, girato nel 1967 ed apparso l'anno seguente, fu il satirico \"Mash - La guerra privata del sergente O'Farrell \"interpretato da Bob Hope e Phyllis Diller, con la partecipazione straordinaria di Gina Lollobrigida.\nScrittore.\nTashlin scrisse e illustr\u00f2 tre libri, \"The Bear That Wasn't\" (1946), \"The Possum That Didn't\" (1950), e \"The World That Isn't\" (1951). Anche se spesso definiti \"libri per l'infanzia\", contengono per\u00f2 dei riferimenti satirici che possono essere compresi appieno solo dagli adulti. Nel 1952 scrisse anche un manuale autoprodotto intitolato \"How to Create Cartoons\" (\"Come disegnare fumetti\")."}
{"id": "2558320", "revid": "767487", "url": "https://it.wikipedia.org/wiki?curid=2558320", "title": "Marcos Ant\u00f4nio da Silva Gon\u00e7alves", "text": "Carriera.\nNel 2008 \u00e8 stato scoperto nelle giovanili del e ha fatto il suo esordio nel Campionato Baiano."}
{"id": "2558323", "revid": "1305772", "url": "https://it.wikipedia.org/wiki?curid=2558323", "title": "Il fuoco", "text": ""}
{"id": "2558325", "revid": "633110", "url": "https://it.wikipedia.org/wiki?curid=2558325", "title": "Classe Aikoku Maru", "text": "La classe Aikoku Maru fu una classe di navi mercantili giapponesi trasformate successivamente in navi corsare appartenente all'omonima classe. Le navi corsare giapponesi si guadagnarono una certa notoriet\u00e0, anche se le loro prodezze rimasero per almeno mezzo secolo archiviate in dossier riservati sia giapponesi che statunitensi.\nQueste navi corsare, furono scelte per la grande autonomia e velocit\u00e0, camuffate con false torri, finti fumaioli, finte sovrastrutture e carichi fasulli, e celavano, ben nascoste, un potente armamento come veri e propri incrociatori ausiliari, attrezzati per la guerra contro il traffico mercantile alleato.\nLa loro guerra di corsa fu completamente differente da quella condotta dalle similari tedesche della Kriegsmarine, in quanto i giapponesi concepirono in maniera diversa le operazioni belliche.\nStoria.\nLa capoclasse, \"Aikoku Maru\", fu completata tra il 1938 ed il 1940 nei cantieri Tama Zosensho KK di Tamano per conto della societ\u00e0 armatrice Osaka Shosen KK, ed era stata commissionata per il trasporto di passeggeri e merci varie lungo la rotta per il Sud America.\nNel settembre 1941, tre mesi prima dell'attacco giapponese a Pearl Harbor venne requisita dalla Marina Imperiale giapponese, insieme alle due gemelle, \"Hokoku Maru\" e \"Gokoku Maru\", che insieme ad una quarta nave, la futura corsara \"Kiyosumi Maru\", furono registrate presso il Distretto Navale di Kure e poste sotto le insegne del viceammiraglio Masao Okamura.\nNei cantieri navali di Tamano furono prima armate con cannoni, mitragliere e tubi lanciasiluri e quindi attrezzate per il trasporto e l'utilizzo di due idrovolanti da ricognizione. Questi lavori terminarono nella met\u00e0 di ottobre con il montaggio di due grandi proiettori, uno da 1.100\u00a0mm, e l'altro da 900\u00a0mm.\nNell'ottobre del 1941, la \"Aikoku Maru\", la \"Hokoku Maru\" e la \"Kiyosumi Maru\" furono assegnati al 24\u00ba Squadrone Corsare aggregate alla Flotta Combinata della Marina Imperiale giapponese, poste sotto il comando del viceammiraglio Takeda Moriji.\nNel 1942-1943 venne convertita in trasporto e funzion\u00f2 da nave appoggio per sottomarini, cargo e trasporto truppe.\nIl 16 febbraio 1944 arriva alla laguna di Truk, dove imbarca munizioni e truppe della I Brigata Anfibia, destinate a Rabaul"}
{"id": "2558335", "revid": "1598666", "url": "https://it.wikipedia.org/wiki?curid=2558335", "title": "Citt\u00e0 di Armadale", "text": "La citt\u00e0 di Armadale \u00e8 una delle 29 local government areas che si trovano nell'area metropolitana di Perth, in Australia Occidentale. Essa si estende su di una superficie di 545 chilometri quadrati ed ha una popolazione stimata in circa 55.000 abitanti."}
{"id": "2558339", "revid": "339392", "url": "https://it.wikipedia.org/wiki?curid=2558339", "title": "Heroes (film)", "text": ""}
{"id": "2558341", "revid": "1793900", "url": "https://it.wikipedia.org/wiki?curid=2558341", "title": "Bacino di Foxe", "text": "Il bacino di Foxe (in inglese: \"Foxe Basin\") \u00e8 un bacino marino situato nell'Artico canadese, nel territorio autonomo del Nunavut. Per la maggior parte dell'anno \u00e8 ricoperto di ghiaccio o \u00e8 bloccato dalla presenza di iceberg. \nLe fredde acque del bacino Foxe, ricche di sostanze nutritive, sono particolarmente favorevoli per il fitoplancton e le numerose isole presenti sono habitat importanti per uccelli, tra cui gabbiani di Sabine. La balena franca della Groenlandia migra verso la parte settentrionale del bacino ad ogni estate. \nGeografia.\nIl bacino Foxe si trova a nord della baia di Hudson a cui \u00e8 messo in comunicazione attraverso canale di Foxe. Il bacino \u00e8 delimitato a sud dalla penisola di Foxe, a est e a nord dalla costa occidentale dell'isola di Baffin, e ad ovest dalla costa orientale della penisola di Melville e dalla costa settentrionale dell'isola di Southampton. A nord-ovest il bacino \u00e8 separato dalla golfo di Boothia attraverso il Fury and Hecla Strait. Vi \u00e8 un altro collegamento con la baia di Hudson a nord dell'isola di Southampton attraverso il Frozen Strait. \nIl bacino di Foxe ha una lunghezza massima di 600\u00a0km e una larghezza di 450\u00a0km. Contiene al suo interno numerose isole, tra cui le pi\u00f9 grandi sono l'isola del Principe Carlo, l'isola Bray, l'isola Air Force, Koch, Rowley, Foley, Jens Munk e Spicer.\nStoria.\nIl nome del bacino \u00e8 in onore dell'esploratore inglese Luke Foxe che fu il primo navigatore conosciuto ad aver avventuravano le sue acque lungo la costa occidentale dell'isola di Baffin nella sua spedizione del 1631."}
{"id": "2558345", "revid": "729019", "url": "https://it.wikipedia.org/wiki?curid=2558345", "title": "Gloster Sparrowhawk", "text": "Il Gloster Sparrowhawk era un caccia biplano monoposto progettato dall'azienda britannica Gloster Aircraft Company negli anni venti e prodotto negli anni successivi inizialmente negli stabilimenti Gloster e successivamente in Giappone dal Primo Arsenale Tecnico Aeronavale di Yokosuka.\nStoria.\nSviluppo.\nQuando l'azienda Nieuport &amp; General venne chiusa nel 1920, la Gloster Aircraft Company ingaggi\u00f2 il suo capo progettista, Henry Folland, ed acquist\u00f2 i diritti di produzione del Nieuport Nighthawk, un progetto promettente danneggiato dall'inaffidabilit\u00e0 del motore scelto per equipaggiarlo, il radiale ABC Dragonfly. Folland utilizz\u00f2 il progetto del Nighthawk come base per una serie di sviluppi, conosciuti come serie Gloster Mars, che portarono alla realizzazione di un aereo da competizione e di alcuni aerei da caccia. Quando, nel 1921, il governo britannico invi\u00f2 in Giappone la Sempill Mission, un gruppo di istruttori aeronavali inglesi guidati dal capitano Sempill, per consentire alla marina imperiale di costituire una propria componente aerea, la Gloster fu in grado di soddisfare i requisiti richiesti dalle specifiche emesse per la fornitura di un caccia monoposto modificando il Nighthawk.\nLo Sparrowhawk venne realizzato con la disponibilit\u00e0 dei ricambi di magazzino dei Nighthawk, ma sostituendo il motore Dragonfly con il rotativo Bentley BR2, che consent\u00ec di evadere rapidamente l'ordine di 50 esemplari costruiti dalla Gloster e di altri 40 assemblabili con i componenti presso il Primo Arsenale Tecnico Aeronavale. Dei 50 Sparrowhawk costruiti dalla Gloster, 30 erano Sparrowhawk I, versione da caccia terrestre, 10 Sparrowhawk II biposto da addestramento avanzato ed i rimanenti 10 completati come Sparrowhawk III, versione da caccia imbarcato. Gli Sparrowhawk III, che erano molto simili ai 22 caccia imbarcati Gloster Nightjar prodotti per operare dalle portaerei della Royal Navy, vennero dotati dell'appropriato equipaggiamento che ne garantiva il galleggiamento in caso di ammaraggio forzato e del gancio di coda.. I 40 esemplari assemblati a Yokosuka vennero completati come Sparrowhawk I.\nUn singolo Sparrowhawk II venne realizzato dalla Glosters come dimostratore per uso civile. Questo esemplare, immatricolato \"G-EAYN\", venne portato in volo nel 1922 all'Aerial Derby attorno a Londra, e venne in seguito riconvertito per realizzare il prototipo del Gloster Grouse.\nImpiego operativo.\nLo Sparrowhawk entr\u00f2 in servizio con la Dai-Nippon Teikoku Kaigun K\u014dk\u016b Hombu, la componente aerea della Marina imperiale giapponese, nel 1921, con i 10 Sparrowhawk III usati per la formazione dei piloti e del personale sulle operazioni di decollo ed appontaggio. Le operazioni vennero svolte inizialmente su delle apposite rampe costruite su una delle torri della nave da battaglia \"Yamashiro\", in quanto la portaerei \"H\u014dsh\u014d\" non era ancora stata completata. Bench\u00e9 utilizzati per l'addestramento sulla \"Yamashiro\", gli Sparrowhawk non vennero mai assegnati alla \"H\u014dsh\u014d\", sostituiti nelle operazioni di bordo da un nuovo modello appositamente progettato, il caccia Mitsubishi 1MF, prima che la \"H\u014dsh\u014d\" entrasse in servizio. Gli Sparrowhawk rimarranno comunque in servizio come addestratori nelle basi navali fino al loro ritiro nel 1928.\nDescrizione tecnica.\nLo Sparrowhawk era un velivolo dall'aspetto per l'epoca convenzionale: biplano, monomotore monoposto con carrello fisso.\nLa fusoliera, realizzata in tecnica mista, era caratterizzata dal singolo abitacolo aperto destinato al pilota. Posteriormente terminava in un impennaggio classico monoderiva dotato di piani orizzontali controventati.\nLa configurazione alare era biplana con ala superiore ed inferiore di ugual misura, la prima caratterizzata da un sensibile angolo di diedro positivo, collegate tra loro da due coppie di montanti per lato ed integrate da tiranti in cavetto d'acciaio.\nIl carrello d'atterraggio era fisso, molto semplice, montato su una struttura tubolare al di sotto della fusoliera, dotato di ruote di grande diametro collegate da un asse rigido ed integrato posteriormente da un pattino d'appoggio integrato nella struttura della coda.\nLa propulsione era affidata ad un motore Bentley BR2, un rotativo 9 cilindri posizionati su una singola fila raffreddato ad aria capace di erogare una potenza pari a 230 hp (172 kW), posizionato all'apice anteriore della fusoliera racchiuso da un cofano metallico ed abbinato ad un'elica bipala in legno a passo fisso.\nL'armamento consisteva in due mitragliatrici Vickers calibro .303 British (7,7 \u00d7 56 mm R) posizionate davanti all'abitacolo che, sincronizzate, consentivano di sparare senza conseguenze attraverso il disco dell'elica."}
{"id": "2558347", "revid": "767487", "url": "https://it.wikipedia.org/wiki?curid=2558347", "title": "Citt\u00e0 di Bassendean", "text": "La citt\u00e0 di Bassendean \u00e8 una delle 29 local government areas che si trovano nell'area metropolitana di Perth, in Australia Occidentale. Essa si estende su di una superficie di 10,4 chilometri quadrati ed ha una popolazione di 13.465 abitanti."}
{"id": "2558348", "revid": "767487", "url": "https://it.wikipedia.org/wiki?curid=2558348", "title": "Rosso Malpelo (film)", "text": "Rosso Malpelo \u00e8 un film del 2007 diretto e sceneggiato da Pasquale Scimeca. Riadattato totalmente in lingua siciliana in chiave verista da Scimeca e Nennella Buonaiuto, il film \u00e8 sottotitolato in italiano.\nTrama.\nLa trama segue integramente la novella omonima di Giovanni Verga. Rosso Malpelo, cos\u00ec chiamato per via del colore dei capelli, \u00e8 un ragazzo di campagna costretto a lavorare nella cava dove, in precedenza, era morto il padre a causa di un incidente. Dopo quel giorno, Malpelo era diventato violento; la sua vita da allora divenne piena di stenti e patimenti. La madre, quando lui torna a casa, invece d'accoglierlo lo picchia per avere i soldi guadagnati e la sorella non gli d\u00e0 la minima attenzione. Un giorno Malpelo, mentre \u00e8 a lavorare alla cava, conosce Ranocchio, un ragazzetto pressappoco pi\u00f9 giovane di lui, cos\u00ec soprannominato per il suo modo di camminare e comportarsi. Viene subito preso di mira da Malpelo che cerca di stimolare il suo spirito di reazione picchiandolo e insultandolo. Non fa questo per cattiveria: lo fa solamente per impartirgli una lezione di vita. Pi\u00f9 Ranocchio non si difende, pi\u00f9 lui continua: vuole che impari a reagire e ad affrontare la vita che non \u00e8 sempre facile, e che secondo lui \u00e8 una continua sfida. Agendo in questa maniera, Malpelo non si \u00e8 fatto sopraffare dalla dura legge delle cave siciliane.\nIn uno dei tanti giorni che Malpelo deve andare a lavorare alla cava, non trovando Ranocchio, va a casa sua: trova la madre inginocchiata al capezzale nel quale giace il corpo di Ranocchio, morto per una forte tubercolosi. Quando torna a casa vede la madre che sta facendo le valigie insieme alla sorella per andarsene in un'altra citt\u00e0, per l'enorme vergogna nei confronti di Malpelo. Malpelo adesso \u00e8 solo, abbandonato, lacero, pieno solo di un vuoto incolmabile. Il giorno a seguire, Malpelo si offre per un incarico pericoloso: entrare nei cunicoli delle montagne, dalle quali poi non uscir\u00e0 perch\u00e9 morto asfissiato.\nDa allora si teme che il fantasma di Rosso Malpelo si aggiri portando rabbia e odio."}
{"id": "2558349", "revid": "339392", "url": "https://it.wikipedia.org/wiki?curid=2558349", "title": "MSC Rhapsody", "text": ""}
{"id": "2558350", "revid": "125117159", "url": "https://it.wikipedia.org/wiki?curid=2558350", "title": "Giovanni Vernia", "text": "\u00c8 noto soprattutto per l'interpretazione del personaggio comico Jonny Groove, comparso per la prima volta a Zelig e protagonista anche al cinema in un film diretto dallo stesso Vernia, \"Ti stimo fratello\".\nBiografia.\nNato a Genova, da madre siciliana di Gagliano Castelferrato (EN) e padre pugliese, vive a Genova fino all'et\u00e0 di 26 anni, dove si laurea in ingegneria elettronica col massimo dei voti, poi si trasferisce a Milano in cerca di lavoro. Qui viene assunto in una multinazionale di consulenza americana (Avanade) e successivamente lavora per alcuni anni come responsabile del mercato italiano per una societ\u00e0 di marketing online americana (Webtrends).\nParallelamente coltiva la passione della comicit\u00e0 senza mai abbandonare il suo lavoro quindi si iscrive alla Scuola Teatrale di Improvvisazione Comica e partecipa attivamente a numerosi laboratori comici (Barrios - Ex Scaldasole, RidinBlu). L'incontro fondamentale per la sua formazione di attore comico \u00e8 Manuel J. Serantes Cristal con il quale studia teatro e costruzione della maschera comica. Agli inizi del 2007 comincia a costruire e a far crescere il suo personaggio pi\u00f9 celebre, Jonny Groove, una parodia del mondo della notte, che lo fa approdare ai laboratori Zelig On The Road di Verona e Rimini (stagione 2007/2008). A giugno del 2008 entra a far parte del cast della trasmissione \"Zelig Off\" (in seconda serata su Canale 5) e successivamente a \"Zelig\". Ad ottobre 2008 esce il suo singolo dance \"ESSIAMONOI\" .\nA marzo 2009 esce la sua prima compilation musicale \"ESSIAMONOI Compilation\", 2 CD con 34 brani. Nel 2009 \u00e8 il testimonial per la Smemoranda (TV, Radio, Stampa, Affissioni, Internet). Ad ottobre 2009 viene pubblicato il libro \"Essiamonoi (o no?)\". Il 19 gennaio 2010 sbarca nella nuova edizione di \"Zelig\". Al contempo, viene presentato in anteprima il nuovo pezzo musicale \"Move It\" con il quale entra in scena il personaggio (l'EP raggiunge il secondo posto fra i top download Dance su iTunes).\nNel frattempo debutta con il suo primo spettacolo teatrale \"Essiamonoi\" che gioca sul dualismo fra il personaggio di Jonny Groove e il fratello gemello \"normale\", appunto Giovanni Vernia. Lo spettacolo, che tocca tutti i maggiori teatri d'Italia, registra il tutto esaurito. \nIl 19 febbraio 2010 \u00e8 l'unico ospite comico invitato a partecipare al 60\u00ba Festival della Canzone Italiana di Sanremo, occasione in cui, insieme ad Antonella Clerici, all'orchestra del Teatro Ariston ed al dj Bob Sinclar, fa alzare in piedi tutto il teatro a cantare il suo cavallo di battaglia \"Essiamonoi\" ed alla fine, abbandonando i panni di Jonny Groove, dichiara ironicamente: \"Sono onoratissimo di essere l'unico ospite comico su questo palco. Un palco calcato da grandi comici come Roberto Benigni, Fiorello, Beppe Grillo e quest'anno io. \u00c8 proprio vero che c'\u00e8 crisi\".\nNell'estate 2010 Giovanni Vernia viene invitato all'assegnazione del premio Rodolfo Valentino, in diretta su Raiuno. In tale occasione parla con il premio Oscar Meryl Streep. Nel 2011 ritorna a \"Zelig\" in prima serata su Canale 5 e parte il suo nuovo tour teatrale \"Essiamonoi Revolution\" con uno spettacolo tutto nuovo che ha l'impianto di uno show, con corpo di ballo e proiezioni video interattive. Nello spettacolo il personaggio Jonny Groove ricopre questa volta un ruolo molto marginale (\u00e8 presente solo per 10 minuti).\nIl resto sono oltre due ore di spettacolo dove Giovanni Vernia mostra le sue doti di ballerino, imitatore, intrattenitore fino a quel punto sconosciute al pubblico. Nel giugno 2011 iniziano le riprese (fra Milano, Roma, Genova e Varigotti) del suo primo film intitolato \"Ti stimo fratello\", per la regia del suo fidato autore Paolo Uzzi e se stesso, sempre basato sulla contrapposizione dei personaggi Jonny e Giovanni. Il film \u00e8 prodotto dal Colorado Film, Warner Bros. e Bananas ed \u00e8 distribuito da Warner Bros., con uscita il 9 marzo 2012.\nNel 2013 \u00e8 di nuovo a Zelig con l'imitazione/parodia di Fabrizio Corona.\nNell'ultima puntata di Zelig, dopo aver imitato il cantante Marco Mengoni, duetta con il vero Mengoni con una parodia della canzone L'essenziale.\nIl 26 luglio 2014 i Negramaro lo vogliono per la chiusura del loro concerto allo stadio di Lecce per il tour \"Un amore grande 2014\", facendolo entrare in scena nel ruolo di Jonny Groove, che non ricopriva da due anni, durante il remix electrodance della canzone \"Una storia semplice\".\nNel 2014 torna in prima serata su Canale 5 con Zelig. In ogni puntata propone una performance inedita, dai monologhi alle parodie di Mika (insieme a Gianni Morandi) e Jovanotti, fa anche parte della rosa dei conduttori. La puntata condotta insieme a Cristiana Capotondi segna il massimo in share di tutta l'edizione.\nNel 2015 si dedica al web, dove lancia le parodie di Fedez e di Pif.\nDa settembre 2015 conduce il suo show radiofonico su Rai Radio2 dal titolo \"\u00c8 QUI RADIO2?\"\nNel 2016 lancia la parodia del fenomeno del web Gianluca Vacchi e in meno di 3 giorni raggiunge I 5 milioni di views per un totale di 11 milioni di views.\nSempre nel 2016 \u00e8 l'ospite di intrattenimento in prima serata su Raiuno dello show Nemicamatissima e fa parte del cast dell'edizione di Edicolafiore su SkyUno.\nNel 2017 \u00e8 stato il presentatore ufficiale della terza edizione di TEDxVicenza. Nel mese di novembre dello stesso anno inizia a condurre su RDS insieme a Petra Loreggian nella fascia oraria dalle 12 alle 15.\nNel 2018 partecipa all'ottava edizione del programma \"Tale e quale show\" arrivando quarto.\nNel 2019 \u00e8 giurato per l'academy della seconda edizione di \"Sanremo Young\".\nNel 2021 \u00e8 co-conduttore di \"PrimaFestival\", programma anteprima del 70\u00ba Festival di Sanremo. Nel novembre dello stesso anno torna ad esibirsi a \"Zelig\" come Jonny Groove, personaggio che non interpretava da sette anni.\nPersonaggi.\nImitazioni.\nTra i personaggi famosi imitati da Giovanni Vernia vi sono:\nJonny Groove.\nJonny Groove \u00e8 un ragazzo ingenuo e stralunato che \u00e8 innamorato follemente della discoteca, senza per\u00f2 fare uso di droghe o alcool, le sue uniche dipendenze sono il ballo e la musica house, che lo rendono comunque decisamente \"rintronato\". Il personaggio \u00e8 nato come parodia della vita notturna milanese ed ibizenca e del panorama della musica house in generale, osservati e vissuti per passione da Vernia in prima persona.\nIl comico ha raccontato di aver ideato il nome del personaggio unendo il nome \"Johnny\", equivalente in lingua inglese del suo nome, Giovanni, scritto volutamente senza \"h\" per renderlo pi\u00f9 singolare, con il termine \"groove\", che indica un ritmo musicale fortemente ripetitivo, caratteristica tipica del genere house.\nJonny Groove entra in scena all'improvviso con il sottofondo di un pezzo di musica house a tutto volume, dimenandosi in passi di ballo da lui inventati e urlando a ripetizione la frase \"E siamo noi, e siamo noi, e il paradiso siamo noi!\", e racconta bizzarre avventure di cui \u00e8 stato protagonista, in genere ambientate in discoteca, dimostrando ignoranza e idiozia su qualsiasi altro argomento e grandi difficolt\u00e0 a capire ci\u00f2 che gli viene detto dal conduttore di Zelig (programma che Jonny chiama \"Gilez\", cio\u00e8 \"Zelig\" letto al contrario, che \u00e8 come lui legge la scritta \"Zelig\" salendo sul palco da dietro). L'abbigliamento \u00e8 uno dei suoi tratti distintivi: nelle apparizioni televisive di Jonny Groove sono divenuti caratteristici la maglietta attillata nera e smanicata con scritto \"\"OOH\" oppure \"Gilez\"\" in colore argentato sul petto, gli occhiali da sole bianchi avvolgenti, i capelli piastrati pettinati con una leggera cresta, la collana argentata a borchie rigorosamente taroccata, i boxer gialli taroccati, i pantaloni a vita bassa a fantasia \"muccata\", la cintura borchiata e le scarpe di pelle a punta.\nIn alcune apparizioni televisive pi\u00f9 recenti Jonny Groove, giustificandosi dicendo di essere diventato \"famoso\", ha sfoggiato un'\"eleganza\" tutta sua ed \u00e8 apparso con pantaloni neri lucidi, maglietta nera con la scritta di paillettes argentate \"Jonny\" e una giacca di tessuto muccato paillettato, oppure, nel 2021, con una maglietta rosa con la scritta \"Jonny Groove\" argentata e le braccia ricoperte di tatuaggi.\nVernia ha caratterizzato il personaggio con una parlata \"farfugliata\" e con la \"r\" molto moscia e un'espressione costantemente assente, che lo fanno sembrare ancora pi\u00f9 tonto di quanto sia effettivamente. Jonny Groove, inoltre, si esprime con qualsiasi interlocutore in uno slang tutto suo, che ha contagiato il pubblico in maniera trasversale. Le espressioni pi\u00f9 celebri sono:\nCelebri sono anche \"quel pezzo che spacca\", un verso che Jonny fa per riprodurre con la bocca la hit house da discoteca che gli piace di pi\u00f9, lo \"sguardo sensuale\"\", un'espressione aggressiva e ridicola con cui Jonny tenta sempre di corteggiare le donne che incontra, e i tormentoni fisici: il gesto di alzare il braccio contemporaneo alle esclamazioni \"Ti stimo\" e \"Ti biasimo\", la prima accompagnata dal pollice alzato e la seconda dal pollice abbassato, un movimento del braccio a mano aperta come per tagliare l'aria che accompagna la frase \"Preeesa\" e il suo modo di alzarsi da inginocchiato (in genere si inginocchia quando si rattrista per qualcosa e si rialza quando il conduttore di Zelig gli urla di tirarsi su), che lui chiama \"risalita house\", quasi un passo di ballo muovendo tutto il corpo con una mano sulla fronte, che bambini ed adulti hanno tentato di imitare su YouTube.\nI valori sani che Jonny Groove trasmette, ossia la capacit\u00e0 di divertirsi molto senza \u201csballarsi\u201d con droghe o alcool, fanno s\u00ec che il personaggio sia testimonial di molte campagne contro droga e alcool e a favore della guida sicura all'uscita dai locali di divertimento."}
{"id": "2558351", "revid": "247933", "url": "https://it.wikipedia.org/wiki?curid=2558351", "title": "Foxe Basin", "text": ""}
{"id": "2558354", "revid": "247933", "url": "https://it.wikipedia.org/wiki?curid=2558354", "title": "Bacino Foxe", "text": ""}
{"id": "2558360", "revid": "198277", "url": "https://it.wikipedia.org/wiki?curid=2558360", "title": "Buona la prima", "text": ""}
{"id": "2558364", "revid": "1718925", "url": "https://it.wikipedia.org/wiki?curid=2558364", "title": "Rottweiler", "text": "Il Rottweiler \u00e8 una razza canina molossoide selezionata nella cittadina tedesca di Rottweil sul fiume Neckar nel corso del XIX secolo, dove questo cane era utilizzato per la custodia delle carni dei macellai e per il traino di piccoli carri utilizzati per il trasporto delle merci.\nCaratteristiche.\n\u00c8 di colore nero focato con pelo corto e duro. Il peso varia da circa 50\u00a0kg del maschio a circa 45\u00a0kg della femmina. Rispetto a molti altri molossoidi, il rottweiler sbava meno e, avendo il pelo corto, non \u00e8 un grosso problema tenerlo in appartamento. Alcuni esemplari possono nascere anuri o brachiuri.\nOrigini e storia.\nIl Rottweiler nasce dai molossoidi allevati dai romani: essi furono abbandonati nella regione di Rottweil, dove si incrociarono con altri cani del posto. La razza, come \u00e8 conosciuta oggi, \u00e8 stata selezionata nel XIX secolo nella citt\u00e0 tedesca di Rottweil, a partire da cani di tipo Bullenbeisser, utilizzati per compiti di custodia e conduzione delle mandrie e guardia ai magazzini delle carni macellate, spesso denominato \"rottweiler Metzgerhund\" (\"cane del macellaio di Rottweil\"). In Europa la razza divenne popolare nei primi anni del XX secolo per merito di appassionati allevatori di Stoccarda, mentre negli Stati Uniti rischi\u00f2 l'estinzione poco dopo l'introduzione.\nCarattere.\nQuesto cane viene descritto come equilibrato, protettivo e determinato, addestrabile, coraggioso, indipendente e fedele al padrone al quale ricambia abbondantemente gli affetti e le cure che gli vengono offerte.\nIn ogni caso, l'istinto alla difesa del territorio \u00e8, in questo cane, molto forte, e la sua reazione contro quelle che esso percepisce come minacce territoriali pu\u00f2 essere fatale.\nQuesta razza era tra quelle elencate nella Lista delle razze canine pericolose, attualmente non pi\u00f9 in vigore dopo l'ordinanza Martini del 2009 dove non si fa pi\u00f9 riferimento all'aggressivit\u00e0 del cane in base alla razza d'appartenenza.\nUtilit\u00e0.\nIl Rottweiler \u00e8 un cane principalmente da guardia e difesa personale.\nEssendo un cane da difesa \u00e8 anche da compagnia ed \u00e8 indispensabile che stia vicino al padrone che lo deve educare (pi\u00f9 che addestrare) facendolo socializzare, gi\u00e0 da cucciolo, con altri cani, persone, anziani, bambini ed altri animali.\nPi\u00f9 esperienze varie e positive avr\u00e0 vissuto da giovane e pi\u00f9 sar\u00e0 equilibrato da adulto.\nAnche se perfettamente in grado di svolgere attivit\u00e0 da guardia, si consiglia di non abbandonarlo a se stesso relegandolo in un giardino, recinto o appartamento per troppe ore della giornata ed evitare di tenerlo legato alla catena.\nLasciato crescere in balia di se stesso, il cane rischierebbe di diventare eccessivamente aggressivo e incontrollabile anche con le persone che non minacciano la sua propriet\u00e0.\n\u00c8 preferibile seguire un buon corso di educazione ed obbedienza di base \"cane/padrone\".\nDato il carattere, \u00e8 consigliabile impostare il rapporto con garbo, coerenza e disciplina; determinazione, ma senza violenza o soprusi, soprattutto in fase di addestramento.\nAvendo ben presente cosa si vuole ottenere da un addestramento, senza improvvisare e utilizzando istruttori o scuole cinofile di provata esperienza.\nAmbiente di vita.\nSebbene sia un cane che pu\u00f2 tollerare il freddo e in inverno dormire all'aperto in una cuccia coibentata, ha comunque necessit\u00e0 di uno stretto rapporto con il padrone. Si adatta facilmente anche alla vita in casa.\nNutrizione.\nL'alimentazione di questi cani deve essere ben curata e ben gestita dal padrone.\nIl cucciolo dallo svezzamento sino ad un anno d'et\u00e0 ha bisogno di tre pasti al giorno.\nI tre pasti servono per non far appesantire l'animale e far gravare sulle ossa il peso del cibo sullo stomaco, poich\u00e9 la digestione del cane avviene in 6-8 ore.\nIn et\u00e0 adulta il pasto viene consumato due volte al giorno. Alcuni consigliano di suddividere in due pasti la dose giornaliera per tutta la vita del cane e modificandone quantit\u00e0 ed apporto energetico (con prodotti pi\u00f9 o meno calorici o digeribili) in funzione dell'attivit\u00e0 svolta e/o l'et\u00e0.\nLa razza cos\u00ec come tutte le razze molossidi possono essere soggette alla torsione di stomaco, una patologia grave che pu\u00f2 portare alla morte l'animale se non si interviene rapidamente. Anche se di sovente la torsione si presenta dopo il pasto e quindi \u00e8 raccomandabile non far giocare o far svolgere un'attivit\u00e0 fisica pesante al cane dopo che ha mangiato, le cause che determinano la comparsa della patologia non sono ancora del tutto note. Inoltre in molti casi di cuccioli di rottweiler (e in generale di cuccioli di cani di taglia grande), soprattutto quelli nati nei mesi invernali, pu\u00f2 verificarsi un problema al gomito dato dal fatto che il cucciolo cresce troppo in fretta e le ossa non si adattano con la stessa velocit\u00e0 all'aumento di peso.\nSi consiglia un occhio di riguardo al fabbisogno del calcio nel Rottweiler, soprattutto nella fase di crescita pu\u00f2 causare grossi problemi alle ossa. Sono spesso soggetti alla rottura del legamento del crociato, come accade spesso con le razze di grande taglia.\nRiproduzione.\nUna femmina di Rottweiler pu\u00f2 dare alla luce anche 12 piccoli, ma in una cucciolata difficilmente sopravvivono tutti.\nBibliografia.\nCarla Romanelli Lensi, \"Rottweiler\", Mursia, Milano, 1989. ISBN 88-425-0107-7"}
{"id": "2558365", "revid": "254059", "url": "https://it.wikipedia.org/wiki?curid=2558365", "title": "Palazzo Bentivoglio", "text": "Il Palazzo Bentivoglio era un palazzo di Bologna.\nStoria.\nIl palazzo della famiglia gentilizia bolognese Bentivoglio venne costruito, per volont\u00e0 di Sante Bentivoglio, in strada San Donato (oggi via Zamboni) a partire dal 1460 e fu successivamente portato a termine da Giovanni II. Venne chiamato anche \"Domus Aurea\", perch\u00e9 i capitelli e i cornicioni della facciata erano ricoperti di oro zecchino. \nL'edificio venne distrutto dalla furia popolare nella primavera del 1507. A deciderne la distruzione furono i nemici dei Bentivoglio. Del resto, anche papa Giulio II era convinto che bisognasse radere al suolo la dimora stessa dei Bentivoglio, se si voleva evitare il loro ritorno. Con la cacciata della famiglia dalla citt\u00e0, il Senato bolognese stabil\u00ec che qualsiasi stemma o segno della passata dominazione venisse cancellato. La distruzione del palazzo di strada San Donato fu per\u00f2 una grave perdita per la storia dell'arte italiana. Cronisti contemporanei e studiosi pi\u00f9 recenti hanno cercato di ricostruire, sulla base di descrizioni spesso entusiastiche, l'aspetto della \"domus magna\".\nOggi sull'area dove si ergeva il palazzo si trova il Teatro Comunale, alla destra del quale corre la via del Guasto che ricorda, nel nome, le macerie della residenza bentivolesca; nell'area retrostante, in cui si trovava il giardino, sorge oggi il moderno Giardino del Guasto, mentre la costruzione in fronte al Teatro, sul lato opposto della piazza, ospitava le Scuderie dell'antico palazzo. Poco oltre, in via Belle Arti, si erge la mole imponente di un nuovo Palazzo Bentivoglio. Esso fu fatto costruire, a partire dal 1551, da Costanzo Bentivoglio, discendente di un ramo collaterale (non dominante) della famiglia.\nDescrizione.\nSecondo quanto riportato dai cronisti, la facciata principale che dava su strada San Donato (oggi via Zamboni) misurava 30 metri, mentre i fianchi superavano i 140 metri di lunghezza. Al pianterreno erano situati gli appartamenti degli uomini di casa Bentivoglio, mentre al piano superiore si trovava l'appartamento di Giovanni, riccamente affrescato, e quello ugualmente sfarzoso di Ginevra e delle altre donne di casa. Le sale nobili del palazzo erano riccamente affrescate da noti artisti dell'epoca: nella loggia che dal terzo cortile metteva al giardino, Lorenzo Costa aveva frescato l'incendio di Troia, mentre Francesco Francia aveva decorato la stanza di Giovanni II con pitture che rappresentavano la storia di Giuditta e Oloferne.\nIl palazzo ospitava anche guardie e armigeri, senza contare naturalmente le camere per gli ospiti, i magazzini e i depositi di armi.\nComplessivamente l'edificio aveva 244 stanze e 5 vaste sale, dove i Bentivoglio ricevevano illustri personaggi e amici, davano feste e pranzi sontuosi."}
{"id": "2558366", "revid": "767487", "url": "https://it.wikipedia.org/wiki?curid=2558366", "title": "Citt\u00e0 di Bayswater", "text": "La citt\u00e0 di Bayswater \u00e8 una delle 29 local government areas che si trovano nell'area metropolitana di Perth, in Australia Occidentale. Essa si estende su di una superficie di 32,7 chilometri quadrati ed ha una popolazione di 55.706 abitanti."}
{"id": "2558377", "revid": "1573940", "url": "https://it.wikipedia.org/wiki?curid=2558377", "title": "Chiesa di Santa Maria Calvona", "text": "La chiesa di Santa Maria Calvona \u00e8 una chiesa di Chieti risalente al 1700.\nSi trova a sud della citt\u00e0 antica (viale Maiella, all'incrocio con via per Popoli e via Generale Spatocco), presso il quartiere Femminella.\nDescrizione.\nLa chiesa rurale \u00e8 molto semplice e piccola: possiede una pianta rettangolare a capanna, con intonaco bianco. La facciata ha una finestra e un portale rettangolare. Il campanile \u00e8 una piccola torretta che ha le caratteristiche del tipico campanile a vela, con due archi laterali. L'interno \u00e8 a navata unica.\nStoria.\nLa chiesa \u00e8 situata sui resti di un tempio romano. I resti di quest'ultimo si possono ammirare all'interno del Museo archeologico della Civitella, situato in Chieti alta sotto l'anfiteateo. In tempi pi\u00f9 recenti la chiesa e tutta l'area circostante veniva utilizzata come luogo di sepoltura, diverse lapidi sono state conservate.\nLa prima documentazione fotografica risale ai tempi della seconda guerra mondiale, durante la quale sotto al pavimento della chiesa furono nascosti i beni delle famiglie sfollate. La chiesa si presentava molto simile alla struttura attuale, frutto di un rifacimento totale della met\u00e0 dell'Ottocento sopra un tempietto gi\u00e0 esistente, forse di epoca medievale.\nOrigini del nome\nIl termine \"Calvona\" fa riferimento secondo Raffaele Bigi , al fatto che la chiesa fu costruita sopra una necropoli romana popolare, precisamente sopra il sepolcro della gens dei Calvi.\nPer altri c'\u00e8 una leggenda, che riguarda una fedele della zona, di origini francesi o venete, cognomata Calvon, la quale preg\u00f2 la Madonna per un miracolo da compierle, in quanto gravemente malata. La donna guar\u00ec e fece un voto alla Madonna, ossia rendere non disorgandica la tumulazione dei defunti presso la chiesa, creando degli spazi sottostanti al pavimento per l'inumazione. Sciolto il voto, la chiesa inizi\u00f2 a chiamarsi con questo nome. Infatti sotto il pavimento, con i lavori di restauri degli anni '80, sono state rinvenute ossa umane.\nNegli anni ottanta la chiesa \u00e8 stata restaurata completamente con il contributo del popolo da un comitato di fedeli presieduto da Alfredo D'Orazio.\nI lavori, iniziati nel 1986, sono stati ultimati nel 1988, mentre la sacrestia \u00e8 stata ricostruita del tutto dal 2000 al 2001. L'antica statua della Madonna, \u00e8 stata completamente rivestita, grazie all'aiuto delle donne del quartiere. La chiesa, per circa cinquant'anni \u00e8 stata curata da don Paolo Pasquini. Dal 2009 \u00e8 curata da don Donato Martorella. Le campane sono una intonata in sol e una in si bemolle.\nNel 2010 sono stati effettuati altri interventi conservativi, atti al restauro degli interni. I problemi di infiltrazione d'acqua e di umidit\u00e0 avevano per anni rovinato i muri e gli intonaci: sono state quindi effettuate delle opere di isolamento dall'umidit\u00e0 ed la chiesa \u00e8 stata totalmente ritinteggiata.\nArte.\nNella chiesetta si trovano le statue di San Rocco, un tempo portata anche in processione, di Santa Maria Calvona, protettrice del quartiere circostante, della Madonna Addolorata e di Ges\u00f9 Morto, esposti ai credenti il gioved\u00ec Santo. Inoltre, la chiesa possiede un Crocifisso in oro. Nella chiesa \u00e8 presente un organo liturgico elettronico, un tempo posto sulla cantoria che sovrasta il portone d'ingresso. \u00c8 presente nella sagrestia un antico presepe ligneo.\nAttivit\u00e0.\nLa chiesa appartiene alla parrocchia di San Camillo de Lellis insieme alle chiese di San Donato e della Madonna del Buon Consiglio.\nDa molto tempo la chiesa partecipa alla Processione del Cristo Morto, che si tiene a Chieti alta. Per due anni la chiesa ha ospitato anche i credenti della vicina San Donato, chiusa per restauri. Il gioved\u00ec Santo si rievoca una tradizione antichissima, il Canto della Passione.\nGiorni festivi.\nLa prima domenica di settembre si venera Santa Maria Calvona, mentre un tempo, il 16 agosto, si festeggiava anche san Rocco. A settembre del 2019, dopo pi\u00f9 di venticinque anni, si \u00e8 costituito un comitato feste, che ha organizzato e curato i festeggiamenti civili."}
{"id": "2558380", "revid": "110157", "url": "https://it.wikipedia.org/wiki?curid=2558380", "title": "Ollag\u00fce", "text": "Ollag\u00fce \u00e8 un comune del Cile della provincia di El Loa nella Regione di Antofagasta. Al censimento del 2017 possedeva una popolazione di 321 abitanti."}
{"id": "2558381", "revid": "37401", "url": "https://it.wikipedia.org/wiki?curid=2558381", "title": "Autobiografico", "text": ""}
{"id": "2558383", "revid": "344503", "url": "https://it.wikipedia.org/wiki?curid=2558383", "title": "John Rambo (film)", "text": "John Rambo (\"Rambo\") \u00e8 un film del 2008 diretto e interpretato da Sylvester Stallone. Costituisce il quarto capitolo della saga iniziata nel 1982 con \"Rambo\".\nIl film \u00e8 stato dedicato all'attore Richard Crenna, che nei primi tre film rivestiva il ruolo del colonnello Samuel Trautman ed in questo \u00e8 presente solo con immagini d'archivio.\nTrama.\nJohn Rambo si \u00e8 ritirato nella Thailandia settentrionale, dove lavora su un battello sul fiume Salween, al confine con la Birmania. Nel paese asiatico vi \u00e8 un atroce conflitto, uno dei pi\u00f9 longevi della storia, tra il regime militare birmano e i Karen, un gruppo etnico locale. Rambo ha abbandonato da molto tempo le armi, limitandosi a osservare questa regione straziata dalla guerra. Tutto cambia quando un gruppo di missionari protestanti cerca la \"guida americana del fiume\".\nDue di loro, Sarah Miller e Michael Burnett, avvicinano Rambo e gli spiegano che i militari birmani hanno riempito di mine i sentieri rendendo troppo pericoloso viaggiare via terra. Cos\u00ec gli chiedono di guidarli nel fiume Salween e di lasciarli alla loro meta, in modo da poter fornire scorte di medicinali, cibo e bibbie alla popolazione. Dopo aver inizialmente rifiutato di spingersi fino in Birmania, Rambo accetta di accompagnarli in un luogo prestabilito dove si prendono cura di un villaggio birmano afflitto da povert\u00e0 e mutilati di guerra ed \u00e8 qui che avviene l'assalto delle truppe governative al villaggio con il massacro di donne e bambini e la presa in ostaggio di quattro missionari, compresa Sarah Miller, da parte dello spietato comandante Pa Tee Tint.\nDue settimane pi\u00f9 tardi, il pastore Arthur Marsh rivela a Rambo che i missionari sono stati fatti prigionieri e portati in un campo militare birmano, comandato dallo stesso Tint, e che aveva assoldato un gruppo di mercenari, capitanati da un certo Lewis, con l'obiettivo di recuperarli e riportarli a casa. Anche se la riluttanza di Rambo per la violenza e il conflitto sono evidenti, accetta di portare i mercenari su per il fiume fino alla zona sconvolta dalla guerra. Giunti sul luogo, decide unirsi alla spedizione e sotto la sua guida i missionari vengono fatti evadere dal campo di prigionia. I fuggitivi arrivano alla barca che dovrebbe portarli in salvo ma sono raggiunti dai soldati birmani. Ancora una volta Rambo sar\u00e0 determinante: con una potente mitragliatrice, falcidia i nemici, che sono sconfitti anche grazie all'intervento dei ribelli locali. Al termine del combattimento Rambo affronta il comandante, uccidendolo con il machete da lui forgiato.\nAlla fine, tempo dopo, decide di tornare definitivamente negli Stati Uniti, alla fattoria di suo padre.\nProduzione.\nBudget.\nIl budget del film \u00e8 stato di circa 50 milioni di dollari.\nPre-produzione.\nNel 1990 Stallone si disse scettico rispetto alla continuazione della saga di Rambo. Il motivo per il quale il quarto Rambo \u00e8 uscito nelle sale nel 2008 sarebbe quindi, secondo alcune fonti, dovuto al calo di popolarit\u00e0 subito da Stallone negli anni precedenti.\nIl progetto, pensato da Stallone a partire dal 2002, ha preso vita nel 2007: le riprese del film sono iniziate ufficialmente il 23 febbraio 2007 e sono terminate il 10 giugno 2007. Sono state effettuate in Messico, Thailandia e Stati Uniti: l'attore stesso dichiar\u00f2 di aver scelto la Birmania quale ambientazione del film in segno di denuncia verso le violenze e la situazione bellica in cui versava lo Stato asiatico.\nTitolo.\nAd ottobre 2007 dopo vari cambiamenti (\"Rambo IV - Pearl of the Cobra\", \"John Rambo\", \"Rambo: to Hell and Back\"), la produzione in accordo con Stallone ha deciso di intitolare il film semplicemente \"Rambo\", ignorando che si tratta del titolo del primo film in almeno otto paesi del mondo (tra cui l'Italia). In alcuni paesi il titolo \u00e8 stato quindi cambiato in \"John Rambo\".\nDistribuzione.\nNegli USA il film \u00e8 uscito nelle sale il 25 gennaio 2008, in quelle Italiane il 22 febbraio 2008.\nEdizione italiana.\nIl doppiaggio italiano del film fu eseguito dalla Multimedia Network e diretto da Enzo Bruno, autore anche dei dialoghi. Rispetto alle edizioni italiane dei film precedenti, Massimo Corvo sostituisce lo scomparso Ferruccio Amendola come voce del protagonista. Le voci d'archivio di Stallone e Crenna presenti nella scena del sogno furono doppiate ex-novo con Massimo Rossi come nuovo doppiatore di Samuel Trautman e con alcuni errori di adattamento (ragion per cui le battute appaiono diverse rispetto ai film precedenti).\nDirector's cut.\nDel film esiste una Director's cut pubblicata successivamente all'uscita nelle sale, che si distingue per un montaggio diverso, l'aggiunta di numerose scene ed inquadrature inedite e qualche modifica nei dialoghi. Questa versione, che Stallone stesso present\u00f2 in anteprima mondiale al Festival del Cinema di Venezia nel 2009, in Italia \u00e8 stata distribuita in esclusiva da Mediaset che la propone sulle sue reti televisive, seppure con numerosi tagli per via delle molte scene particolarmente cruente. Non \u00e8 invece disponibile in home video.\nAccoglienza.\nCritica.\nIl film ha avuto critiche contrastanti, ma \u00e8 stato ben ricevuto dal pubblico. Rotten Tomatoes ha assegnato un punteggio del 38%, contraltare al sondaggio di CinemaScore che gli ha assegnato un voto medio di A- da parte del pubblico.\nIl New York Times ha definito la recitazione poco espressiva ma appropriata al ruolo disegnato da Stallone.\nIl film \u00e8 stato proibito dal governo birmano, e diffuso illegalmente da associazioni giovanili per la libert\u00e0.\nIncassi.\nIl quarto capitolo ha incassato nel primo fine settimana $ 18.150.000. In Italia incassa nel totale 3.709.247 euro, conquistando subito la vetta del botteghino. Negli USA ha incassato in totale 42.754.105 dollari. Il film incassa complessivamente circa 113.200.000 dollari.\nIn seguito, nell'edizione DVD, ha totalizzato un incasso di $ 41,368,619, arrivando alla cifra di $ 154,611,774.\nSequel.\nNel maggio 2018 viene annunciato il quinto capitolo della saga, le cui riprese sono iniziate nel settembre 2018 e si sono svolte tra Londra, Bulgaria e isole Canarie."}
{"id": "2558386", "revid": "112643478", "url": "https://it.wikipedia.org/wiki?curid=2558386", "title": "San Pedro de Atacama", "text": "San Pedro de Atacama \u00e8 un comune del Cile di 3.899 abitanti, situato nella Provincia di El Loa, nella Regione di Antofagasta. La particolarit\u00e0 del paese \u00e8 il materiale con cui sono costruite le abitazioni, soprattutto quelle del centro storico, ossia con mattoni adobe.\nPoco sotto la vetta del Cerro Chajnantor (5.640 m), situato circa 40\u00a0km a est di San Pedro de Atacama e raggiungibile in automobile, \u00e8 prevista la costruzione del Cerro Chajnantor Atacama Telescope da parte di un consorzio formato da universit\u00e0 degli Stati Uniti, del Canada e della Germania. L'inizio dei lavori era previsto nel 2015.\nGeografia fisica.\nSi trova alla quota di 2.407 m s.l.m., circa 170\u00a0km a ovest del confine con l'Argentina (passo Jama Sur, 4.205 m s.l.m., con il quale \u00e8 collegato tramite la strada interstatale 27-CH) e circa 60\u00a0km a sud del confine con la Bolivia.\nSan Pedro de Atacama \u00e8 il principale punto di accesso per il deserto di Atacama, uno dei deserti pi\u00f9 aridi del mondo ma non il pi\u00f9 caldo: infatti, trovandosi a pi\u00f9 di 2.000 metri s.l.m. nella stagione invernale la temperatura di giorno si aggira attorno ai 22\u00a0\u00b0C mentre di notte pu\u00f2 scendere fino a -4\u00a0\u00b0C.\nNelle vicinanze si trovano la Puna de Atacama, un altopiano arido che comprende il Salar de Atacama (un grande lago salino) e il vulcano Licancabur (5.920 m).\nStoria.\nA San Pedro sorge l'importante Museo archeologico Gustavo Le Paige fondato nel 1963 dal padre gesuita Gustavo Le Paige e contenenti artefatti e resti della cultura atacame\u00f1a."}
{"id": "2558391", "revid": "599013", "url": "https://it.wikipedia.org/wiki?curid=2558391", "title": "Sierra Gorda", "text": ""}
{"id": "2558392", "revid": "729019", "url": "https://it.wikipedia.org/wiki?curid=2558392", "title": "Kaij\u014d Jieitai", "text": "La Forza marittima di autodifesa (in Shinjitai: \u6d77\u4e0a\u81ea\u885b\u968a - romaji \"Kaij\u014d Jieitai\"), anche nota internazionalmente con la sigla inglese JMSDF (\"Japan Maritime Self Defence Force\" - Forza marittima di autodifesa del Giappone) \u00e8 la componente navale delle Forze di autodifesa nipponiche, e ha il compito della difesa delle acque territoriali e delle comunicazioni navali del Giappone. Essa \u00e8 stata formata dopo la fine della seconda guerra mondiale in seguito alla dissoluzione della Marina imperiale giapponese, ed \u00e8 una marina d'altura con significative capacit\u00e0 operative che la rendono una delle prime forze navali al mondo come tonnellaggio e tecnologia. Ha partecipato a operazioni di peacekeeping delle Nazioni Unite e a operazioni di interdizione marittima, Maritime Interdiction Operations (MIO).\nUltimamente la JMSDF sta modificando una classe di navi, ufficialmente classificate come cacciatorpediniere, ma in realt\u00e0 portaerei leggere da tonnellate, conosciute originariamente come DDH-22 e infine come classe Izumo, dalle quali far operare i futuri velivoli F-35 JSF.\nLa JMSDF ha una forza ufficiale di 46\u00a0000 uomini, con 119 navi da guerra, tra i quali 20 sottomarini, rappresentati dalla Classe Harushio, 53 cacciatorpediniere (per la marina giapponese le unit\u00e0 sono classificate tutte come cacciatorpediniere) 29 unit\u00e0 cacciamine, 9 navi pattuglia e 9 unit\u00e0 anfibie, per un dislocamento complessivo di 432 000 tonnellate.\nIl prefisso per le navi \u00e8 JDS (Japanese Defense Ship) per tutte le navi entrate in servizio prima del 2008. Le navi entrate in servizio successivamente usano il prefisso JS (Japanese Ship) per riflettere l'evoluzione della Agenzia di Difesa giapponese in Ministero della Difesa.\nLa Marina giapponese ha anche un'aviazione di marina, chiamata Forza aerea della flotta, erede della \"Dai-Nippon Teikoku Kaigun K\u014dk\u016b Hombu\", \u00e8 dotata di 200 velivoli ad ala fissa, di 150 elicotteri, questi ultimi hanno soprattutto impieghi antisommergibile e di caccia alle mine navali.\nStoria della JMSDF.\nIl secondo dopoguerra.\nIn seguito alla sconfitta del Giappone nella seconda guerra mondiale, la Marina Imperiale fu disciolta in forza dell'accettazione della Dichiarazione di Potsdam. Le navi furono disarmate, e alcune di esse, come la nave da battaglia Nagato, furono requisite dagli Alleati come riparazione dei danni di guerra. Le navi rimanenti furono utilizzate per il rimpatrio dei soldati giapponesi dai fronti lontani dalla madrepatria e per la pulizia delle mine nell'area attorno alle isole del Giappone.\nLa flotta dragamine fu poi trasferita alla neonata Agenzia di Sicurezza Marittima, che aiut\u00f2 a mantenere e conservare l'esperienza e le risorse della Marina imperiale.\nLa Costituzione del Giappone, scritta nel 1947 dopo la conclusione della guerra, all'articolo 9 specifica che \"Il popolo giapponese rinuncia per sempre alla guerra come diritto sovrano della nazione e la minaccia o l'utilizzo della forza come mezzo di risoluzione delle dispute internazionali\". La visione prevalente dell'articolo in Giappone \u00e8 che esso permetta il mantenimento di forze militari per scopi di autodifesa, infatti a causa delle necessit\u00e0 della guerra fredda, anche gli Stati Uniti furono favorevoli all'istituzione da parte del Giappone di una propria forza di difesa.\nNel 1952, la Forza di Sicurezza Costiera fu costituita nell'ambito dell'Agenzia di Sicurezza Marittima, incorporando la flotta dragamine e altri vascelli militari, soprattutto corvette, fornite dagli Stati Uniti.\nNel 1954, la Forza di Sicurezza Costiera fu separata e la Forza di autodifesa marittima giapponese fu formalmente creata come la branca navale della Forza di autodifesa giapponese, secondo il passaggio della legge contemporanea sulle Forze di autodifesa.\nLe prime navi della JMSDF furono delle corvette provenienti dalla US Navy, trasferite sotto controllo giapponese nel 1954. Nel 1956 la JMSDF ricevette la prima corvetta prodotta in Giappone dalla fine della seconda guerra mondiale, la \"Harukaze\". A causa della minaccia costituita dalla vasta e potente flotta sottomarina della Marina Sovietica, la JMSDF assolse soprattutto un ruolo antisommergibile.\nDopo la guerra fredda.\nIn seguito alla fine della guerra fredda, il ruolo della JMSDF cambi\u00f2 sensibilmente. Cominciando con una missione in Cambogia nel 1993, \u00e8 stata attivamente impiegata in numerose missioni di mantenimento della pace a guida ONU in tutta l'Asia. Nel 1993, la JMSDF mise in servizio il suo primo cacciatorpediniere Aegis, il \"Kong\u014d\". \u00c8 stata attiva anche in esercitazioni navali congiunte con altre nazioni, come gli Stati Uniti.\nLa JMSDF ha dispiegato numerose sue corvette a rotazione nell'oceano Indiano in ruoli di scorta per vascelli alleati come parte dell'Operazione Enduring Freedom a guida USA.\nA seguito di un aumento nelle tensioni con la Corea del Nord derivate dalla sperimentazione del 1993 del missile Nodong-1 e da quella del 1998 del missile Taepodong-1 sopra il Giappone settentrionale, la JMSDF ha rafforzato le sue mansioni e la sua presenza nell'ambito della difesa aerea del Giappone.\nUn sistema anti missili balistici basato sulle navi e utilizzante missili Standard SM-3 \u00e8 stato sperimentato con successo il 18 dicembre 2007 ed \u00e8 stato installato sulle navi della classe \"Kong\u014d\".\nNavi giapponesi partecipano alla formazione internazionale CTF-150, in funzione di contrasto alla pirateria nelle acque somale; nello specifico, nel 2009 il cacciatorpediniere Ariake (DD-109) e la nave rifornimenti Towada (AOE-422) hanno fatto parte della formazione.\nA tutto il 2017, la squadra d'altura \u00e8 composta da 38 veri cacciatorpediniere, anche se la consistenza formale \u00e8 maggiore. Tutte le unit\u00e0 di superficie sono classificate come cacciatorpediniere, in quanto il loro nome le classifica come unit\u00e0 difensive, e pertanto anche le unit\u00e0 tuttoponte della classe Izumo e della classe Hyuga sono classificate come DDH (Destroyer Helicopter). le unit\u00e0 minori, che per altre marine sono classificate come fregate, per la JMSDF sono DE (Destroyer Escort, caccia di scorta). A questa flotta sempre nel 2017 si aggiungono anche 18 sommergibili Diesel-elettrici (17 in servizio ma uno recente ritirato e temporaneamente in disarmo).\nLa squadra \u00e8 articolata in quattro flottiglie, nelle storiche basi di Yokosuka, Sasebo, Kure e Maizuru; ogni flottiglia \u00e8 articolata su due escort squadron comprendenti anche un DDH (al 2017 i due Hyuga e i due Izumo, ma in precedenza altri cacciatorpediniere con ponte elicotteri in grado di portare fino a cinque mezzi) con un gruppo imbarcato che pu\u00f2 essere composto da oltre 20 velivoli ad ala rotante.\nIl compito principale della Kaij\u014d Jieitai \u00e8 proteggere le isole giapponesi e la Zona economica esclusiva del Giappone.\nFlotta.\nPortaelicotteri.\nHelicopter Destroyers-(DDH) - un'espressione usata in questo caso per non utilizzare la parola \"portaeromobili\" ma cacciatorpediniere portaelicotteri; in realt\u00e0 si tratta di navi tuttoponte da 20\u00a0000 t.\nCacciatorpediniere.\nCacciatorpediniere - Destroyers Guided (sottinteso Missile, cacciatorpediniere lanciamisili)-(DDG)\nFregate.\nLa \"Kaij\u014d Jieitai\" non usa il termine \"fregata\" perch\u00e9 il nome implica una capacit\u00e0 di offesa. Cos\u00ec alcune piccole navi di tipo \"escort\" (cio\u00e8 nave scorta) nella \"Kaij\u014d Jieitai\" sono classificate come \"destroyers\" (contrazione dell'espressione \"torpedo boat destroyer\", espressione inglese che indica il cacciatorpediniere), quando in realt\u00e0, a livello internazionale queste imbarcazioni sono classificate come fregate, in modo da sottolineare i loro compiti strettamente difensivi poich\u00e9 danno la caccia ad armi offensive come le siluranti. \nNavi classificate come Cacciatorpediniere - Destroyers-(DD) \"(Fregate)\"\nFregate leggere.\nNavi classificate come \"Destroyer Escorts\"-(DE) \"(Fregate leggere)\"\nSottomarini.\nSottomarini d'attacco (SSK)\nCacciamine.\nCacciamine oceanici - Minesweeper Ocean-MSO\nCacciamine costieri - Minesweeper Coastal-MSC\nControllore cacciamine - Minesweeper Controller-MCL\nNave appoggio cacciamine - Minesweeper Tender-MST\nPattugliatori.\nMissile Patrol craft\nGradi militari.\nIl codice NATO pubblicato \u00e8 a livello di riferimento. Non esiste una disposizione legale del codice NATO nella Forza di autodifesa giapponese."}
{"id": "2558401", "revid": "339392", "url": "https://it.wikipedia.org/wiki?curid=2558401", "title": "Forza navale di autodifesa giapponese", "text": ""}
{"id": "2558402", "revid": "767487", "url": "https://it.wikipedia.org/wiki?curid=2558402", "title": "Le spie (film 2002)", "text": "Le spie (\"I Spy\") \u00e8 un film statunitense del 2002, diretto da Betty Thomas e interpretato da Eddie Murphy e Owen Wilson. Si ispira a una serie televisiva omonima andata in onda negli anni sessanta sul canale americano NBC. I protagonisti erano Bill Cosby e Robert Culp.\nTrama.\nAlex Scott (Wilson) \u00e8 un agente speciale al servizio per il Bureau of National Security (BNS), a cui viene affidata la missione di recuperare il \"Serramanico\", un prototipo di aeroplano invisibile finito nelle mani di Arnold Gundars (McDowell), un venditore di armi al servizio della mala che intende rivenderlo in un'asta a Budapest. Nel corso della stessa festa si terr\u00e0 un match di pugilato valido per il campionato dei pesi medi. Il campione in carica \u00e8 l'imbattuto (57 vittorie, 0 sconfitte!) Kelly Robinson (Murphy), verboso e megalomane. Per poter accedere alla festa di Budapest, Alex ha bisogno di una copertura e pertanto viene affiancato al campione e ne diventa l'assistente.\nInoltre Scott \u00e8 contemporaneamente intento a far colpo sulla collega Rachel (Janssen) e a mostrarsi all'altezza del pi\u00f9 noto agente dell'Agenzia, l'ispanico Carlos (Cole), verso cui sente una grande competizione.\nDopo essersi presentato a Scott, Robinson si mostra montato e megalomane, infatti i due cominciano a non sopportarsi, ma dovranno cooperare e finiranno col fraternizzare. \nInfatti dopo esser fuggiti dagli agenti di Gundars, i due si rifugiano in una fogna dove cominciano a conoscersi e Kelly si rivela essere molto simile ad Alex.\nDopo esser tornati al quartier generale, Kelly aiuta Alex a fare colpo su Rachel, ma al momento topico vengono chiamati per un'emergenza.\nAllora Alex, Kelly e Rachel vanno in missione: i due uomini da una parte e Rachel dall'altra, ma mentre i due cercano di scappare da una sparatoria, vedono Rachel fuggire in macchina, la quale subito dopo esplode. \nAlex si dispera credendo morta la sua amata, ma nel mondo delle spie non tutto \u00e8 quello che sembra.\nDistribuzione.\nIl film \u00e8 uscito nelle sale statunitensi il 1 novembre 2002 mentre in Italia per il 21 febbraio 2003.\nAccoglienza.\nCritica.\nHa ricevuto tre nomination per i Razzie Awards 2002, Peggior attore protagonista per Eddie Murphy, Peggior coppia per Eddie Murphy e Owen Wilson e Peggior remake o sequel."}
{"id": "2558404", "revid": "339392", "url": "https://it.wikipedia.org/wiki?curid=2558404", "title": "JMSDF", "text": ""}
{"id": "2558405", "revid": "767487", "url": "https://it.wikipedia.org/wiki?curid=2558405", "title": "DFB-Pokal 1975-1976", "text": "La DFB-Pokal 1975\u201376 fu la 33\u00aa edizione della coppa. 128 squadre si sfidarono nei 7 turni della competizione. In finale l' sconfisse il 2\u20130."}
{"id": "2558406", "revid": "339392", "url": "https://it.wikipedia.org/wiki?curid=2558406", "title": "Kaijyo Jieitai", "text": ""}
{"id": "2558408", "revid": "767487", "url": "https://it.wikipedia.org/wiki?curid=2558408", "title": "La rivincita dell'uomo invisibile", "text": "La rivincita dell'uomo invisibile (\"The Invisible Man's Revenge\") \u00e8 un film horror fantascientifico del 1944 diretto da Ford Beebe. Il film, prodotto dalla Universal Studios, \u00e8 liberamente tratto dal romanzo di H.G. Wells \"L'uomo invisibile\" (1897).\nTrama.\nIl dottor Drury, un noto scienziato, testa un suo siero dell'invisibilit\u00e0 su un povero diavolo fuggito di galera. L'esperimento riesce ma il ladro sfugge al controllo dello scienziato e, in citt\u00e0, si vendica di coloro che lo avevano tradito.\nProduzione.\nIl film fu prodotto dall'Universal Pictures.\nDistribuzione.\nDistribuito dall'Universal Pictures, usc\u00ec nelle sale cinematografiche USA il 9 giugno 1944."}
{"id": "2558415", "revid": "1149807", "url": "https://it.wikipedia.org/wiki?curid=2558415", "title": "XXL - Altrimenti ci allarghiamo!", "text": "XXL - Altrimenti ci allarghiamo! \u00e8 stato un programma radiofonico estivo andato in onda su Rai Radio 2 dal 15 giugno al 4 settembre 2009, dal luned\u00ec al venerd\u00ec, fra le 13.40 e le 16, condotto da Ciccio Valenti e Mauro Casciari, con la partecipazione di Lola Ponce.\nGeneralmente, ogni puntata era divisa in due o pi\u00f9 parti, in ognuna delle quali veniva affrontato in chiave comica un diverso argomento e gli ascoltatori interagivano attivamente con i conduttori. Spesso i conduttori proponevano agli ascoltatori situazioni surreali invitandoli, per esempio, a salire su un immaginario elicottero o su una macchina del tempo e a descrivere ci\u00f2 che immaginavano di vedere.\nLa rubrica pi\u00f9 popolare della trasmissione era \"Ora Pro Loco\", in cui gli ascoltatori erano invitati a tradurre o a indovinare il significato di modi di dire o proverbi dialettali proposti da altri ascoltatori.\nAltri appuntamenti caratteristici della trasmissione erano i \"sondaggi\", durante i quali ognuno dei due conduttori dichiarava di preferire una certa situazione opposta a quella preferita dall'altro (esempio: mare o montagna, partecipare all'animazione sulle spiagge o restare tranquilli a rilassarsi), chiedendo agli ascoltatori di esprimere la propria preferenza tra quelle due situazioni con un voto e, infine, conteggiando il numero dei voti per stabilire chi dei due conduttori avesse vinto.\nNumerosi sono stati anche gli ospiti intervenuti in trasmissione."}
{"id": "2558416", "revid": "438678", "url": "https://it.wikipedia.org/wiki?curid=2558416", "title": "I cinghiali di Portici", "text": "I cinghiali di Portici \u00e8 un film del 2003 diretto da Diego Olivares e interpretato da Ninni Bruschetta e Alessandra Borgia.\nTrama.\nUn gruppo di ragazzi, ospiti di una struttura per il recupero di minori a rischio alla periferia di Portici, affronta, del tutto casualmente, il suo primo campionato di rugby. Uno sport che nessuno di loro ha mai praticato prima, su un pezzo di spiaggia alla periferia della citt\u00e0. Tutto comincia per seguire sia pur in maniera svogliata la passione per il rugby di Ciro, un operatore capitato l\u00ec dalla Sicilia con un passato da giocatore di buon livello. Ma in un posto cos\u00ec, non resta molto altro da fare che mettersi a giocare e la squadra dall'improbabile nome - \"I cinghiali di Portici\" - affronter\u00e0 il campionato con la forza dei suoi giovani giocatori determinati ad affrontare la vita \"sportivamente\".\nCollegamenti esterni.\n "}
{"id": "2558417", "revid": "729019", "url": "https://it.wikipedia.org/wiki?curid=2558417", "title": "Stazione di Torreberetti", "text": "La stazione di Torreberetti \u00e8 una stazione ferroviaria posta nel punto di congiunzione delle linee Novara-Alessandria e Pavia-Alessandria. Serve il comune di Torre Beretti e Castellaro.\nStoria.\nLa stazione di Torreberetti fu attivata nel 1854, anno di apertura della linea ferroviaria Alessandria - Novara (prolungata fino ad Arona l'anno seguente). Nel 1862 fu aperta la linea per Pavia.\nStrutture e impianti.\nLa stazione si compone di tre binari serviti da banchine; \u00e8 presente un fabbricato viaggiatori con all'interno due sale d'aspetto: una di prima, l'altra di seconda classe.\nMovimento.\nLa stazione \u00e8 servita da treni regionali svolti da Trenord nell'ambito del contratto di servizio stipulato con la Regione Lombardia.\nServizi.\nLa stazione \u00e8 classificata nella categoria \"Bronze\" dal gestore RFI; dispone dei seguenti servizi:"}
{"id": "2558418", "revid": "339392", "url": "https://it.wikipedia.org/wiki?curid=2558418", "title": "Forza marittima di autodifesa giapponese", "text": ""}
{"id": "2558420", "revid": "125639887", "url": "https://it.wikipedia.org/wiki?curid=2558420", "title": "Chester Bennington", "text": "Nel 2006 Bennington \u00e8 stato inserito alla posizione 46 nella classifica dei 100 migliori cantanti metal di tutti i tempi stilata da \"Hit Parader\".\nBiografia.\nDi origini inglesi, olandesi e gallesi, Bennington era figlio di un poliziotto e di un'infermiera e trascorse i suoi primi vent'anni in Arizona. I suoi genitori divorziarono nel 1987, lasciandolo insieme ad un fratello e due sorelle. Dopo aver scelto di stare con il padre, fu incoraggiato dal fratello maggiore ad ascoltare gruppi come Foreigner, Loverboy e Rush, che cit\u00f2 tutti come propri ispiratori. A due anni impar\u00f2 dal fratello a cantare un brano, \"Hot Blooded\" dei Foreigner.\nCostretto dalla sua situazione familiare a spostarsi in varie citt\u00e0 dell'Arizona (Scottsdale, Tolleson, Tempe), Bennington inizi\u00f2 a fumare marijuana all'et\u00e0 di 11 anni. Non ebbe un'infanzia facile: dai 7 ai 13 anni fu molestato sessualmente da un ragazzo adolescente (che poi non denunci\u00f2 perch\u00e9 scopr\u00ec che era a sua volta una vittima) e soffr\u00ec di dipendenza da droghe pesanti come LSD, oppio, metanfetamina ed eroina. Dovette inoltre saltare da un liceo all'altro (Centennial High School, Greenway High School), finch\u00e9 nel 1995 si diplom\u00f2 alla Washington High School. In tarda adolescenza, cominci\u00f2 a lavorare come barista nella caffetteria Bean Tree.\nIl 12 maggio 1996 divent\u00f2 padre di Jaime, avuto da una relazione giovanile con Elka Brand. Lo stesso anno Bennington conobbe Samantha Marie Olit mentre lavorava ad un fast food Burger King ed il 31 ottobre successivo la spos\u00f2. Dalla loro unione \u00e8 nato Draven Sebastian il 19 aprile 2002. I due hanno divorziato il 2 maggio 2005 e Bennington si \u00e8 risposato il 31 dicembre successivo con la modella di Playboy Talinda Bentley. Il 16 marzo 2006 \u00e8 nato il primo figlio della coppia, Tyler Lee; nello stesso anno Bennington ha adottato Isaiah (fratello di Jaime, avuto da Brand e da un altro uomo). L'11 novembre 2011 Talinda d\u00e0 alla luce le gemelle Lily e Lila.\nIl 14 ottobre 2007, durante il concerto tenuto dai Linkin Park a Melbourne, Bennington si frattur\u00f2 un polso dopo aver fatto un salto. Nonostante l'infortunio, continu\u00f2 l'esibizione sino alla fine sopportando il dolore. Il 19 gennaio 2015, poco prima del concerto ad Indianapolis (terza tappa del \"The Hunting Party Tour\"), Bennington sub\u00ec un nuovo infortunio, questa volta alla caviglia, costringendo il gruppo ad annullare il tour nei giorni seguenti. Nonostante ci\u00f2, il cantante prese parte al concerto di Indianapolis, vincolato nei movimenti da un gesso e dalle stampelle.\nCarriera.\nEsordi e Grey Daze.\nNel 1993, ispirato dai suoi gruppi preferiti (Depeche Mode e Stone Temple Pilots) e spinto dal suo sogno di diventare un cantante, Bennington (che aveva gi\u00e0 cominciato a suonare il pianoforte nella prima adolescenza) avvi\u00f2 una propria carriera musicale come cantante dei Sean Dowdell and His Friends?, incidendo l'omonimo demo in quell'anno. Lasciato il gruppo, entr\u00f2 nei Grey Daze, con i quali ottenne discreta popolarit\u00e0 solo in Arizona e pubblic\u00f2 gli album \"Wake Me\" (1994) e \"...No Sun Today\" (1996). Nel 1998 Bennington abbandon\u00f2 il gruppo.\nLinkin Park.\nNel 1998, a causa dell'abbandono di Mark Wakefield, gli Xero avviarono insieme a Jeff Blue la ricerca di un cantante. Blue contatt\u00f2 proprio Bennington, che dopo tre giorni dalla chiamata, esegu\u00ec un provino al telefono. Bennington venne successivamente convinto a trasferirsi a Los Angeles, dove sarebbe stato definitivamente scelto dagli Xero dopo alcuni provini. Nel 1999 gli Xero cambiarono nome in Hybrid Theory e pubblicarono l'EP omonimo nello stesso anno. Fu grazie a questo disco e ad alcuni concerti che riuscirono a firmare un contratto con la Warner Bros. Records verso la fine dell'anno.\nDopo aver cambiato nome in Linkin Park, il 24 ottobre 2000 pubblicarono l'album d'esordio \"Hybrid Theory\", che cont\u00f2 soprattutto sui singoli \"One Step Closer\", \"Crawling\" e \"In the End\". \"Hybrid Theory\" divenne il disco di maggior successo del genere nu metal, con pi\u00f9 di 27 milioni di copie vendute in tutto il mondo. Con il gruppo pubblic\u00f2 ulteriori sei album in studio, il cui ultimo, \"One More Light\", usc\u00ec nel maggio 2017.\nDead by Sunrise e Stone Temple Pilots.\nNel 2005 Bennington form\u00f2 un progetto solista insieme a Ryan Shuck e Amir Derakh degli Orgy e dei Julien-K, chiamandolo inizialmente Snow White Tan (in riferimento a una parte del brano di David Bowie \"Ziggy Stardust\") e successivamente cambiato in Dead by Sunrise. Il loro album d'esordio, intitolato \"Out of Ashes\", era originariamente previsto per il 2007 ma a causa degli impegni di Bennington con i Linkin Park per la pubblicazione del terzo album in studio \"Minutes to Midnight\" e del relativo tour promozionale, la sua pubblicazione avvenne soltanto il 13 ottobre 2009.\nIl 18 maggio 2013 Bennington si esib\u00ec con gli Stone Temple Pilots al KROQ Weenie Roast, portando al debutto l'inedito \"Out of Time\". In una video-intervista successiva al concerto, Bennington dichiar\u00f2 di essere il nuovo cantante del gruppo, senza abbandonare comunque i Linkin Park, da lui ritenuto il suo gruppo principale. Il 15 luglio gli Stone Temple Pilots annunciarono un tour nordamericano, svoltosi a partire dal mese di settembre, e l'EP \"High Rise\", pubblicato l'8 ottobre 2013.\nBennington lasci\u00f2 tuttavia in maniera amichevole il gruppo il 9 novembre 2015 a causa della sua impossibilit\u00e0 a sottostare contemporaneamente agli impegni sia con gli Stone Temple Pilots sia con i Linkin Park.\nMorte.\nIl 20 luglio 2017 Bennington \u00e8 stato trovato senza vita nella sua residenza a Palos Verdes Estates in California. Secondo quanto riportato dal medico legale, il cantante si \u00e8 suicidato tramite impiccamento. Il funerale di Bennington si \u00e8 svolto il 29 luglio al South Coast Botanic Garden di Palos Verdes Estates, a cui hanno presenziato oltre ai familiari e i componenti dei Linkin Park, anche musicisti che hanno suonato con il gruppo nel corso degli anni.\nPer omaggiare la sua memoria, alcuni dei suoi ex compagni nei Dead by Sunrise e Grey Daze si sono uniti per un concerto tributo svoltosi a Las Vegas il 2 settembre. Il 27 ottobre i restanti componenti dei Linkin Park hanno tenuto un concerto tributo, il \"\", all'Hollywood Bowl di Los Angeles, al quale hanno preso parte svariati cantanti e musicisti come Jonathan Davis dei Korn, M. Shadows e Synyster Gates degli Avenged Sevenfold, Daron Malakian e Shavo Odadjian dei System of a Down, Oliver Sykes dei Bring Me the Horizon e Steve Aoki. Ulteriori omaggi sono stati fatti da Jared Leto in occasione degli MTV Video Music Awards 2017, da Jay-Z in diverse occasioni, cantando \"Numb/Encore\", e Chris Martin dei Coldplay, che ha interpretato \"Crawling\" durante un concerto al MetLife Stadium di East Rutherford\nIl 5 dicembre 2017, la rivista \"Billboard\" ha scritto che il rapporto tossicologico di Bennington mostrava \u00abuna traccia\u00bb di alcol nel corpo del cantante al momento della morte.\nInfluenze.\nBennington cit\u00f2 come ispirazioni musicali gruppi quali Stone Temple Pilots, Alice in Chains, Arcade Fire, Circle Jerks, Descendents, Deftones, Jane's Addiction, Metallica, Ministry, Minor Threat, Misfits, The Naked and Famous, Nine Inch Nails, Nirvana, Pearl Jam, Refused, Skinny Puppy, Soundgarden e A Tribe Called Quest. Bennington si ritenne inoltre un grande fan della cantante Madonna, attribuendole il merito di averlo fatto crescere come musicista."}
{"id": "2558422", "revid": "599013", "url": "https://it.wikipedia.org/wiki?curid=2558422", "title": "Fabiana Murer", "text": "Biografia.\nVinse nel 2005 il titolo di campionessa nazionale brasiliana nel salto con l'asta. Nello stesso anno con la misura di 4,40\u00a0m non super\u00f2 le qualificazioni nel salto con l'asta ai Campionati del mondo disputatisi a Helsinki.\nNel 2006 si aggiudic\u00f2 i Campionati ibero-americani (4,56\u00a0m) e i Campionati sudamericani (4,47\u00a0m) e si piazz\u00f2 seconda nella Coppa del mondo IAAF (4,55\u00a0m).\nNel 2007 vinse l'oro ai XV Giochi panamericani e si piazz\u00f2 in sesta posizione (4,65\u00a0m) nella finale di salto con l'asta dei Mondiali disputatisi a Osaka.\nNel 2008 vinse la medaglia di bronzo (4,70\u00a0m) ai Mondiali indoor e si piazz\u00f2 in decima posizione (4,45\u00a0m) nella finale di salto con l'asta dei Giochi della XXIX Olimpiade disputatisi a Pechino.\nNel 2009 si piazz\u00f2 in quinta posizione (4,55\u00a0m) nella finale di salto con l'asta dei Mondiali disputatisi a Berlino.\nNel 2011 vinse, con la misura di 4,85\u00a0m, la finale di salto con l'asta dei Mondiali svoltisi a Taegu, laureandosi campionessa del mondo ed eguagliando il proprio primato personale."}
{"id": "2558430", "revid": "124698789", "url": "https://it.wikipedia.org/wiki?curid=2558430", "title": "Teresa Bracco", "text": "Biografia.\nNativa del borgo di Santa Giulia, in alta val Bormida, fu la penultima di sette figli di Angela e Giacomo Bracco.\nCresciuta prevalentemente in un ambiente povero e contadino, ma fortemente religioso, comp\u00ec gli studi elementari presso la locale scuola di Santa Giulia per poi dedicarsi totalmente alla pastorizia e all'aiuto domestico. All'et\u00e0 di nove anni rimase affascinata dalla figura di Domenico Savio, allievo di Giovanni Bosco, e fu proprio un proposito per la prima comunione di Domenico, \"La morte ma non peccati\", che porter\u00e0 Teresa a scegliere lo stesso \"programma di vita\".\nIl 28 agosto del 1944 un feroce rastrellamento tedesco colp\u00ec Santa Giulia e Teresa, cos\u00ec come altre donne e bambini del paese, fu presa come ostaggio di guerra dai soldati tedeschi. Capite le intenzioni non benevole degli ufficiali tent\u00f2 allora la fuga dirigendosi verso il bosco, ma venne raggiunta da un ufficiale che, preso dalla foga, la strangol\u00f2 e le spar\u00f2 un colpo di rivoltella al cuore. Il soldato si accan\u00ec ancora, sferrando calci al corpo oramai esanime di Teresa procurando lo sfondamento del cranio. Il corpo della giovane fu ritrovato nel bosco due giorni dopo e l'intera dinamica dell'assassinio fu chiarita con l'esame dei resti effettuato il 10 maggio del 1989 su ordine del tribunale ecclesiastico.\nCulto.\nIl 24 maggio del 1998, durante la visita alla Sacra Sindone a Torino, il pontefice Giovanni Paolo II proclam\u00f2 Teresa Bracco beata, fissando al 29 agosto la festivit\u00e0 liturgica."}
{"id": "2558451", "revid": "399", "url": "https://it.wikipedia.org/wiki?curid=2558451", "title": "Shokaku", "text": "La Shokaku (giapponese: \u7fd4\u9db4) \u00e8 stata una portaerei della omonima classe della Marina imperiale giapponese. \u00c8 famosa insieme alla sorella \"Zuikaku\" per aver preso parte ad importanti battaglie della seconda guerra mondiale nel teatro del Pacifico, incluso l'Attacco di Pearl Harbor e la Battaglia del Mar dei Coralli."}
{"id": "2558455", "revid": "6923", "url": "https://it.wikipedia.org/wiki?curid=2558455", "title": "Zilog Z8001", "text": "Lo Zilog Z8001 \u00e8 la versione del microprocessore Zilog Z8000 a 16-bit dotato di segment registers a 7-bit. Con questa configurazione lo spazio di memoria indirizzabile \u00e8 pari a 8 megabyte.\nLo \"Z8001\" \u00e8 utilizzato negli Olivetti della \"serie L1\" di cui fanno parte i modelli M20, M30, M40, M50 e M60."}
{"id": "2558457", "revid": "188323", "url": "https://it.wikipedia.org/wiki?curid=2558457", "title": "Protezioni", "text": ""}
{"id": "2558459", "revid": "1543377", "url": "https://it.wikipedia.org/wiki?curid=2558459", "title": "Giovanni delle Bande Nere (incrociatore)", "text": "Il Giovanni delle Bande Nere fu un incrociatore leggero della Regia Marina appartenente alla classe Alberto di Giussano, cos\u00ec battezzato in onore del capitano di ventura del XVI secolo Giovanni delle Bande Nere.\nIl suo scafo venne impostato nel 1928 nei Cantieri navali di Castellamare di Stabia, venne varato il 27 aprile 1930 e completato nel 1931.\nAttivit\u00e0.\nLa nave nell'aprile 1939 prese parte all'occupazione dell'Albania. Nell'occasione la Regia Marina schier\u00f2 davanti alle coste albanesi una squadra navale al comando dell'ammiraglio Arturo Riccardi, composta oltre che dal \"Bande Nere\", dagli incrociatori leggeri \"Duca degli Abruzzi\" e \"Garibaldi\", dalle due navi superstiti della Classe Conte di Cavour, dai quattro incrociatori pesanti della classe Zara, 13 cacciatorpediniere, 14 torpediniere e varie motonavi su cui erano imbarcati in totale circa 11.300 uomini, 130 carri armati e materiali di vario genere. Nonostante l'imponente spiegamento di forze, l'azione delle navi italiane, nei confronti dei timidi tentativi di reazione da parte albanese, si limit\u00f2 soltanto ad alcune salve sparate a Durazzo e a Santi Quaranta. Le forze italiane incontrarono scarsissima resistenza e in breve tempo tutto il territorio albanese fu sotto il controllo italiano, con re Zog costretto all'esilio.\nNel corso della seconda guerra mondiale il \"Giovanni delle Bande Nere\", dotato di idrovolanti IMAM Ro.43, prese parte, insieme al gemello \"Colleoni\" (con il quale formava la II Divisione), alla battaglia di Punta Stilo del 9 luglio 1940 (tre giorni prima le due unit\u00e0 avevano scortato in Libia uno dei primi convogli l\u00ec diretti). Il 19 luglio dello stesso anno fu inviato in Egeo assieme al \"Colleoni\", per attaccare il traffico nemico in quel mare, ma si scontr\u00f2 con l'incrociatore australiano HMAS \"Sydney\" accompagnato da cinque cacciatorpediniere britannici in quella che divenne la battaglia di Capo Spada. Nell'occasione la leggera protezione della classe di Giussano dimostr\u00f2 chiaramente i suoi limiti, dato che nel corso del combattimento tra i due incrociatori italiani e gli alleati immobilizzarono subito il \"Colleoni\" che fu poi affondato, mentre il \"Bande Nere\" (nave di bandiera dell'ammiraglio Ferdinando Casardi, comandante la II Divisione), colpito da un proiettile con danni leggeri ed alcune vittime, ripieg\u00f2 per allontanarsi inseguito dal \"Sydney\"; nell'inseguimento il \"Bande Nere\" fu colpito una seconda volta con riduzione della velocit\u00e0 a 29 nodi (che per\u00f2 pot\u00e9 essere riportata a 32 nodi con riparazioni provvisorie), mentre il \"Sydney\", colpito da un proiettile del \"Bande Nere\" con danni lievi al fumaiolo, prefer\u00ec desistere, anche per la carenza di munizioni da 152\u00a0mm ed il rischio di essere attaccato dall'aviazione. Sul \"Bande Nere\" ci furono 8 morti e 16 feriti.\nPartecip\u00f2 attivamente alla guerra dei convogli per la Libia. Fra il 5 ed il 7 febbraio 1941 scort\u00f2 a Tripoli i trasporti truppe \"Conte Rosso\", \"Esperia\", \"Marco Polo\" e \"Calitea\" con a bordo la divisione corazzata \"Ariete\". Il 24 maggio 1941 usc\u00ec in mare assieme all'incrociatore leggero \"Armando Diaz\" e ai caccia \"Ascari\" e \"Corazziere\" in funzione di scorta indiretta ai numerosi convogli in mare; il 25 febbraio il \"Diaz\" fu silurato da un sommergibile e affond\u00f2 con la maggior parte dell'equipaggio. Il 10 dicembre 1941 fu scelto per trasportare a Tripoli, assieme ai due incrociatori leggeri della IV Divisione (\"Alberico da Barbiano\" e \"Alberto di Giussano\") un carico di benzina avio e altri materiali, ma fu bloccato a Palermo da un'avaria; dovette quindi rinunciare alla missione e si salv\u00f2 cos\u00ec dalla distruzione della IV Divisione avvenuta nella notte fra il 12 ed il 13 dicembre. Il 21 febbraio 1942 prese parte all'operazione K. 7, che prevedeva l'invio di due convogli in Libia; in quell'occasione il \"Bande Nere\" fece parte della forza d'appoggio contro un eventuale attacco navale. L'operazione si concluse con un pieno successo.\nIl 21 marzo dello stesso anno fece parte della formazione italiana inviata ad attaccare un convoglio inglese diretto a Malta; ne deriv\u00f2 la seconda battaglia della Sirte nella quale il \"Bande Nere\" colp\u00ec con un proiettile da 152\u00a0mm l'incrociatore britannico \"Cleopatra\", causando 15 morti e alcuni danni (che tuttavia non impedirono alla nave di continuare il combattimento).\nIl mattino del 1\u00ba aprile 1942 lasci\u00f2 Messina diretto a La Spezia scortato dal cacciatorpediniere \"Aviere\" e dalla torpediniera \"Libra\". Alle 9 del mattino a undici miglia da Stromboli il gruppo venne intercettato dal sommergibile britannico \"Urge\": un siluro spezz\u00f2 in due lo scafo del \"Giovanni delle Bande Nere\", che affond\u00f2 rapidamente, trascinando con s\u00e9 381 (per altre fonti 287) uomini dei 507 che erano a bordo. Il fuochista ausiliario Gino Fabbri fu uno degli scampati. Tra gli altri il sottotenente di vascello Enrico Evangelista.\nII relitto dell'incrociatore \u00e8 stato ritrovato dal cacciamine \"Vieste\" della Marina Militare italiana il 9 marzo 2019, mentre nel Mar Tirreno nei pressi dell'isola di Stromboli svolgeva una verifica tecnica e di sorveglianza dei fondali marini."}
{"id": "2558460", "revid": "422774", "url": "https://it.wikipedia.org/wiki?curid=2558460", "title": "Anarco-capitalista", "text": ""}
{"id": "2558461", "revid": "6923", "url": "https://it.wikipedia.org/wiki?curid=2558461", "title": "Massoneria", "text": "La massoneria \u00e8 un'associazione su base iniziatica e di fratellanza, diffusa in molti Stati del mondo, le cui origini sono da rintracciarsi in epoca moderna in Europa, in Inghilterra, precisamente a Londra nel 1717, come unione di associazioni basate su di un ordinamento democratico, dette \"logge\".\nIl nome deriva dal francese \"ma\u00e7on\", ovvero \"muratore\", legato alla storia delle Corporazioni di liberi muratori (\"free-masons\") medievali, e dalle quali ricav\u00f2 gli stessi suoi simboli del mestiere, come la livella, il regolo, la squadra, il filo a piombo o il compasso. Il simbolo stesso della massoneria fu poi formalmente definito nei soli strumenti di squadra e compasso. Spesso, nel simbolo \u00e8 presente anche una grande lettera \"G\", con varie interpretazioni, tra le quali il significato di \"Great Architect\" (Grande Architetto dell'Universo, G.A.D.U.) oppure di \"God\" (Dio), ma pu\u00f2 essere interpretata anche come Geometria.\nStoria.\nLe speculazioni sulle radici antiche e l'origine del termine.\nGli ideali pi\u00f9 antichi della massoneria verrebbero fatti risalire all'antica costruzione del tempio di Salomone (988 a.C.), attraverso un personaggio leggendario, l'architetto Hiram Abif, che avrebbe raggiunto una sorta di \"illuminazione\" spirituale attraverso i sacri ideali della costruzione. Tali ideali furono poi ripresi sia da quell'insieme di manoscritti storicamente definiti come Antichi doveri, sia dalle Corporazioni muratorie o gilde, degli scalpellini e dei carpentieri britannici del periodo basso-medievale; tuttavia, nessuno storico d\u00e0 valore alla tesi per cui l'associazione sarebbe riconducibile ai tempi di Salomone, essendo assenti documenti storicamente accertati che dimostrino la continuit\u00e0 tra le corporazioni medioevali e le stesse logge massoniche, di cui \u00e8 attestata l'esistenza solo a partire dalla seconda met\u00e0 del XVII secolo.\nIl termine francese \"ma\u00e7on\", \"mason\" o \"masson\" (muratore) compare ufficialmente sul finire del XVI secolo, soprattutto in Inghilterra e Scozia, a indicare gli \"Statuti di corporazioni muratorie\" del 1598, fatta di luoghi e di uomini che posseggano e che tutelino le pi\u00f9 fini conoscenze e competenze nella costruzione edile o dell'\"edificazione\" intesa anche in termini pi\u00f9 ampi, ovvero spirituale e intellettuale, e specialmente legata all'arte rinascimentale, fino a toccare gli ambienti pi\u00f9 segreti di conoscenza esoterica. A motivo della mancanza di documenti relativi propriamente alla massoneria di questo periodo, sono sorte molte interpretazioni storiche, come quella di una discendenza diretta dagli stessi cavalieri templari, oppure da un ramo delle antiche scuole del segreto, o anche dei \"Collegia Fabrorum\" romani, oppure una conseguenza istituzionale delle corporazioni medievali per il tramite di maestranze bizantine o italiche, tra queste, i cosiddetti \"Magistri comacini\" operanti nell'Alto Medioevo.\nPre-massoneria moderna all'inizio del XVIII secolo.\nUn primo riferimento bibliografico \u00e8 presente nel Taccuino di Villard de Honnecourt (maestro d'opera attivo fra il 1215 e il 1225), dove l'autore, commentando una sua tavola, fornisce l'antico segno del Grado di Maestro e in dialetto piccardo scrive \"Di tal maniera fu la sepoltura di un saraceno che io vidi una volta\", riferendosi alla leggenda biblica del maestro Hiram (che era fenicio e non ebreo), costruttore del Tempio di Gerusalemme al tempo di re Salomone. Successive testimonianze del secolo XV sono presenti nel gruppo scultoreo dei Santi Quattro Coronati (1408-1412), opera di Nanni di Banco, visibile nella parete esterna nord della chiesa di Orsanmichele a Firenze, nel testo dello Statuto dei Tagliatori di pietre di Strasburgo, ratificato a Ratisbona nel 1459, e anche nell'effigie a bassorilievo del maestro Anton Pilgram nella cattedrale di Vienna (1514-15). Nel clima intellettuale dell'Illuminismo inglese, nel 1686 alcune logge massoniche britanniche, gi\u00e0 costituitesi attraverso intellettuali di spicco come Sir William Schaw (1550-1602) e Sir Christopher Wren (1632-1723), trasformandosi da operative a speculative, aprirono i portali della conoscenza iniziatica anche ai non appartenenti alla professione muratoria. A parte gli atti ufficiali della nascita della massoneria moderna nel 1717, sono conosciuti come sicuri solo dei rari documenti che precedono il 1717 e, comunque, non prima della seconda met\u00e0 del XVII secolo. La vaghezza di questa documentazione \u00e8 da addebitare alla segretezza che allora i massoni davano ai lavori di loggia. I pi\u00f9 attendibili storici della massoneria non confermano che tale segretezza avesse motivazioni diverse da quella del carattere iniziatico di questa massoneria. Tale carattere non differisce da quello delle societ\u00e0 iniziatiche anche antiche, essendo l'iniziazione un aspetto sostanzialmente comune a tutte le culture umane, anche se con diversi scopi e cerimoniali. Nei documenti della seconda met\u00e0 del XVII secolo (atti amministrativi, elenchi di nomi, date e luoghi delle riunioni) relativi ad alcune logge scozzesi e inglesi si trovano nomi di membri di corporazioni muratorie che sembra fossero ancora operanti, pur senza l'importanza economica e sociale dei secoli precedenti, mentre rimanevano operative certe forme organizzative legate alle corporazioni di sussidiariet\u00e0 e assistenza ai meno abbienti. Questi membri \"muratori\" risultavano costituire, nelle liste degli affiliati alla loggia, sempre un'esigua minoranza rispetto agli altri, non \"muratori\". Sarebbe infatti pi\u00f9 corretto affermare che le logge massoniche di fine XVI secolo ammettevano esponenti delle corporazioni muratorie, piuttosto che il contrario; considerato anche il fatto che la \"loggia\", intesa come struttura associativa, non \u00e8 un organismo interno alle corporazioni, ma cos\u00ec veniva chiamato solitamente il luogo o l'edificio interno ai cantieri di costruzione, dove si svolgevano le riunioni tecniche e organizzative del cantiere e dove, talora, si custodivano gli strumenti di lavoro pi\u00f9 preziosi, mentre le attivit\u00e0 amministrative e commerciali delle corporazioni si svolgevano in sedi urbane, spesso palazzi prestigiosi, tuttavia non definite come \"logge\".\nGli affiliati alle cosiddette \"logge\" erano, in gran parte, esponenti della nobilt\u00e0, delle libere professioni e del commercio. Non esistono documenti che possano spiegare i motivi per i quali queste persone si raggruppassero, e che cosa facessero durante le riunioni. Da rari cenni documentali sembra accertato che le riunioni si svolgessero seguendo certe ritualit\u00e0, di cui per\u00f2 non si sa nulla, per cui non \u00e8 possibile affermare che ci fosse una continuit\u00e0 con le cerimonie svolte nelle corporazioni muratorie. Anche se alcuni documenti ufficiali delle corporazioni muratorie riportano, spesso dettagliatamente, delle cerimonie di accettazione di nuovi membri alla corporazione, nulla fa supporre che nelle logge massoniche seicentesche fossero riproposte le stesse forme cerimoniali. Infatti, mentre le cerimonie delle corporazioni erano ufficiali, quindi note a tutti, gli storici negano che esse avessero le caratteristiche della ritualit\u00e0 e ancor meno della segretezza o della riservatezza. Al contrario, le cerimonie massoniche erano, per il poco che se ne sa, prettamente rituali e segrete. La segretezza consisteva nel fatto che il cerimoniale (parole e azioni) era noto ai soli membri della loggia e che tutto ci\u00f2 che faceva parte del cerimoniale, arredi, oggetti e altro, veniva distrutto o conservato in modo inaccessibile alla fine delle riunioni. Per questo motivo nessuno, allora come oggi, sa che cosa avvenisse realmente durante le riunioni e ogni supposizione \u00e8 pura fantasia.\nNon ci sono prove che nei rituali massonici delle prime logge fossero presenti elementi esoterici per\u00f2, considerato che l'esoterismo fa parte da sempre della cultura massonica, \u00e8 possibile che ve ne fossero, mentre questi elementi non si rintracciano nei documenti conosciuti delle antiche corporazioni. L'interesse per le conoscenze in ambito esoterico che nel Rinascimento ebbe grande vivacit\u00e0, continu\u00f2 fino al XVII e al XVIII secolo e appassion\u00f2 le persone pi\u00f9 colte. Si pu\u00f2 quindi supporre che nei primi rituali massonici fossero presenti elementi esoterici appartenenti agli ambiti dell'ermetismo, dell'alchimia, della cabala, della magia, dell'astrologia e di molto altro ancora. Riferimento che sicuramente era generalizzato in tutte le \"logge spontanee\", sia della Scozia sia dell'Inghilterra. Alcune espressioni verbali e concettuali che si trovano in questi manoscritti vengono riprese nel lessico massonico. Interessante \u00e8 notare che tutte queste logge sparse nel territorio della Gran Bretagna avevano aspetti che le accomunavano anche se non risulta che tra loro esistessero collegamenti stretti n\u00e9, sicuramente, alcuna struttura federativa. Alcune tracce documentali sembrano confermare, per\u00f2, che singoli membri di una loggia avessero contatti con membri di altre logge e che, talora, vi fossero scambi di opinioni.\nLa massoneria britannica e le opere di Anderson.\nIl 24 giugno 1717 fu ufficialmente fondata a Londra la \"Grand Lodge\", con lo scopo di federare le logge che operavano nel distretto senza collegamenti tra loro. Purtroppo non si sono conservati gli atti di quella fondazione, ma rimangono numerosissime attestazioni di questo evento storico, che segn\u00f2 formalmente la nascita di quella che poi fu chiamata la \"massoneria moderna\", per distinguerla dalla muratoria delle antiche corporazioni. La riunione di fondazione si svolse nella birreria \"The Goose &amp; Gridiron\" (L'Oca e la Griglia), con la partecipazione di tre logge londinesi e una del Westminster, ovvero la stessa \"The Goose and Gridiron\", \"The Crown\" (La Corona), \"The Apple Tree\" (Il Melo) e \"The Rummer and Grapes\" (Il Calice e l'Uva). Il nome di ogni loggia era infatti quello del locale presso cui si riuniva. La \"Goose and Gridiron\" era una birreria sul sagrato della Cattedrale di San Paolo (loggia ora denominata \"Lodge of Antiquity No. 2\"); la \"Crown\" una birreria all'incrocio tra Parker's Lane e Drury Lane; la \"Apple-Tree\" una taverna in Charles Street, Covent Garden (loggia ora denominata \"Lodge of Fortitude and Old Cumberland No. 12\"); infine la \"Rummer and Grapes\" una taverna in Channel Row, Westminster (loggia ora denominata \"Royal Somerset House and Inverness Lodge No. IV\").\nA capo della gran loggia, con il titolo di gran maestro, fu eletto Anthony Sayer. All'organismo direttivo appartennero alcuni prestigiosi personaggi, come il pastore anglicano John Theophilus Desaguliers (1683-1744), membro della Royal Society, brillante divulgatore delle teorie newtoniane e letterato ben introdotto nell'alta societ\u00e0 londinese; quindi Francis Scott, duca di Buccleuch (1694-1751), scozzese e anche lui membro della Royal Society, poi Charles Lennox (1672-1723), primo duca di Richmond, primo duca di Lennox e duca d'Aubigny, figlio illegittimo del re d'Inghilterra Carlo II Stuart, lord John Montagu 2\u00ba duca di Montagu (1690-1749) membro della Royal Society, ed anche alcuni borghesi come il citato Anthony Sayer, il gentiluomo George Payne (c. 1685-1757). La contiguit\u00e0 ideale tra le corporazioni muratorie e le prime logge massoniche trova conferma nell'elaborazione delle \"Costituzioni dei Liberi Muratori\" del 1723; per la stesura del suo testo fu dato incarico al reverendo James Anderson, pastore presbiteriano, prendendo come riferimento ideale gli antichi manoscritti degli \"Statuti delle Corporazioni Muratorie\" allora conosciuti. La funzione della Gran Loggia era quella di organizzare in modo centralizzato le varie logge. Infatti gi\u00e0 nel 1725 si trovano, nelle minute della gran loggia, le adesioni di molte altre logge in Bath, Bristol, Norwich, Chichester, Chester, Reading, Gosport, Carmarthen, Salford, e Warwick, e un'embrionale Provincial Grand Lodge nel Cheshire e nel Galles meridionale. La Gran Loggia si era ormai estesa ben oltre la citt\u00e0 di Londra.\nLe regole costitutive della prima gran loggia massonica furono date alla stampa il 17 gennaio 1723 per ordine del duca di Montagu, ex \"Gran Maestro\", dopo che il manoscritto fu approvato in Gran Loggia e fu stampato per volont\u00e0 della societ\u00e0 raccomandandone l'uso nelle \"logge\". I firmatari furono Philip, duca di Wharton, Gran Maestro, e Theophilus Desaguliers, Deputato (cio\u00e8 vice) Gran Maestro.\nIl titolo completo \u00e8 \"The Constitution, History, Laws, Charges, Orders, Regulations, and Usages of the Right Worshipful Fraternity of Accepted Free Masons; Collected from their General Records, and the faithful Traditions of many Ages\". Titolo seguito dall'avviso:\nLa prima edizione \u00e8 costituita da diverse parti:\nLa prima parte, storica, \u00e8 un'accuratissima quanto mitologica ricostruzione storica della massoneria dai tempi biblici di Adamo e di Seth e con forti riferimenti alle vicende bibliche, fino ai tempi della prima gran loggia massonica. La seconda parte, le antiche regole, stabilisce in sei articoli con diversi commi le regole generali che devono guidare lo spirito e le azioni, dentro e fuori la loggia, dei liberi muratori. La terza parte, detta le trentanove regole generali che guidano la conduzione delle logge e della gran loggia. \u00c8 seguita da un Poscritto che prescrive certi comportamenti cerimoniali. La quarta parte, l\"'Approvazione\", \u00e8 appunto l'atto di approvazione delle \"Costituzioni\". La quinta parte, le canzoni massoniche, \u00e8 costituita da: la \"Canzone del Maestro\" (in cinque parti) ideata e scritta da James Anderson; la \"Canzone del Sorvegliante\", pure di Anderson; la \"Canzone del Compagno\" scritta dal Fratello Charles Delafaye.\nDa sempre l'interesse massimo dei massoni \u00e8 dato alla seconda parte, quella delle regole che da tutti i massoni del mondo sono considerati i \"Landmarks\", le basi costitutive della massoneria moderna, quelle cosiddette tradizionali cui tutte le gran logge che si ritengono regolari si attengono con assoluto scrupolo da oltre tre secoli. Su queste regole le polemiche sono infuriate per secoli da quando, cio\u00e8, alcune gran logge decisero di modificarle o di interpretarle secondo le consuetudini culturali e nazionali proprie e per il mutare di vicende sociali e storiche; per tale motivo furono definite irregolari. I concetti di \"regolarit\u00e0\" e \"irregolarit\u00e0\" non sono intesi, in ambito massonico, come giudizio di valore su altrui decisioni, ma semplicemente in quanto seguano o non seguano le regole tradizionali. In ogni caso, anche la terza parte ha un grande valore storico per la comprensione della struttura della prima gran loggia moderna. Al contrario la prima parte viene trascurata, considerandola un non ben riuscito tentativo di costruire la storia della massoneria quasi in forma mitica.\nUn'altra edizione fu stampata nel 1738 con rilevanti differenze di stesura e di concettualit\u00e0 normative, specialmente nei primi articoli. La prima parte storica fu ulteriormente ampliata, quasi raddoppiata, senza per\u00f2 rendersi pi\u00f9 attendibile storicamente. Nel 1756 e nel 1767 videro la luce delle nuove edizioni curate da John Entick (ca. 1703-1773) dal titolo \"The Constitutions of the Antient and Honorable Fraternity of Free and Accepted Masons\" (Le Costituzioni dell'Antica ed Onorevole Fraternit\u00e0).\nTutte le gran logge e gran orienti cosiddetti \"irregolari\" (che non si riconoscevano con le gran logge britanniche), nei cinque continenti e nel corso di oltre tre secoli, redassero proprie versioni delle Costituzioni dei Liberi Muratori, anche se talora con modifiche di poco conto, e il loro numero \u00e8 quindi difficilmente quantificabile, considerato anche che una gran quantit\u00e0 di gran logge e gran orienti nel corso del tempo scomparvero dalla scena storica e ideale della massoneria oppure mutarono creando altre diverse Costituzioni.\nLo scisma inglese del 1753 e sua ricomposizione.\nUn evento importante che condusse alla creazione di istituzioni massoniche con caratteristiche diverse da quelle originali inglesi fu l'uscita di cinque logge dalla prima gran loggia d'Inghilterra. Queste logge erano composte quasi esclusivamente da massoni irlandesi emigrati in Inghilterra, a prevalenza cattolica. Essi volevano ripristinare o meglio conservare le caratteristiche allora ritenute \"autentiche\" dell'antica murator\u00eca con un diverso rituale e con un numero di gradi superiore a quello tradizionale di tre. Il 17 luglio 1751, i rappresentanti di cinque Logge si riunirono presso la taverna di \"Turk's Head\", in Greek Street, Soho, Londra - formando una gran loggia rivale della \"GLE\".\nIl 5 febbraio 1752 fu costituita la Gran Loggia dei Massoni Antichi e Accettati d'Inghilterra secondo le Antiche Costituzioni (\"Grand Lodge of Free and Accepted Masons of England, according to the Old Constitutions\") o \"Ancient Grand Lodge of England\". Le ragioni della scissione sono ancora oggi oggetto di contrastanti giustificazioni da parte degli storici, senza che si sia giunti a una definitiva spiegazione.\nLaurence Dermott scrisse una \"Costituzione\" per gli \"Ancients\", la \"Ahiman Rezon\" sulla falsariga delle \"Spratt's Irish Constitutions\", come alternativa alle \"Costituzioni\" scritte da James Anderson. I membri della nuova gran loggia si autodenominarono \"anciens\" e chiamarono quelli della Gran Loggia d'Inghilterra \"moderns\". Questa scissione ebbe molto seguito, specialmente negli Stati del Nord America ma poco riscontro in Europa continentale, dove gi\u00e0 da tempo erano state create delle Gran Logge, con differenze anche rilevanti rispetto alla tradizione inglese,\nNel 1811 le due gran logge approntarono una Commissione che nei successivi due anni stese gli accordi dell'unificazione. Nel 1813 divenne Gran Maestro dei \"moderns\" il duca di Sussex. L'accordo fu firmato il 27 dicembre 1813 tra il duca di Sussex, che era diventato gran maestro dei \"moderns\" in quel anno, e il gran maestro degli \"anciens\" principe Edward Augustus, duca di Kent e Strathearn.\nL'unificazione delle due gran logge port\u00f2 alla creazione della Gran Loggia Unita d'Inghilterra (\"United Grand Lodge of England\"). Fu quindi costituita una Loggia di Riconciliazione (\"Lodge of Reconciliation\") per ricomporre i diversi rituali delle due gran logge e che, una volta definita, prese il nome di \"Emulation\". L\"'Emulation\" \u00e8 un rituale e non un rito, nel senso che esso non ha una struttura organizzativa parallela a quella della gran loggia, come accade per il Rito scozzese antico ed accettato con una propria gerarchia di gradi. A seguito dell'unificazione venne riscritto lo \"Statuto di Gran Loggia\", che entr\u00f2 in vigore nel 1815.\nLa diffusione nel mondo e il XIX secolo.\nLa divisione tra massoni \"ancients\" e \"moderns\" non imped\u00ec una rapidissima diffusione della massoneria moderna, sia in Europa sia negli Stati Uniti d'America, secondo le linee di espansione dell'Impero britannico, dei suoi commerci marittimi e delle colonizzazioni. Di questa propagazione, concretizzatasi nella fondazione di logge successivamente regolarizzate mediante la concessione di \"patenti\" dall'una o dall'altra \"gran loggia\" inglese\u00a0\u2013 oppure dalle grandi logge di Scozia e di Irlanda\u00a0\u2013 strumento molto efficace furono le logge militari, costituite all'interno delle unit\u00e0 dell'esercito britannico e frequentemente trasferite da una parte all'altra dell'impero.\nLo sviluppo della nuova massoneria fuori dell'arcipelago britannico fu parimenti rapidissimo. Nel 1723, venne fondata una loggia a Girifalco, in Calabria, la prima sul territorio italico..\nNel 1728 furono fondate una loggia a Napoli, una a Madrid e una a Gibilterra; nel 1731 la gran loggia di Londra nomin\u00f2 un gran maestro provinciale per la Russia, e sempre nel 1731 una loggia inglese fu fondata a Firenze. Nel 1733 a Boston nacque la prima gran loggia provinciale statunitense, mentre nel 1734 i liberi muratori olandesi elessero un gran maestro per le Province Unite. Nel 1735 sorsero logge a Lisbona, Roma, Milano, Verona, Padova, Vicenza, Venezia, Stoccolma. Nel 1736 fu fondata la loggia di Genova e nel 1737 nacque una loggia ad Amburgo.\nIl secondo grande scisma nella storia della massoneria, dopo quello inglese del 1752, avvenne negli anni successivi al 1877, quando il Grande Oriente di Francia abol\u00ec ogni restrizione all'ammissione di atei. Nonostante la discussione sull'ateismo fosse stato verosimilmente il maggior fattore della frattura con il Grande Oriente di Francia, gli inglesi citano anche il riconoscimento, da parte dei francesi, della massoneria femminile e delle co-massonerie, come anche la tendenza dei massoni francesi a discutere volentieri di religione e politica nella loggia. Anche se i francesi scoraggiano queste discussioni, non le bandiscono altrettanto drasticamente quanto gli inglesi. Lo scisma tra i due rami \u00e8 stato occasionalmente superato, specialmente durante la Prima guerra mondiale, quando massoni statunitensi richiesero di poter visitare logge francesi.\nPer quanto riguarda i requisiti religiosi, la pi\u00f9 antica costituzione massonica (quella di Anderson, 1723) dice solo che un massone \u00abnon dovr\u00e0 mai essere uno stupido ateo n\u00e9 un libertino senza religione\u00bb se \u00abcomprende l'Arte correttamente\u00bb. La sola religione richiesta era \u00abquella religione in cui tutti gli Uomini concorrono, tenendo per s\u00e9 le loro particolari Convinzioni\u00bb. I massoni non si trovano d'accordo nelle definizioni di \u00abstupido\u00bb o \u00absenza religione\u00bb come necessarie o accidentali per \u00abateo\u00bb e \u00ablibertino\u00bb. \u00c8 possibile che l'ambiguit\u00e0 sia intenzionale. Nel 1815, l'appena riunificata Gran Loggia Unita d'Inghilterra (UGLE) cambi\u00f2 le \"Costituzioni di Anderson\" in senso pi\u00f9 ortodosso: \u00abqualunque sia la religione o il modo di praticarla, nessuno sar\u00e0 escluso dall'Ordine, purch\u00e9 creda nel Glorioso Architetto del Cielo e della Terra, e pratichi i sacri doveri della moralit\u00e0\u00bb. Gli inglesi mettono in pratica questo articolo col richiedere al candidato la fede in un Essere Supremo e nella sua volont\u00e0 rivelata; nonostante ci\u00f2 possa ancora essere interpretato in modo non-deista, ci\u00f2 rese pi\u00f9 difficile per credenti non ortodossi l'ingresso nella massoneria.\nNel 1849, il Grande Oriente di Francia segu\u00ec l'esempio inglese adottando il \u00abrequisito dell'Essere Supremo\u00bb, ma nei paesi latini si registrava gi\u00e0 una pressione crescente per l'aperta ammissione degli atei. Ci fu un tentativo di compromesso nel 1875 (Congresso dei Supremi consigli Federali, al convento di Losanna) con l'uso dell'espressione \u00abPrincipio Creatore\u00bb (che suonava meno deista che non \u00abEssere Supremo\u00bb) ma alla fine ci\u00f2 non era abbastanza per il Grande Oriente di Francia e nel 1877 essi tornarono ad abolire il requisito di religiosit\u00e0 per l'ingresso, adottando l'originale documento di Anderson del 1723 quale Costituzione ufficiale. Venne inoltre creato un rituale modificato che non faceva alcun riferimento diretto al GADU (Grande Architetto Dell'Universo) sebbene, come simbolo, rimanesse probabilmente ancora in uso. Questo nuovo rito non rimpiazzava i vecchi, ma era proposto come alternativa (le giurisdizioni europee in generale non tendono a ridursi all'uso di un solo rito, come la maggioranza delle giurisdizioni nordamericane, ma offrono un assortimento di riti tra cui le logge possano scegliere).\nRiguardo agli USA, va ricordato che i principi della massoneria furono fondanti nella costituzione degli Stati Uniti d'America: infatti i tre estensori della loro costituzione appartenevano a \"fratellanze\" massoniche, cos\u00ec come massoni dichiarati furono i primi tre presidenti. Nel 1775, un afroamericano di nome Prince Hall fu iniziato in una loggia militare di costituzione irlandese, assieme a quattordici altri afrostatunitensi, tutti liberi dalla schiavit\u00f9 fin dalla nascita. Quando la loggia militare lasci\u00f2 l'area, agli afrostatunitensi fu concessa l'autorit\u00e0 d'incontrarsi come loggia, quindi eseguire processioni nel giorno di San Giovanni e celebrare funerali massonici, ma non quella di conferire gradi o fare altro lavoro massonico. Questi chiesero, e ottennero, un \"Warrant for Charter\" dalla Gran Loggia d'Inghilterra nel 1784 e formarono una Loggia Africana numero 459. Bench\u00e9 venga rilevata dai registri come tutte le altre logge statunitensi dopo la fusione della Gran Loggia \u00abPremier\u00bb e la Gran Loggia \u00abAncient\u00bb nel 1813, quando essi formarono la Gran Loggia Unita d'Inghilterra, la Loggia africana si ridenomin\u00f2 come la Loggia africana numero 1 (da non confondere con le varie Gran Logge africane) e si separ\u00f2 dalla massoneria riconosciuta dall'UGLE (\"United Grand Lodge of England\"). Questo port\u00f2 alla tradizione di separare le giurisdizioni prevalentemente afroamericane in Nord America, note collettivamente come Massoneria di Prince \"Hall\".\nRazzismo e segregazione diffusi in Nord America resero impossibile, per gli afrostatunitensi, unirsi a molte cosiddette \"logge principali\", e molte Gran Logge del Nord America rifiutarono di riconoscere come legittime la Loggia Prince Hall e i Massoni di Prince Hall nelle proprie giurisdizioni. Attualmente, la Massoneria di Prince Hall \u00e8 riconosciuta dalla United Grand Lodge of England e da alcune Gran Logge, a loro volta riconosciute dall'UGLE (\"United Grand Lodge of England\") e non da altre, e sembra poter raggiungere la piena agnizione.\nIstituzione quasi ufficiale, dotata di grande prestigio e fortemente selettiva nella scelta dei propri membri, la massoneria inglese \u00e8 divenuta una componente stabile della societ\u00e0 britannica e della sua classe dirigente, atteggiandosi a potenza massonica \"madre del mondo\" e depositaria della tradizione.\nLa massoneria inglese afferma esplicitamente a partire dal XIX secolo di avere tra i suoi protettori la monarchia del Regno Unito, alla quale riporta anche con i legami di parentela fra i suoi vertici e i Windsor. L'idea di una massoneria inglese come \"madre del mondo\", per quanto diffusa sia in ambienti massonici sia storici, \u00e8 quantomeno controversa. Con lo scisma inglese del XVIII secolo fra Antichi e Moderni, infatti, la Gran Loggia di Londra smise di fatto di esistere. L'obbedienza che fu fondata nel 1815 era un'obbedienza diversa, sia dal punto di vista filologico sia dal punto di vista rituale. Nacque allora, assieme alla odierna Gran Loggia Unita d'Inghilterra, il Gran Capitolo dell'Arco Reale; spesso confuso con i riti \u00e8 in realt\u00e0 una sorta di grado complementare, propedeutico al grado di Maestro Libero Muratore.\nLa nascita dell'Arco Reale e la sua particolare collocazione nell'alveo del rituale Inglese (detto comunemente Emulation Ritual), rappresenta la soluzione di compromesso fra le Grandi logge degli Antichi e dei Moderni, che con tale modifica fondarono un'obbedienza diversa e terza rispetto alla Gran Loggia di Londra (o Loggia Madre del Mondo). La massoneria inglese, peraltro, non ha alcun tipo di autorit\u00e0 reale sulle altre giurisdizioni massoniche, la cui regolarit\u00e0, ancorch\u00e9 non riconosciuta dalla Gran Loggia Unita d'Inghilterra, pu\u00f2 essere peraltro legittima nel giudizio di altre \"grandi logge\". Ad esempio, il Grande Oriente d'Italia, fondato nel 1805, \u00e8 regolare (rispetta tutti i requisiti richiesti) e riconosciuto da quasi tutte le \"grandi logge\" e \"grandi orienti\" del mondo, ma attualmente non da quella inglese che, tra gli attuali ordini massonici italiani, riconosce la Gran loggia regolare d'Italia. A partire dalla seconda met\u00e0 del XIX secolo, sono avvenuti interventi ufficiali di scomunica o di disconoscimento, quale strumento di una politica estera sempre pi\u00f9 attiva da parte dei vari corpi massonici.\nIl XX e XXI secolo.\nDurante la guerra di secessione americana, gli Stati Confederati d'America riconobbero la massoneria di Prince Hall, come pure tutte le Gran Logge degli Stati settentrionali, inclusi Alaska e Hawaii, riconoscono la massoneria Prince Hall).\nNel 1917 viene pubblicato il canone 2335 del codice di diritto canonico prevedeva la scomunica per i massoni (cancellata poi nel 1983). Nel novembre 1922, il IV congresso moscovita dell'Internazionale Comunista proclamava l'incompatibilit\u00e0 tra militanza nei partiti comunisti e l'appartenenza alla massoneria.\nCiononostante, a partire dal XX secolo nell'Europa continentale e in Sud America il numero di massoni \u00e8 stato generalmente in ascesa; al contrario, in tempi recenti, in alcuni distretti degli Stati Uniti, della Gran Bretagna e altre giurisdizioni britanniche sta perdendo membri pi\u00f9 velocemente di quanto riesca ad attrarre nuovi iniziati. Negli Stati Uniti l'et\u00e0 media dei membri \u00e8 intorno ai 45 anni.\nPrincipi e scopi.\nLa massoneria ufficiale dichiara di non avere barriere etniche, religiose, ideologiche e politiche, per effetto delle antiche regole stabilite nelle \"Costituzioni dei liberi muratori\" del 1723 e alle quali tutte le istituzioni massoniche del mondo fanno riferimento, anche se con alcune differenze dovute a tradizioni locali e storiche. Sono incluse anche le donne, in quanto nella maggior parte dei casi esistono logge denominate \"miste\" che ne consentono l'iniziazione. Sin dal suo sorgere, la massoneria \u00e8 costituita da logge, cio\u00e8 gruppi organizzati di persone che operano insieme con gli stessi scopi e ideali, seguiti da ogni massone del mondo. In questo senso \u00e8 considerata dai suoi aderenti universale, pur nelle sue complesse diversit\u00e0 interne. Il patto alla base sarebbe da intendersi non come un'operativit\u00e0 socio-politica, ma come tensione collettiva, di tutti gli affiliati all'associazione, alla via di perfezionamento delle pi\u00f9 elevate condizioni dell'umanit\u00e0.\nI principi massonici discendono dalle \"Costituzioni di Anderson\", redatte da James Anderson nel 1723, e le cui regole fondano la tradizione universale della massoneria. Essi sono dunque principi, o norme ideali, che non possono essere messi in discussione o essere cambiati, pena l'uscita dalla tradizione stessa e dalla idealit\u00e0 massonica. Tra i vari principi e norme c'\u00e8 quello che precetta la massoneria e tutti i suoi affiliati all'estraneit\u00e0 rispetto alle questioni politiche o religiose. Non per questo la massoneria \u00e8 antipolitica e antireligiosa, solo \u00e8 separata da questi ambiti e per tale motivo nelle Logge \u00e8 vietato discutere di religione, di politica, di affari economici della societ\u00e0 civile. Tale principio \u00e8 affermato con precisione fin dal suo sorgere e ricalca la stessa disposizione vigente nella Royal Society fino dal XVII secolo. Infatti, alcuni membri della Royal Society furono tra i fondatori nel 1717 della prima gran loggia, quella in seguito colloquialmente definita \"Premier Grand Lodge\".\nNel mondo massonico la massoneria di cultura anglosassone prescrive con particolare severit\u00e0 che il massone non debba trattare pubblicamente di questioni inerenti alla politica e alla religione nella veste di massone, conservando la libert\u00e0 di farlo nella veste di cittadino. Questa prescrizione non \u00e8 affermata con uguale rigidit\u00e0 nelle Istituzioni massoniche di cultura non anglosassone, che hanno interpretato le Costituzioni massoniche in maniera diversa per motivi storici e culturali. \u00c8 difficile trattare della massoneria in senso generale, come un tutt'uno, considerando che essa si esprime con diverse modalit\u00e0 organizzative e dottrinarie; tuttavia in essa si riscontrano alcune caratteristiche comuni a tutte le istituzioni massoniche mondiali, che possono essere sintetizzate nelle seguenti:\nLa massoneria promuove tra i suoi aderenti la ricerca incessante della verit\u00e0 per realizzare la fratellanza universale del genere umano. Attraverso i suoi riti di affiliazione finalizza la sua azione sul piano etico sviluppando i valori universali (lealt\u00e0, amicizia, fedelt\u00e0, sincerit\u00e0, bont\u00e0, altruismo) della societ\u00e0 umana e consolidando i propri ideali con l'astensione da ogni proposizione dogmatica o di fanatismo nello spirito di una tolleranza universale e quella materiale su progetti d'azione benefica nei confronti degli affiliati e, nella societ\u00e0 civile, dei bisognosi.\nIl valore principale perseguito in massoneria \u00e8 quello della Libert\u00e0 e infatti tale parola (\"freedom\") \u00e8 presente nelle \"Costituzioni\" del 1723. Tant'\u00e8 che requisito indispensabile per essere ammessi in massoneria tra la fine del XVII secolo e l'inizio del XVIII \u00e8 stato quello di essere uomini liberi (\"free-born\"), non servi della gleba, non imprigionati o deportati a forza (\"bondman\"). La stessa denominazione \u00abLiberi Muratori\u00bb (\"Freemasons\") definisce chi lavorava in un cantiere di costruzione percependo una paga e non perch\u00e9 costretto. Nei tempi moderni il concetto di \"libero\" \u00e8 sostanzialmente riferito alla libert\u00e0 d'azione, nel senso di non subire la prigionia o condanne limitanti la libert\u00e0 d'azione personale e/o nella societ\u00e0.\nL'altro valore \u00e8 quello dell'uguaglianza, e infatti nelle logge settecentesche era bandita ogni differenza, apportatrice di disuguaglianze per motivi di censo, ceto e classe sociale, di etnia e di religione, anticipando nella pratica interna della loggia le prime forme di democrazia, poi teorizzate in modo pi\u00f9 articolato dall\"Illuminismo\". Nella loggia ogni affiliato \u00e8 \"uguale\" agli altri e l'unica differenza \u00e8 data dal grado massonico (A.A. \u2013 C.d.M. \u2013 M. M.), indicante il percorso di perfezionamento svolto.\nLa tolleranza, anche se sempre attivamente praticata tra i massoni, non appare come valore fondante della massoneria nei primi decenni della sua affermazione; non casualmente questa parola non appare nel testo delle \"Costituzioni\" (1717). Solo quando i principi e i valori illuministici nei paesi di cultura occidentale condizionarono il pensiero massonico, la tolleranza assunse una maggiore importanza.\nCaratteristiche fondamentali.\nA.G.D.G.A.D.U..\nA.\u00b7.G.\u00b7.D.\u00b7.G.\u00b7.A.\u00b7.D.\u00b7.U.\u00b7. \u00e8 una formula massonica abbreviata. La sigla significa: \"Alla Gloria del Grande Architetto dell'Universo\"; comprende ogni possibile raffigurazione personale del rapporto tra Dio e l'Umanit\u00e0.\nNelle logge tale formula \u00e8 evidenziata nel \"Tempio all'Oriente\", alle spalle del maestro venerabile, con le lettere intervallate da tre puntini: A.\u00b7.G.\u00b7.D.\u00b7.G.\u00b7.A.\u00b7.D.\u00b7.U.\u00b7.. Tuttavia alcune comunioni massoniche hanno tolto l'obbligo di tale iscrizione, lasciando la facolt\u00e0 alle singole logge di adottarla o meno; un esempio \u00e8 il Grande Oriente di Francia, che formalizz\u00f2 tale storica decisione al termine di un convegno tenutosi nel 1877.\nLa gerarchia.\nCi sono tre gradi nella massoneria:\nL'individuo lavora attraverso ciascun grado partecipando a un rituale, essenzialmente una \"morality play\" medievale, in cui ciascuno impersona un ruolo, assieme ai membri della loggia cui si aggrega. L'ambientazione \u00e8 biblica\u00a0\u2013 la costruzione del tempio di Salomone a Gerusalemme\u00a0\u2013 sebbene le storie stesse non siano direttamente tratte dalla Bibbia, e non siano pensate come necessariamente ebraiche o cristiane. Niente di soprannaturale avviene in queste storie. Il Tempio pu\u00f2 essere scelto a rappresentare sia il \"tempio\" interiore del singolo essere umano, sia della comunit\u00e0 umana, o dell'intero universo.\nNel periodo in cui un Massone lavora nel susseguirsi dei gradi che riceve con le progressive iniziazioni, studia le lezioni e gli insegnamenti massonici ed \u00e8 libero di dare la sua propria interpretazione. Esistono tanti modi per interpretare i rituali quanti sono i massoni, e nessun massone pu\u00f2 comandare a un altro massone come debba interpretare alcunch\u00e9. Nessuna verit\u00e0 particolare \u00e8 condivisa, ma una struttura comune, parlando simbolicamente ad archetipi umani universali, fornisce a ciascun massone un mezzo per giungere alle proprie risposte alle domande importanti della vita. Ai massoni che lavorano attraverso i gradi \u00e8 spesso richiesto di preparare documenti su argomenti filosofici correlati, e di tenere conferenze.\nIl \"Landmark\".\nIl concetto di \"landmark\" (letteralmente \u00abcaposaldo\u00bb, ma non soltanto), strettamente connesso con quello di regolarit\u00e0, fu introdotto nel lessico muratorio dalle costituzioni di Anderson del 1723, che prescrivevano il rispetto degli antichi \"landmark\" dell'Ordine, ma senza indicarli in alcun modo. Un'altra versione fondamentale \u00e8 quella dell'americano Albert Mackey, redatta nel 1858. I \"landmark\" sarebbero gli antichi e immutabili precetti della massoneria, i termini di riferimento in base ai quali \u00e8 valutata la regolarit\u00e0 di logge e Gran Logge. In realt\u00e0 non esiste un'identit\u00e0 di vedute sulla loro enunciazione e identificazione: molto dopo Anderson ne sono apparse varie liste, anche molto diverse fra loro, proposte da vari autori. Poich\u00e9 ciascuna gran loggia \u00e8 autogovernata, e non esiste un'autorit\u00e0 massonica \u00abcentrale\u00bb, questi principi in teoria inviolabili hanno differenti interpretazioni e ci\u00f2 porta a controversie ed incongruenze nei riconoscimenti.\nAlcuni esempi di \"landmark\" includono:\nLinguaggio.\nI massoni utilizzano il termine \u00abprofano\u00bb per indicare colui che non appartiene alla fratellanza massonica. Questa parola significa colui che \u00e8 sulla soglia del tempio. \u00c8 quindi un \"profano\" qualsiasi uomo (o donna per le logge non regolari che le ammettono) non massone, che non ha quindi ricevuto \u00abla Luce\u00bb mediante l'iniziazione rituale.\nUn'espressione spesso usata nelle logge massoniche \u00e8 \u00abessere quadrato\u00bb, che significa essere un massone che ha raggiunto un particolare livello di consapevolezza nell'arte libero-muratoria. Il profano che si presenta in loggia per essere iniziato si trova infatti nella condizione di \"pietra grezza\": con il lavoro massonico di affinamento delle proprie qualit\u00e0 morali e intellettuali tende a raggiungere, quadrandosi appunto, lo stato di \"pietra cubica\", divenendo cos\u00ec persona affidabile, di riferimento e sostegno per gli altri fratelli. Questa espressione \u00e8 peraltro passata nell'uso comune. Ogni pietra cubica costituisce un mattone che edifica il Tempio morale e ideale della libera muratoria; il contributo individuale di ciascun fratello \u00e8 necessario per il conseguimento di un obiettivo superiore e trascendente.\nAltra frase in uso tra fratelli liberi muratori \u00e8 \u00abincontrarsi sulla livella\u00bb, espressione che fa riferimento alla pi\u00f9 complessa simbologia inerente allo strumento utilizzato comunemente nell'arte muratoria e che sta a significare che in loggia ci si ritrova senza tener conto delle differenze sociali, economiche, religiose o culturali.\nUlteriore espressione caratteristica dei massoni \u00e8 quella adoperata per il brindisi proprio delle \"Agapi\" rituali (tornate di loggia particolari dove si d\u00e0 luogo alla cosiddetta \"masticazione\", ovvero a un banchetto le cui portate hanno un significato simbolico e devono essere consumate secondo precise regole) che origina dalla tradizione delle logge militari anglosassoni e che richiama le operazioni di carica di un cannone. La formula si conclude con il grido unanime dei fratelli di: \u00abfuoco!\u00bb.\nNel gergo della massoneria si dice che un fratello \u00e8 \u00abin sonno\u00bb o \u00abdormiente\u00bb quando questi non partecipa volontariamente per un protratto periodo di tempo alle tornate rituali. Per motivi di opportunit\u00e0 o per particolari esigenze della vita sociale \"profana\", un massone pu\u00f2 infatti decidere spontaneamente di autosospendersi dai lavori rituali e dalla vita dell'ordine. Le assenze dai lavori di loggia devono essere normalmente giustificate.\nIl linguaggio muratorio \u00e8 un linguaggio essenzialmente simbolico e riprende quello dei muratori. I massoni latini, soprattutto in passato, utilizzavano spesso abbreviazioni e al posto del punto singolo usavano e usano tre puntini a triangolo. Le seguenti considerazioni e abbreviazioni sono prese da \"Guida alla Massoneria\":\nSpesso i Liberi Muratori sono detti \"Fratelli tre puntini\" e vengono cos\u00ec chiamati sia in senso scherzoso sia denigratorio da parte dei detrattori della Massoneria. Ma si pu\u00f2 affermare per certo che la definizione non \u00e8 sbagliata e che, nel suo senso letterale, \u00e8 neutra e corretta in quanto molti degli scritti e manoscritti dei massoni latini sono affollati di tre puntini in forma di triangolo o disposti orizzontalmente. A questo proposito Clavel scrive: \u00abIl segno abbreviativo dei massoni si compone di tre punti disposti in triangolo (.\u00b7.), i quali si pongono dopo l'iniziale della parola che vuolsi abbreviare. Ci\u00f2 ha luogo in Francia e nei paesi ove si parla francese, come nel Belgio, nella Svizzera francese, nella repubblica d'Haiti, nella Luigiana, ecc., ove questo genere di abbreviazione \u00e8 in uso. Gl'inglesi, scozzesi, irlandesi, alemanni e americani abbreviano con un sol punto; ma ci\u00f2 accade raramente, poich\u00e9 generalmente scrivono l'intera parola. A pagina 84 troviamo questa interessante nota: \"Il Grande Oriente d'Italia invece di porre l'anno pone il secolo con tre zeri avanti. Esempio: 1\u00ba giorno del 1\u00ba mese, anno di V.\u00b7.L.\u00b7. 000,866\". [\u2026] Le tavole di convocazione portano in capo la formula sacramentale: \"A.\u00b7.G.\u00b7.D.\u00b7.G.\u00b7.A.\u00b7.D.\u00b7.U.\u00b7., In nome e sotto gli auspici, ecc., All'O\\ di \u2026 ecc. S.\u00b7.S.\u00b7.S.\u00b7. (tre volte salute)\"; e si terminano cos\u00ec: \"H.\u00b7.P.\u00b7.D.\u00b7.S.\u00b7.C.\u00b7.I.\u00b7.N.\u00b7.M.\u00b7.C.\u00b7.V.\u00b7.S.\u00b7.C.\u00b7.E.\u00b7.C.\u00b7.T.\u00b7.G.\u00b7.O.\u00b7.C.\u00b7.V.\u00b7.S.\u00b7.D.\u00b7. (ho il piacere di salutarvi con i numeri misteriosi che vi sono conosciuti e con tutti gli onori che vi sono dovuti)\". Qualche volta si aggiunge: \"N.\u00b7.D.\u00b7.I.\u00b7.V.\u00b7.O.\u00b7.M.\u00b7.\" (non dimenticate i vostri ornamenti massonici).\u00bb\nDiscorso a parte meritano gli acronimi. Questi si creano usando le lettere o le sillabe di pi\u00f9 parole. Una caratteristica specifica degli acronimi \u00e8 la leggibilit\u00e0 come un'unica parola. L'esempio pi\u00f9 celebre \u00e8 il V.I.T.R.I.O.L. dell'ermetismo in generale e del Gabinetto di Riflessione massonico in particolare. Ma anche G.A.D.U. \u00e8 un acronimo e non un'abbreviazione e sta per Grande Architetto dell'Universo.\nPu\u00f2 essere utile riportare alcune abbreviazioni. Si riportano delle abbreviazioni sia in uso sia antiche.\nA.\u00b7.G.\u00b7.D.\u00b7.G.\u00b7.A.\u00b7.D.\u00b7.U.\u00b7.= Alla Gloria del Grande Architetto dell'Universo\nA.\u00b7.L.\u00b7.= Anno Lucis\nA.\u00b7.V.\u00b7.L.\u00b7. = Anno di vera luce.\nA.\u00b7.G.\u00b7.D.\u00b7.P.\u00b7.U.\u00b7.E.\u00b7.D.\u00b7.P.\u00b7.I.\u00b7. = Alla Gloria della Patria Universale e del Progresso Infinito (proposta dalla Assemblea Costituente, in Firenze, 31 maggio 1896)\nAnt.\u00b7. ed Acc.\u00b7.= Antichi e Accettati\nApp.\u00b7. = Apprendista\nCompas.\u00b7. = Compasso\nCopr.\u00b7. Int.\u00b7. = Copritore Interno\nDiac.\u00b7. = Diacono\nE.\u00b7.V.\u00b7. = Era Volgare\nElem.\u00b7. = Elemosiniere\nF.\u00b7., FF.\u00b7. = Fratello /fratelli\nF.\u00b7.M.\u00b7. = Franca Massoneria\nG.\u00b7. = Geometria o \"God\" in inglese\nG.\u00b7.A.\u00b7.D.\u00b7.U.\u00b7. = Grande Architetto dell'Universo\nG.\u00b7.M.\u00b7. = Gran Maestro\nG.\u00b7.O.\u00b7. = Grande Oriente\nIll. F.\u00b7. = Illustre Fratello\nL.\u00b7. = Loggia\nL.\u00b7.M.\u00b7. = Libero Muratore\nL.\u00b7., LL.\u00b7. = Loggia, Logge\nM.\u00b7. delle Cer.\u00b7. = Maestro delle Cerimonie\nM.\u00b7., MM.\u00b7. = Maestro, Maestri\nMass.\u00b7. = Massoneria e/o Massonico\nN.\u00b7.S.\u00b7. = Nostro Saluto\nNaz.\u00b7. = Nazione o Nazionale\nObb.\u00b7. = Obbedienza\nOcc.\u00b7. = Occidente\nOff.\u00b7. = Officina\nR.\u00b7.L.\u00b7. = Rispettabile Loggia\nS.\u00b7.F.\u00b7.U.\u00b7. = Salute, Forza, Unione (Formula di chiusura nelle corrispondenze ufficiali o personali. Non \u00e8 quasi del tutto scomparsa)\nSup.\u00b7. Cons.\u00b7. = Supremo Consiglio\nTr.\u00b7. = Tronco (della vedova)\nTrip.\u00b7. Batt.\u00b7. = Triplice Batteria\nVen.\u00b7. = Venerabile\nCome si pu\u00f2 vedere da questo breve elenco, le abbreviazioni sono moltissime e la stessa parola pu\u00f2 essere resa in modi diversi.\nLa simbologia.\nI massoni si rifanno prevalentemente al simbolismo architettonico dei muratori operativi medievali che lavoravano effettivamente la pietra. Uno dei loro simboli principali \u00e8 squadra e compasso, strumenti della categoria, disposti a formare un quadrilatero. La squadra \u00e8 talora detta rappresentare la materia e il compasso lo spirito o la mente. Ancora, la squadra pu\u00f2 esser detta rappresentare il mondo del concreto, o la misura della realt\u00e0 oggettiva, mentre il compasso rappresenta l'astrazione, o giudizio soggettivo, e cos\u00ec via (essendo la massoneria non dogmatica, non v'\u00e8 interpretazione data come legge per alcuno di questi simboli). Il compasso pu\u00f2 essere sottoposto, sovrapposto o intrecciato alla squadra, a significare l'interdipendenza fra i due Nello spazio fra i due, \u00e8 talora posto un simbolo di significato metafisico. Talvolta, questo \u00e8 una stella risplendente o un altro simbolo di Luce, a rappresentare la verit\u00e0 o la conoscenza. In alternativa, c'\u00e8 spesso la lettera \u00abG\u00bb.\nAltro simbolo utilizzato \u00e8 l'acacia, alla quale \u00e8 legato molto del simbolismo del terzo grado, quello di Maestro, e i massoni sono soliti dire che sotto l'Acacia dimora la Scienza. L'Acacia caratterizza i massoni insigniti del Magistero.\nLa squadra e il compasso sono mostrati a tutte le riunioni massoniche, assieme al \"Libro della Legge Sacra\", aperto. Negli ordini appartenenti al ramo \u00abinglese\u00bb, questo \u00e8 usualmente la \"Bibbia\", ma pu\u00f2 essere qualunque libro o scrittura ispirati, a cui i membri di una particolare loggia o giurisdizione sentono di riferirsi, la \"Bibbia\", il \"Corano\" o altre opere. In molte logge di tipo francese sono usate le costituzioni massoniche. In alcuni casi, \u00e8 stato usato un libro bianco, nel caso in cui la composizione religiosa di una loggia fosse troppo varia da consentire una scelta facile. In aggiunta al suo ruolo di simbolo di sapienza scritta, ispirazione, e talora come volont\u00e0 rivelata della Divinit\u00e0, il Libro Sacro \u00e8 ci\u00f2 da cui gli obblighi massonici traggono ispirazione.\nMolto del simbolismo massonico \u00e8 di natura matematica e specialmente geometrico, il che \u00e8 probabilmente una ragione per cui la massoneria ha attratto cos\u00ec tanti razionalisti quali Voltaire, Fichte (che tenne un corso di \"Lezioni sulla massoneria\", da lui pubblicato come trattato), Goethe, George Washington, Benjamin Franklin, Mark Twain e altri. Nessuna specifica teoria metafisica \u00e8 sostenuta dalla massoneria, tuttavia sembrano esserci influssi provenienti dai pitagorici, dal neoplatonismo e dal primo razionalismo moderno.\nNell'ambito dei temi architettonico e geometrico della massoneria, l'Essere Supremo (o Dio, o Principio Creativo) \u00e8 a volte indicato nel rituale massonico come il \"Gran Geometra\" o il \"Grande Architetto dell'Universo\". I massoni utilizzano una variet\u00e0 di etichette per questo concetto al fine di evitare l'impressione di riferirsi al dio o al concetto di divinit\u00e0 specifici di qualche religione. Tra gli elementi caratteristici, indicativi dell'esoterismo massonico, vi sono i segni di riconoscimento e la \"Mason Word\", o parola di riconoscimento del libero muratore, dalla quale derivano le odierne parole \u00absacre\u00bb e \u00abdi passo\u00bb.\nMozart fu un massone, iniziato a Vienna il 14 dicembre 1784 alla Loggia \"Zur Wohlt\u00e4tigkeit\", e nella sua opera \"Il Flauto Magico\" (\"Die Zauberfl\u00f6te\") fa ampio uso di simbolismo massonico. Pi\u00f9 espressamente compose una serie di undici brani (\"freimaurermusik\") dedicati ai simbolismi e ai rituali massonici a essi collegati, uno dei quali, con il testo modificato, \u00e8 diventato l'inno nazionale austriaco.\nLo scrittore britannico Rudyard Kipling, massone, fece largo uso di simboli e miti massonici nel suo romanzo \"L'uomo che volle essere Re\", da cui \u00e8 stato tratto il film \"L'uomo che volle farsi re\": due avventurieri sono presi a rappresentare Alessandro Magno per via dei loro emblemi massonici.\nI riti principali.\nLe organizzazioni pi\u00f9 diffuse a livello mondiale sono quelle appartenenti alla \"massoneria azzurra\"; ognuna di esse prevede a tuttavia diversi riti e cerimoniali. Per esser ammessi in una loggia \u00e8 necessario sottoporsi a un rito d'iniziazione, e ogni organizzazione ne utilizza uno o pi\u00f9; in seguito ci sono i cosiddetti \"Riti di Perfezionamento\" tra cui, i pi\u00f9 famosi sono: il Rito Scozzese Antico ed Accettato, il Rito di York, il Rito di Misraim e Memphis. Questi organismi consentono ai maestri massoni un ulteriore sviluppo iniziatico, in genere attraverso gradi successivi al terzo, secondo percorsi differenti. La parola \u00abRito\u00bb deriva dal fatto che questi organismi, in genere, storicamente prevedevano rituali diversi anche per i primi tre gradi, che da essi dipendevano; per questo motivo, per evitare malintesi, in massoneria la parola \u00abrito\u00bb, bench\u00e9 sinonimo di \u00abrituale\u00bb, viene raramente impiegata in questa accezione.\nCi sono logge che svolgono i loro lavori nei gradi di apprendista, compagno e maestro. I rituali seguiti in tali logge simboliche sono in genere unificati, indipendentemente dal Rito dal quale hanno eventualmente avuto origine in antico, come ad esempio il \"Rituale Emulation\", di derivazione anglosassone, collegato con gli ulteriori sviluppi dell'Arco Reale e del Marchio. Proprio il \"Rituale Emulation\" approvato dalla Loggia Madre d'Inghilterra, la U.G.L.E., \u00e8 adottato in Italia, sin dal 1974, da alcune Logge del Grande Oriente d'Italia (G.O.I.) e, dal 1993, dalla Gran Loggia Regolare d'Italia (G.L.R.I.).\nEsistono invece comunioni che ammettono un solo Rito: \u00e8 il caso ad esempio della gran loggia Regolare d'Italia (G.L.R.I.), nella quale si pratica unicamente il \"Rituale Emulation\", e Grande Oriente Italiano - Obbedienza Piazza del Ges\u00f9 e della Gran Loggia d'Italia, nella quale si pratica solo il Rito Scozzese Antico ed Accettato. Nel caso della Gran Loggia d'Italia (ma non necessariamente in casi analoghi) il Gran Maestro, cio\u00e8 la massima autorit\u00e0 della Gran Loggia, ha contemporaneamente la carica di Sovrano Gran Commendatore, ovvero \u00e8 anche la massima autorit\u00e0 del Rito Scozzese.\nOltre ai \"Riti\" esistono altri organismi strettamente legati alla massoneria, in quanto ammettono solo massoni o parenti degli stessi. Tra questi, l'Antico Ordine Arabo dei Nobili del Mistico Velo (\"Shriners\"), l'Ordine mistico dei profeti velati del regno incantato (Grotta), gli Alti Cedri del Libano e altri, che tendono a diffondere l'insegnamento della massoneria, per il miglioramento dei propri membri e dell'intera societ\u00e0, oppure perseguono uno scopo filantropico, come alcune logge dell'America settentrionale.\nLe varie giurisdizioni hanno un modo diverso di rapportarsi con tali entit\u00e0. Alcune le riconoscono formalmente, altre non le considerano propriamente massoniche. Non tutti gli organismi sono ritenuti come affiliati alla massoneria, ma vengono giudicati come associazioni che pongono agli aderenti il requisito di appartenenza alla massoneria; alcune di esse possono richiedere ulteriori requisiti religiosi rispetto alla vera e propria massoneria (o \u00abl'arte della massoneria\u00bb), in quanto l'insegnamento massonico viene visto in una prospettiva particolare.\nEsistono anche altre organizzazioni giovanili (prevalentemente in Nord America ma con ramificazioni in Europa e anche in Italia) associate alla massoneria stessa, ma non sono necessariamente massoniche in quanto a contenuti e ritualit\u00e0; ne fanno parte l'Ordine di DeMolay (per ragazzi tra i 12 e i 21 anni, aperto a tutti), le Figlie del Lavoro (per ragazze tra i 10 e i 20 anni figlie di massoni) e l'Ordine internazionale dell'arcobaleno per ragazze (per ragazze tra gli 11 e i 20 anni e che ha il patrocinio massonico, anch'esso rivolto alle figlie di massoni).\nStruttura organizzativa.\nLe logge.\nUna loggia \u00e8 il luogo d'incontro degli appartenenti alla massoneria; il termine avrebbe origine medievale e indicava il posto ove facevano base gli operai, ovvero una costruzione ubicata nei pressi del cantiere che permetteva alle maestranze impegnate nei lavori di avere una sede per riposare, riporre i propri oggetti, fare riunioni e decidere cosa fare. A capo di una loggia vi \u00e8 una persona detta \"Maestro venerabile\".\nSecondo la tradizione massonica, le logge operative (le logge medievali degli attuali scalpellini) costruirono un edificio accanto al luogo di lavoro, ove i massoni potevano incontrarsi per ricevere istruzioni e socializzare. Normalmente, l'incontro avveniva nel lato sud dell'edificio (in questo punto le mura sono riscaldate dal sole durante il giorno), e per questo motivo la riunione tra i soci della loggia \u00e8 ancora oggi chiamato \u00abil Sud\u00bb. Le prime logge speculative (i cui affiliati non erano scalpellini o tagliapietre) si riunivano in taverne o in luoghi pubblici adatti, mentre un guardiano (\"Tyler\", custode della loggia massonica, oggi in italiano \"Copritore esterno\") vegliava fuori dalla porta del Tempio (officina) per impedire l'ingresso ai curiosi o ai malintenzionati.\nIl luogo dove la loggia si riunisce abitualmente in modo rituale, \u00e8 detto \u00abTempio\u00bb, mentre \u00abCentro\u00bb o \u00abCasa Massonica\u00bb \u00e8 l'edificio dove uno o pi\u00f9 Templi si trovano e che comprende anche altri ambienti. All'interno di molte giurisdizioni massoniche esistono alcune logge tipicamente specialistiche, come quelle che assolvono compiti di Ricerca e Istruzione (R&amp;I), costituite secondo criteri particolari. Tali tipi di logge collaborano con organizzazioni mondiali alla ricerca massonica, alla scoperta e all'interpretazione di documenti storici e alla comprensione dei simboli massonici non ancora segnalati, e al mantenimento e sviluppo degli stessi rituali massonici. Aderiscono a queste logge gli adepti interessati provenienti da logge comunemente costituite, ma possono anche essere gruppi aventi gli stessi interessi e formazione culturale, come le logge dei \u00abvecchi ragazzi\u00bb (\"old boys\") provenienti da scuole, universit\u00e0, reparti militari o imprese. Inoltre, molte giurisdizioni massoniche nominano conferenzieri incaricati di effettuare ricerche, sviluppare e organizzare conferenze nelle logge allo scopo di istruire i membri e buona parte delle grandi logge e molti centri massonici regionali e templi hanno una biblioteca, che \u00e8 usata per ricerche.\nUna raccolta notevole \u00e8 la collezione presso la biblioteca dell'Universit\u00e0 di Poznan in Polonia; oltre 80.000 libri sono custoditi fra la biblioteca principale e il \"Chateau de Ciazen\", a circa 80\u00a0km di distanza. A quanto risulta, furono raccolti durante la seconda guerra mondiale quando le \"SS\" di Heinrich Himmler confiscarono i libri delle biblioteche massoniche in Germania e nelle altre nazioni occupate, per immagazzinarli in questo archivio in Polonia.\nIl 5 marzo 2001, l'Universit\u00e0 di Sheffield in Inghilterra stabil\u00ec il \"Centre for Research into Freemasonry\" quale parte dell'Humanities Research Institute, che \u00abintraprende e promuove una ricerca scientifica oggettiva dell'impatto storico, sociale e culturale della massoneria, principalmente in Gran Bretagna\u00bb. Il centro \u00e8 guidato dallo storico Andrew Prescott, proveniente dalla British Library e assegnato per tre anni all'Universit\u00e0 di Sheffield per stabilirvi il nuovo centro.\nLe \"giurisdizioni\".\nPer \"giurisdizione\" nella massoneria s'intendono diversi rami della stessa; ciascuna delle quali sovrana e indipendente dalle altre e di solito definita su base nazionale. Non esiste dunque un'autorit\u00e0 centrale massonica, sebbene ciascuna giurisdizione abbia un elenco delle altre giurisdizioni formalmente riconosciute. Se il riconoscimento formale \u00e8 reciproco, le due giurisdizioni sono dette \"in amicizia\", e questo permette ai rispettivi membri di accedere alle Tornate delle rispettive Logge. In linea di massima, per essere riconosciuti da una giurisdizione \u00e8 necessario per lo meno osservare i criteri riguardo alla regolarit\u00e0, vale a dire condividere gli antichi simboli di riferimento della massoneria, le caratteristiche essenziali che accomunano i massoni, indipendentemente dalla cultura di appartenenza. Tuttavia, data la natura decentralizzata e non dogmatica della massoneria, non esiste una lista di simboli universalmente accettata e persino giurisdizioni tra loro in amicizia possono avere idee completamente differenti riguardo alla natura dei simboli. Molte giurisdizioni non hanno alcuna posizione ufficiale sulla questione.\nAnche se spesso si definisce grossolanamente la massoneria come suddivisa in due rami, uno \"inglese\" e uno \"francese\", non \u00e8 possibile fare una distinzione netta tra le varie giurisdizioni. Per esempio, pu\u00f2 accadere che la giurisdizione A riconosca la B, che a sua volta riconosce la C, mentre quest'ultima potrebbe non riconoscere la A. Inoltre, il territorio geografico di una giurisdizione pu\u00f2 sovrapporsi a quello di un'altra, comportando conseguenze nelle loro reciproche relazioni per semplici questioni territoriali. Altre volte una giurisdizione pu\u00f2 sorvolare sulle irregolarit\u00e0 di un'altra soltanto per il desiderio di mantenere buoni rapporti. Ancora, una giurisdizione pu\u00f2 essere formalmente legata a una tradizione, e contemporaneamente mantenere rapporti informali con un'altra. Per questi motivi etichette come massoneria \"inglese\" o \"francese\" possono essere interpretate solo come indicazione generica e non come chiari segni di distinzione.\nLa massima autorit\u00e0 a capo di una giurisdizione massonica \u00e8 di solito chiamata Gran Loggia o, a volte, \"Grande Oriente\", e corrisponde normalmente a una singola nazione, sebbene il territorio possa essere pi\u00f9 ampio o pi\u00f9 ristretto (in Nord America ogni Stato o provincia ha una propria gran loggia).\nLa pi\u00f9 antica giurisdizione nel ramo inglese della massoneria moderna \u00e8 la Gran Loggia d'Inghilterra (\"Grand Lodge of England\", GLE), fondata nel 1717 e denominata poi Gran Loggia Unita d'Inghilterra (\"United Grand Lodge of England\", UGLE), dopo la fusione con un'altra Gran Loggia inglese (\"Ancients\") nel 1813. Attualmente \u00e8 la pi\u00f9 vasta giurisdizione in Inghilterra e il quartier generale si trova alla Freemasons Hall, a Londra in Great Queen Street. La giurisdizione pi\u00f9 antica del ramo \u00abfrancese\u00bb \u00e8 il Grande Oriente di Francia, fondata nel 1728. Un tempo questi due rami si riconoscevano reciprocamente, ma molte giurisdizioni interruppero i rapporti ufficiali con la loggia francese, dopo che questa, nel 1877 incominci\u00f2 ad ammettere gli atei incondizionatamente. In molti paesi neolatini e in Belgio predomina una massoneria di stile francese, mentre tutti gli altri tendono a seguire la guida inglese.\nMolte giurisdizioni permettono agli adepti di visitare le logge nelle giurisdizioni riconosciute senza condizioni, lasciando che sia la loggia straniera a confermare l'amicizia tra le due Logge. La UGLE invita i suoi membri a verificare presso di loro se le giurisdizioni sono in amicizia, prima di fare una visita in altre logge; negli Stati Uniti, ad esempio, \u00e8 sconsigliabile.\nAdesione.\nRequisiti per l'appartenenza.\nAlla base della massoneria \u00e8 posto il principio della massima tolleranza, sia nella loggia sia nella vita profana. Il modo in cui \u00e8 disciplinata nei particolari l'accettazione dei candidati dipende dal particolare ramo o giurisdizione della massoneria.\nSono accetti membri da tutte le religioni, anche i deisti vengono tradizionalmente accettati. Nelle logge derivate dal Grande Oriente di Francia e in certi altri gruppi di logge, vengono accettati eccezionalmente anche gli atei e gli agnostici, senza una particolare abilitazione. La maggior parte degli altri rami, nel rispetto dei \"landmark\", richiede in genere la credenza in una qualsiasi forma di Essere Supremo, anche se si ha un elevato grado di non-dogmatismo, cosicch\u00e9 il termine \"Essere Supremo\" \u00e8 spesso utilizzato con accezione molto aperta, che comprende il Deismo e spesso sconfina anche nella visione naturalistica della \"Dea/Natura\" nella tradizione di Spinoza e Goethe (egli stesso era un massone), e nella visione del Basilare o il tutt'uno cosmico, come si riscontra in alcune religioni orientali o nell'idealismo occidentale (o nella moderna cosmologia). In qualche altra giurisdizione (principalmente quelle anglofone), la massoneria non \u00e8 cos\u00ec tollerante del naturalismo come lo \u00e8 stata nel XVIII secolo, e dall'inizio del XIX secolo sono stati aggiunti, principalmente nel Nord America, specifici requisiti religiosi con pi\u00f9 toni teistici e ortodossi, come la credenza nell'immortalit\u00e0 dell'anima. La massoneria predominante in Scandinavia accetta soltanto cristiani.\nIn generale, per diventare un massone, occorrono i seguenti requisiti:\nIn alcune obbedienze l'inclusione delle donne \u00e8 motivo di controversia. La \"libert\u00e0 di nascita\" non appare nelle logge moderne e non esiste nessuna indicazione che deve essere rispettata. \nIniziazione.\nLo scopo dichiarato dell'iniziazione muratoria \u00e8 l'abbandono della vita profana attraverso una morte figurata e la rinascita in una nuova vita iniziatica. Essa consiste nell'ammissione del candidato in un luogo chiamato Tempio (per evidenziarne il carattere sacro, con un riferimento al Tempio di Salomone edificato da Hiram Abif) costruito \"alla Gloria del Grande Architetto dell'Universo\". In questo luogo si fanno compiere al profano le prove rituali necessarie a verificare la determinazione di quest'ultimo.\nTra i peculiari caratteri dell'iniziazione muratoria c'\u00e8 la sua dimensione Universale: l'iniziazione \u00e8 conferita al candidato da una collettivit\u00e0 di iniziati in una Loggia specifica, ma in realt\u00e0 l'iniziazione conferisce l'appartenenza alla massoneria Universale e d\u00e0 inizio a un percorso conoscitivo di natura esoterica che prevede periodici momenti di confronto e di lavoro comune nella loggia.\nAspetti dibattuti.\nIl ruolo delle donne.\nLa prima donna a essere ammessa nella massoneria sarebbe stata Elizabeth Aldworth (nata St. Leger), la quale avrebbe assistito alle funzioni di un incontro di una loggia che si teneva a casa di suo padre, primo Visconte Doneraile, un abitante della Contea di Cork, Irlanda. Nella prima parte del XVIII secolo era uso comune che le logge si riunissero regolarmente in case private; questa loggia era debitamente autorizzata come numero 150 nel registro della Grande Loggia d'Irlanda. Elizabeth avrebbe rimosso un mattone e avrebbe visto la cerimonia dalla stanza adiacente; dopo essere stata scoperta, la situazione di Elizabeth fu discussa dalla loggia e fu deciso d'iniziarla alla massoneria. Altre fonti narrano come lei fosse una delle firmatarie dell\"Irish Book of Constitutions\" del 1744 e di come spesso frequentasse, con la sua regalia massonica, intrattenimenti patrocinati dalla massoneria a beneficio dei poveri e degli indigenti; \u00e8 inoltre riportato che quando mor\u00ec le fu accordato l'onore di una sepoltura massonica.\nLa massoneria mista internazionale cominci\u00f2 in Francia nel 1882 con l'iniziazione di Maria Deraismes nella loggia \"Libre Penseurs\" (letteralmente \"loggia dei liberi pensatori\"), una loggia di uomini sotto la Grande Loge Symbolique de France. Con il Senatore attivista Georges Martin, nel 1893 Maria Deraismes sovrintese l'iniziazione di sedici donne nella prima loggia nel mondo ad avere sia uomini sia donne come membri, creando Le Droit Humain, il primo a pensare l'ingresso della donna in massoneria in senso organico, dunque il pi\u00f9 antico e il pi\u00f9 vasto sul piano geografico. Oggi \u00e8 presente in tutti i continenti e in quasi settanta paesi. Le donne, generalmente, entrano in logge massoniche come quelle appunto del Droit Humain, oppure in logge che ammettono solo donne, costituite sotto la giurisdizione locale.\nIn America settentrionale \u00e8 pi\u00f9 comune per le donne non diventare massoni per s\u00e9, ma aggregandosi a un corpo associato con proprie, separate tradizioni, come l'Order of the Eastern Star, in Italia \"Stella d'Oriente\", che ammette solamente donne parenti di massoni. Nei Paesi Bassi esiste una fratellanza per donne completamente separata, bench\u00e9 alleata, l'Order of Weavers (\"Ordine delle Tessitrici\"), la quale usa simboli tratti dalla tessitura piuttosto che dalla massoneria artigiana.\nLa Grande Loge Symbolique de France e altre giurisdizioni che alla corrente massonica di questo fanno riferimento concedono pieno riconoscimento alle donne in massoneria che sono qui perfettamente equiparate agli uomini. L'UGLE e altre giurisdizioni non riconoscono formalmente alcuna entit\u00e0 che accolga donne, sebbene in molti paesi si percepisca e si accetti in modo informale come queste istituzioni co-massoniche siano parte della libera muratoria in un senso pi\u00f9 ampio. L'UGLE, per esempio, ha riconosciuto fin dal 1998 due giurisdizioni femminili locali come regolari nella pratica, eccezion fatta per il loro includere donne, e ha indicato che, bench\u00e9 non formalmente riconosciuti, questi corpi possono essere considerati parte della massoneria. Cos\u00ec, la posizione delle donne nella massoneria sta rapidamente evolvendo nel mondo di lingua inglese. In molti casi il Nord America sta seguendo la tendenza inglese in fatto di donne. I massoni si definiscono tra di loro \"fratelli\".\nLe donne (che si definiscono \"sorelle\") non sono ammesse nelle officine del Grande Oriente d'Italia, cos\u00ec come in quelle della Gran loggia regolare d'Italia, ma nei capitoli di un ordine parallelo paramassonico chiamato Ordine della Stella d'Oriente e ufficialmente riconosciuto dal Grande Oriente d'Italia, nel quale per\u00f2 sono ammesse solo donne legate da vincoli di parentela con gli appartenenti al G.O.I. Sono ammesse invece in altre comunioni, come la Gran Loggia d'Italia degli Alam (obbedienza mista, che appartiene al ramo \"francese\"), l'Ordine Massonico Tradizionale Italiano (obbedienza mista, fondata nel 2016 dall'Ex Gran Maestro degli Alam Luigi Pruneti) e l'Ordine Le Droit Humain (attraverso la Federazione Italiana); nelle Comunioni \"miste\" sono riconosciute alle Sorelle pari dignit\u00e0 iniziatica ed eguali possibilit\u00e0 elettive all'interno delle logge e dell'obbedienza. Esiste peraltro dal 1990 un'Obbedienza solo femminile italiana, la Gran Loggia Massonica Femminile d'Italia riconosciuta dalla Gran Loggia Femminile di Francia. Nel 2014 \u00e8 stata fondata la Gran Loggia Massonica Donne d'Italia (GLMDI), di Rito Scozzese Antico ed Accettato, si tratta dell'unica Obbedienza Italiana formata esclusivamente da donne che abbia sede a Roma. Ha stipulato un trattato di Amicizia e di Alleanza Fraterna con il Sovrano Ordine Massonico d'Italia. Da ricordare la linea femminile (c.d. Massoneria Femminile) delle logge di adozione del Rito Egizio Tradizionale\nLa segretezza.\nRiferendosi all'attivit\u00e0 massonica si parla di \"segretezza\" in luogo della pi\u00f9 corretta indicazione di riservatezza, poich\u00e9 in realt\u00e0 il \"segreto\" \u00e8 limitato al dovere insito nella cultura massonica di non rivelare all'esterno ci\u00f2 che viene svolto nel tempio dalle logge riunite ritualmente.\nLa massoneria \u00e8 spesso definita una societ\u00e0 segreta ed \u00e8 erroneamente considerata da molti il vero prototipo di questo tipo di societ\u00e0. Molti massoni sostengono che sarebbe meglio descriverla come una \"societ\u00e0 con segreti\". Il livello di segretezza varia decisamente da zona a zona. Nelle nazioni anglofone la maggior parte dei massoni rende pubblica la propria affiliazione con la societ\u00e0 segreta, gli edifici massonici sono chiaramente segnati e gli orari delle riunioni sono generalmente di dominio pubblico. In altre nazioni, dove la massoneria \u00e8 stata soppressa dal governo, la segretezza pu\u00f2 essere molto pi\u00f9 praticata. Perfino nel mondo anglofono i dettagli precisi dei rituali non vengono resi pubblici e i massoni hanno un sistema segreto di \"metodi di riconoscimento\", come la stretta di mano segreta massonica, tramite la quale i massoni possono riconoscersi tra loro \"nel buio come nella luce\"; tuttavia, i massoni riconoscono che questi segreti sono stati ampiamente resi disponibili tramite letteratura sia massonica sia antimassonica, da secoli.\nMolte sono le giustificazioni addotte dai massoni in ordine alla riservatezza che caratterizza la sua vita interna dell'organizzazione. La principale di esse \u00e8 che la massoneria \u00e8 un ordine iniziatico cui si accede passando attraverso diversi livelli di indagine e conoscenza delle questioni etiche e filosofiche, ossia si procede tramite iniziazioni, le quali permettono il riconoscimento del livello spirituale raggiunto; conoscere in anticipo gli eventi pregiudicherebbe l'efficacia di questo sistema. \u00c8 spesso definita dai suoi membri \"un particolare sistema di moralit\u00e0 mascherato dall'allegoria e raffigurato attraverso simboli\".\nCos\u00ec Giacomo Casanova sui misteri della massoneria:\nOggigiorno, poich\u00e9 le segretezza non \u00e8 pi\u00f9 necessaria nei paesi civilizzati, si tende a fare distinzione tra \"segreto\" e \"secreto\". L'esperienza massonica \u00e8 infatti di per s\u00e9 incomunicabile al prossimo attraverso la forma verbale, cos\u00ec come non lo \u00e8 una qualunque esperienza di vita di ciascun individuo.\nRapporti con le confessioni religiose.\nAlcuni intellettuali cattolici mettono in risalto i punti di convergenza tra i principi massonici e quelli cattolici (ad esempio, l'universalismo, l'eguaglianza universale, i diritti umani), e anche un'attenzione, forse pi\u00f9 presente nella massoneria del passato, alla unicit\u00e0 e sovranit\u00e0 di Dio quale unico creatore e giudice.\nAlcune delle chiese protestanti scoraggiano a loro volta i propri fedeli dall'entrare nella massoneria; sebbene da parte del Cristianesimo protestante vi siano state condanne, nel complesso non esistono tensioni.\nDa parte delle istituzioni massoniche invece non vi \u00e8 alcuna preclusione rispetto alla religione professata dai suoi aderenti, nessuno viene considerato escluso dalla massoneria qualsiasi fede abbracci al momento di entrare a farvi parte, o durante il suo percorso massonico; questo \u00e8 sancito anche dalle costituzioni di Anderson.\nI rapporti con la Chiesa Cattolica.\nAppartenenza alla massoneria e appartenenza alla Chiesa cattolica sono per quest'ultima inconciliabili, e pi\u00f9 volte questa \u00e8 stata espressa solennemente dal clero. Un cattolico che entrasse a farne parte e operasse nell'ambito della massoneria incorrerebbe in scomunica, disapprovazione o interdetto. La lettera apostolica di papa Clemente XII \"In eminenti apostolatus\" del 1738 contiene la dichiarazione di scomunica per il cattolico che appartenga a qualunque titolo a un'associazione massonica:\nTale scomunica fu ribadita dal canone 2335 del Codice del 1917, per poi essere abrogata il 27 novembre 1983 con l'entrata in vigore del nuovo Codice di diritto canonico, che fa un elenco tassativo delle possibili scomuniche e non vi include quella nei confronti dei massoni.\nAnche se nel Codice promulgato non vi \u00e8 alcun riferimento esplicito alla massoneria, nel documento emesso nel 1983 dalla Congregazione per la Dottrina della Fede (guidata in quel momento da Joseph Ratzinger) si ribadisce che i cattolici non possono entrare nella massoneria:\nNon \u00e8 necessario che la loggia, associazione o qualunque altra denominazione di tipo massonico a cui si appartiene sia apertamente contro la Chiesa per incorrere nel divieto, \u00e8 sufficiente che abbia le caratteristiche dell'associazionismo di tipo massonico. Va inoltre ricordato che il can. 1374 del nuovo codice di diritto canonico prevede giuste pene per chi si iscrive e l'interdetto per chi promuove o dirige associazioni che complottino istituzionalmente o di fatto contro la Chiesa cattolica.\nAltri documenti che parlano del rapporto con la massoneria sono:\nLa stessa breve dichiarazione, approvata dal Vescovo di Roma papa Giovanni Paolo II, ha introdotto una forte limitazione alla libert\u00e0 degli altri Vescovi della Chiesa Cattolica, cui viene vietato di derogare a quanto stabilito, anche \"in pejus\", con provvedimenti pi\u00f9 restrittivi per singoli fedeli o per comunit\u00e0 nell'ambito delle loro rispettive diocesi.\nSenza un provvedimento esplicito del Sommo Pontefice, queste eccezioni sono vietate:\nIl rapporto con la musica.\nIn merito al legame storico con la musica da marcia, mutuata dalla Chiesa protestante, il musicologo tedesco Willi Apel ha affermato che:\nCritiche.\nI rituali e l'occultismo.\nLa critica pi\u00f9 diffusa verso la massoneria si focalizza sul carattere segreto e occulto che essa intende avere circa i propri \u00abmisteri\u00bb, che unito al forte senso di misticismo e al rigido impianto gerarchico l'assimila a molte sette religiose. Durante i \"lavori di loggia\" sono precluse le discussioni riguardanti la politica e la religione; a essi pu\u00f2 essere accennato solo da un punto di vista storico e/o filosofico per contestualizzare un determinato evento o argomento, o semplicemente come possibile riferimento per un eventuale approfondimento.\nRen\u00e9 Gu\u00e9non, che entr\u00f2 a far parte per breve tempo del Rito antico e primitivo di Memphis Misraim e del Rito Spagnolo, riteneva che la massoneria da un lato costituisse una reale via iniziatica, ma che dall'altro fosse degenerata a partire dal XVIII secolo finendo per supportare il materialismo e contrapporsi alle religioni.\nIl condizionamento della politica.\nI massoni sono spesso accusati di costituire una potente \"lobby\", teatro di scambio di favori e raccomandazioni tra persone potenti allo scopo di favorire in ogni modo i propri membri, arrivando in taluni casi a costituire una rete parallela, clandestina o comunque occulta rispetto ai poteri dello Stato, talvolta, secondo alcuni critici, con il coinvolgimento in operazioni illegali, finalizzato anche alla costruzione - secondo alcune teorie del complotto - all'instaurazione di un nuovo ordine mondiale.\nI sostenitori di questa teoria considerano una loggia massonica pure come una societ\u00e0 di mutuo soccorso, nella quale persone consapevoli di scopi comuni (anche il semplice arricchimento, ad esempio) e dei mezzi per raggiungerli si aiutano l'un l'altra nell'ambito delle rispettive disponibilit\u00e0; tutto ci\u00f2 nascosto da un paravento di riti e idealismo illuministico. Secondo queste teorie, il coordinamento \u00e8 appositamente affidato a gerarchie di persone che fanno da collegamento tra la domanda e l'offerta di servigi, in modo tale che chi detiene un potere pu\u00f2 scambiare favori con un altro potente, tramite la loggia, nella reciprocit\u00e0 di un'adesione consapevole a un determinato scopo. Esistono diverse logge e diversi gruppi di logge, e anche tra esse avvengono gli scambi di favori tramite i capi, restando gli usufruttori e gli applicatori dei vari favori reciprocamente sconosciuti.\nL'influenza nella societ\u00e0.\nAlcuni valori massonici sono condivisi da altre associazioni internazionali; in alcuni casi risultano anche legami personali. Tuttavia nessuna di queste associazioni appartiene alla massoneria.\nRobert Baden-Powell, fondatore dello scautismo internazionale, secondo varie ricerche, non fu mai massone, pure esistendo varie logge a lui intitolate. Tuttavia, alcuni fra i fondatori di associazioni scout nazionali probabilmente ritennero di poter mettere in pratica molti degli ideali massonici attraverso lo scautismo, come nel caso del massone Daniel Carter Beard, fondatore di un'organizzazione giovanile (i \"Figli di Daniel Boone\") che nel 1910 si fuse con i Boy Scouts of America. Anche Sir Francis Vane e James Spensley, fra i pionieri dello scautismo in Italia, furono massoni.\nTra i fondatori del Rotary International vi era un massone, cos\u00ec come nel Lions Club e nel Kiwanis International. L'Avis \u00e8 stata fondata in Italia da un massone. La massoneria \u00e8 altres\u00ec spesso stata al centro di studi e inchieste soprattutto nell'ambito della \"Teoria del complotto del Nuovo ordine mondiale\".\nLa repressione.\nNegli stati totalitari la massoneria \u00e8 quasi sempre bandita. Cos\u00ec anche per quanto riguarda i paesi comunisti, con l'eccezione di Cuba, dove la massoneria \u00e8 sempre stata ammessa. In Italia la massoneria \u00e8 stata dichiarata fuorilegge nel 1925, durante il fascismo: nell'ottobre dello stesso anno, subito prima della approvazione della legge che la vietava, numerose logge erano state devastate dai fascisti: Aldo Alessandro Mola cita quelle di \u00abBari, Genova, Forl\u00ec e Modena\u00bb.\nNel 1981 venne scoperta la loggia massonica P2, aderente al Grande Oriente d'Italia, che poi fu sciolta dal Parlamento italiano con la legge 25 gennaio 1982 n. 17 (cosiddetta \"legge Anselmi\").\nNel mondo.\nFrancia.\nIn Francia hanno operato diverse associazioni massoniche, come ad esempio il Grande Oriente di Francia e Le Droit Humain; quest'ultima nata alla fine del XIX secolo da uno scisma di dodici logge dalla Grande Loge centrale de France, nel 1893 viene fondata la prima Loggia mista maschile e femminile dal nome Grande Loge symbolique \u00e9cossaise mixte de France: \"Le Droit humain\", dalla quale deriv\u00f2 nel 1901 l'Ordre ma\u00e7onnique mixte international \"Le Droit humain\".\nItalia.\nNella seconda met\u00e0 del XX secolo - tra la fine degli anni settanta e nei primi anni ottanta - la Propaganda 2, una loggia coperta del Grande Oriente d'Italia, il cui Maestro Venerabile era Licio Gelli, fu al centro di uno dei pi\u00f9 grossi scandali della storia della Repubblica, con indagini che condussero alla scoperta di una lista di mille nomi (tra cui esponenti politici, militari e istituzionali di primo piano come Silvio Berlusconi, tessera n\u00ba 1816) e al piano di rinascita democratica, una sorta di \"ruolino di marcia\" per la penetrazione di esponenti della loggia nei settori chiave dello Stato.\nSin dalla fondazione, la caratteristica principale della P2 fu quella di garantire un'adeguata copertura e segretezza agli iniziati di maggior importanza, sia all'interno sia al di fuori dell'organizzazione massonica. Nel periodo della \"maestranza\" di Gelli, la \"P2 riusc\u00ec a riunire in segreto almeno un migliaio di personalit\u00e0 di primo piano, principalmente della politica e dell'Amministrazione dello Stato, a fini di sovversione dell'assetto socio-politico-istituzionale italiano. Il nome della P2 ricorre pi\u00f9 volte nelle cronache nel corso della storia italiana, dato che suoi esponenti sono stati coinvolti in vari episodi non completamente spiegati della storia della Repubblica (dal Golpe Borghese all'operazione Gladio).\nLe indagini collegarono inoltre alcuni membri della loggia anche all'imponente scandalo finanziario internazionale della bancarotta del Banco Ambrosiano del banchiere Roberto Calvi e al suo assassinio (inizialmente ritenuto un suicidio) e di Michele Sindona, entrambi appartenenti alla P2. Come risultato, fu emanata nel 1982 la legge Spadolini che sciolse la loggia e rese illegale il funzionamento di associazioni segrete. Licio Gelli, in seguito alla vicenda, era stato espulso dal Grande Oriente d'Italia nel 1981.\nRegno Unito.\nNello Stato nacquero le logge pi\u00f9 antiche, come la Prima gran loggia d'Inghilterra; in Gran Bretagna nel 1990 una parte minoritaria del Partito Laburista al governo tent\u00f2 invano di far passare una legge che richiedeva a tutti i pubblici ufficiali che fossero massoni di dichiararlo apertamente.\nSpagna.\nDopo la caduta della Spagna franchista, la massoneria rientr\u00f2 nella legalit\u00e0 in Spagna il 19 maggio 1979, grazie a una sentenza della Audiencia Nacional. Tale sentenza annullava una risoluzione del Ministero degli Interni - diretto allora da Rodolfo Mart\u00edn Villa - che pretendeva mantenere la massoneria in clandestinit\u00e0. Nel secondo dopoguerra vennero create alcune organizzazioni, come la Gran Logia Simb\u00f3lica Espa\u00f1ola, il 15 maggio 1980 a Barcellona, con sede nella Calle de Aviny\u00f3.\nStati Uniti d'America.\nNegli USA la massoneria ha tradizioni secolari, tra le logge pi\u00f9 importanti e antiche ci sono la Gran Loggia della Pennsylvania e la massoneria di Prince Hall, che assunse caratteri piuttosto tipici dalle altre organizzazioni statunitensi. Inoltre i presidenti americani che ne furono membri erano numerosi basti pensare: George Washington, James Monroe, Andrew Jackson, James K. Polk, James Buchanan, Andrew Johnson, James Garfield, William McKinley, Theodore Roosevelt, William Howard Taft, Warren G. Harding, Franklin Delano Roosevelt, Harry S. Truman, Gerald Ford. \u00a0"}
{"id": "2558465", "revid": "697352", "url": "https://it.wikipedia.org/wiki?curid=2558465", "title": "Olandese Volante (SpongeBob)", "text": ""}
{"id": "2558470", "revid": "729019", "url": "https://it.wikipedia.org/wiki?curid=2558470", "title": "Aticarta", "text": "Aticarta S.p.A. era una azienda italiana che operava nel settore cartario e cartotecnico, ovvero l'imballaggio di alimenti, cosmetici e prodotti da fumo attraverso cartoncino per imballaggi e la produzione e vendita di [carta] monolucida.\nStoria.\nAticarta viene creata nel 1927 da Azienda Tabacchi Italiani S.p.A. per la produzione di carte di sigarette, filtri e per l'imballaggio delle stesse.\nAticarta sede a Verona e due stabilimenti, uno a Pompei e uno a Rovereto.\nCeduta nel 2001 da Ente Tabacchi Italiani a Europoligrafico S.p.A. per 23.2 milioni di euro, lo stabilimento di Rovereto viene scorporato da Aticarta e organizzato in Ati Packaging S.r.l. controllata al 100% da Aticarta.\nAticarta nel 2005 viene ceduta per 3 milioni di euro a Colleoni S.A. che nel 2009 la vende a Coopsette. Nel 2012 la cooperativa ha costruito il centro commerciale LA CARTIERA all'interno dell'ex stabilimento di Pompei.\nAti Packaging invece continua la sua produzione sempre inquadrata nel gruppo Europoligrafico."}
{"id": "2558484", "revid": "155634", "url": "https://it.wikipedia.org/wiki?curid=2558484", "title": "Golden League NFLI 2003", "text": "La Golden League NFLI 2003 \u00e8 stato, nel 2003, il massimo livello del campionato italiano di football americano organizzata dalla NFL Italia.\nVi parteciparono soltanto 5 squadre, mentre i restanti team del centro-nord furono iscritti alla \"Silver League\", campionato di secondo livello organizzata dalla stessa federazione. La maggior parte delle squadre del sud, invece (Sharks Palermo, Corsari Palermo, Elephants Catania e Delfini Taranto), disputarono il campionato organizzato dalla neonata FIDAF, e quelle del nord-est furono aggregate al campionato transnazionale Alpeadria.\nRegular Season.\nGirone all'italiana con gare di andata e ritorno.\nPlayoff.\nXXIII Superbowl.\nIl XXIII Superbowl italiano si \u00e8 disputato il 12 luglio 2003 a Civitanova Marche, ed ha visto i Lions Bergamo superare i Dolphins Ancona per 45 a 0, massimo scarto mai registrato per un Superbowl.\nIl wide receiver dei Lions Peter Sanginette \u00e8 stato premiato come MVP dell'incontro."}
{"id": "2558495", "revid": "416264", "url": "https://it.wikipedia.org/wiki?curid=2558495", "title": "Monitore (nave)", "text": ""}
{"id": "2558502", "revid": "212348", "url": "https://it.wikipedia.org/wiki?curid=2558502", "title": "Comiso", "text": "Comiso (IPA: ; \"u C\u00f2mmisu\" in ) \u00e8 un comune italiano di abitanti del libero consorzio comunale di Ragusa in Sicilia.\nOrigini del nome.\nIn passato \u00e8 stato sostenuto che l'odierna Comiso coincidesse con l'antica Casmene, subcolonia siracusana della quale si ha scarsa conoscenza. \nLe fonti che riferiscono della posizione di quest'insediamento, supportate dai vari ritrovamenti archeologici effettuati nella zona e soprattutto nelle vicinanze, hanno infatti fatto pensare che l'originaria Casmene fosse situata sul \u201cCozzo di Apollo\u201d, colle dei monti Iblei appena sopra Comiso. \nA inizio del \u2019900, l'archeologo Paolo Orsi fece luce sull'origine di Casmene, che fu da lui definitivamente individuata presso monte Casale a Buscemi, di fianco al monte Lauro (dal latino \"laurus\" cio\u00e8 \"alloro\", uno dei simboli del dio Apollo).\nSono state perci\u00f2 ipotizzate altre origini del nome, fondandole soventemente su termini greci o arabi, anche di dubbia ricostruzione fonolinguistica.\nUna di queste sosterrebbe che il nome dell'antica citt\u00e0 sia rimasto pressappoco identico a quello conosciuto oggi, derivando da un'antica origine pre-ellenica oppure proprio da una voce greca in relazione a \u03ba\u03ce\u03bc\u03b7 (\"k\u1e53m\u0113\") (che significa \u201c\"villaggio o citt\u00e0 senza mura\"\u201d o \u201c\"quartiere di una citt\u00e0\"\u201d) oppure ancora con \"k\u03bf\u03bc\u03af\u03b6\u03c9\" nel senso di \u201c\"ricovero\"\u201d. Proprio quest'ultima ipotesi \u00e8 smentita dalla poca affinit\u00e0 etimologica e dalla definizione lessicografica che viene data del verbo \u03ba\u03bf\u03bc\u03af\u03b6\u03c9 (\"kom\u00edz\u014d\") che significa \u201c\"prendersi cura di\"\u201d oppure \u201c\"portare\"\u201d.\nSembra che sotto l'impero romano il nome di questa colonia fosse \"Jhomisus\", che sotto i Bizantini diventa \"Comicio\" in onore della loro patria d'origine \"Comizo\". Altre tesi sostengono che il nome Comiso sia d'origine araba e ne hanno offerto varia, e non sempre impeccabile, spiegazione: da \"jomes\" o \"yomiso\" (\"testa d'acqua\") oppure \"kom\" (\"collina\", \"monticello\") e ancora \"koms\" o \"hums\" (\"quinta parte di terra confiscata\"), come Homs in Libia.\nL'idea secondo la quale il nome di \"Casmene\" si sia conservato, attraverso elaborate modificazioni, in quello di Comiso trova spazio nello scritto poligrafo di un dotto gesuita di Comiso, P. Biagio La Leta: attraverso un fenomeno di metatesi qualitativa, da \"Casmene\" sarebbe venuto \"Camesne\" e, da questo, gradualmente, \"Camese\", poi \"Comiso\". Da rilevare il fatto che gi\u00e0 nel Seicento la citt\u00e0 viene chiamata nei documenti \"Ihomisus Casmenarum\". \u00c8 da denotare comunque che questa \"graduale\" trasformazione fonologica e morfologica non \u00e8 affatto conforme ai metodi di ricostruzione linguistica, infatti al di l\u00e0 dell'asserzione di una insolita metatesi non si giustifica il passaggio vocalico delle due \u201co\u201d per la prima ed ultima sillaba. Proprio quest'ultimo riferimento si connota poi come un manifesto tentativo di ricostruzione paretimologico abbastanza arbitrario, tipico di molti autori del passato, oltre al fatto di contrastare con le successive scoperte dell'archeologo Orsi.\nLe varie trascrizioni del passato riportano, come di consueto, diverse forme storiche \"Comiciana\", \"Comicini\" e \"Comicio\", che hanno condotto fino a quella definitiva di Comiso, che compare per la prima volta in epoca normanna. \nIn lingua siciliana \u00e8 chiamato \"U C\u00f2misu\" con l'articolo determinativo come \u00e8 tipico dei vecchi latifondi siciliani, mentre gli abitanti sono detti \"cumisari\".\nStoria.\nDalle origini ai Cabrera.\nLe prime tracce di insediamenti umani nel territorio di Comiso appaiono nel periodo eneolitico, lungo l'arco collinare ibleo, dove si svilupparono i primi villaggi di popolazioni italo-sicule. Oggi rimangono una serie di ricoveri a \"grotta\" e \"a cella\" ricavate nei monti Monterace, Monteracello, Monte Tabbuto, Cozzo Apollo, Cava Porcaro. A valle, invece, si svilupparono degli insediamenti abitativi del tipo a \"capanna-rifugio\".\nLa presenza delle terme vicino alla fonte Diana risalente al II secolo testimonia la presenza di un nucleo abitativo attorno alla fonte fin dall'epoca romana. Si pensa infatti che quel luogo sia stato popolato dagli abitanti scampati alla distruzione di \"Kasmenai\", durante la spedizione punitiva del console romano Marcello nel 212 a.C.\nCon l'arrivo dei Bizantini e l'insediamento del potere religioso dell'impero d'oriente a Siracusa (330 d.C.), cominciarono a essere edificate numerose chiese. Nel periodo bizantino il casale di \"Comicio\" si concentrava attorno alle due chiese di S. Biagio e S. Nicola, in questo periodo fu munito di forti e torri di difesa.\nIntorno all'827 il casale fu duramente provato dall'invasione degli Arabi. .\nLa Comiso medievale si arricchisce di nuove vie urbane e di chiese, tra cui la chiesa della \"Misericordia\", tuttora conservata.\nNel 1393 Comiso viene a fare parte della Contea di Modica, assegnata ai Cabrera, fino al 1453, anno in cui a causa di una crisi economica questi ultimi la vendono a Periconio II Naselli.\nLa signoria dei Naselli (dal 1453 al 1816).\nSotto i principi Naselli Comiso visse un periodo di rinascenza e splendore, culminato nel 1571, quando Gaspare II elev\u00f2 il \"Baronato\" di Comiso in \"Contea\". Durante il Rinascimento la citt\u00e0 si arricch\u00ec delle chiese maggiori, di numerosi conventi e monasteri, di una \"Sede giuratoria\", che ebbe sede presso il Castello dei Naselli, di un pubblico ospedale, detto \"Monte di Piet\u00e0\", accanto alla chiesetta della Misericordia, e di una cartiera.\nA partire dal 1608 numerose famiglie comisane emigrarono nella vicina Vittoria, che era stata appena fondata da Vittoria Colonna.\nNella prima met\u00e0 del Seicento oper\u00f2 a Comiso il padre Pietro Palazzo, uomo di sante virt\u00f9, che si adoper\u00f2 per la crescita culturale e religiosa della citt\u00e0. Grazie anche al suo operato sorsero diversi conventi e monasteri che si occuparono della formazione di intere generazioni.\nNel 1693 il disastroso terremoto che interess\u00f2 tutto il val di Noto, rase al suolo le maggiori chiese cittadine e fece 90 morti.\nCon la soppressione della feudalit\u00e0 in Sicilia, voluta da Ferdinando di Borbone nel 1816, Baldassarre VII Naselli perdette definitivamente il governo della citt\u00e0.\nLa Repubblica Indipendente di Comiso.\nSul finire del 1944, scoppiava in molte citt\u00e0 della Sicilia una rivolta contro la chiamata di leva alle armi del governo di Pietro Badoglio. La rivolta veniva alimentata da voci diffuse sulla probabilit\u00e0 che i coscritti di leva potessero essere inviati addirittura a combattere in Estremo Oriente per sostenere gli interessi anglo-americani. Sui muri delle citt\u00e0 comparvero le scritte: \u201cNon presentatevi\u201d, \u201cPresentarsi significa servire i Savoia\u201d. Ebbero cos\u00ec inizio i cosiddetti moti dei \u201cNon si parte\u201d.\nDopo essere stato assediato dai dimostranti, il prefetto di Palermo, Pampillonia, richiese l'intervento del Regio Esercito, che si rese responsabile della morte e del ferimento di molte persone. \nComiso divenne il centro di questi scenari insurrezionali, tanto che il 6 gennaio 1945 fu proclamata la \"\u201cRepubblica di Comiso\u201d\" retta da un governo popolare, con tanto di comitato di salute pubblica, squadre per l'ordine interno e distribuzioni di viveri a prezzi di consorzio.\nComiso visse cos\u00ec per una settimana la sua indipendenza, fino all'11 gennaio quando il gen. Brisotto circond\u00f2 la citt\u00e0 minacciando bombardamenti aerei se Comiso non si fosse arresa. Anche per l'intermediazione del clero cittadino, gli insorti si arresero. Nonostante gli accordi presi, tutti i ribelli, circa 300, vennero arrestati e confinati a Ustica e Lipari, per essere amnistiati solo nel 1946 con la proclamazione della Repubblica italiana.\nBenito Mussolini, presidente, \"de facto\", della Repubblica Sociale Italiana, confer\u00ec la medaglia d'argento alla \"Repubblica Indipendente di Comiso\".\nDal dopoguerra a oggi.\nLe principali vicende storiche dal dopoguerra a oggi sono strettamente collegate alla storia dell'aeroporto di Comiso. Il 7 agosto 1981 il governo Spadolini prende la decisione di localizzare nell'ex aeroporto di Comiso una base NATO con 112 missili \"Cruise\" a testata nucleare. \nLa citt\u00e0 di Comiso viene a trovarsi improvvisamente al centro di interessi e controversie di politica internazionale, che richiamano in citt\u00e0 molti degli esponenti politici nazionali.\nGiacomo Cagnes, ex sindaco della citt\u00e0 ed esponente di punta del PCI, si pone a guida dei movimenti locali anti-missili, mentre l'amministrazione comunale, capeggiata da Salvatore Catalano, si pone a favore della decisione del governo. Pio La Torre interviene pi\u00f9 volte, allo scopo di dare maggiore impulso al movimento per la pace. \nIl 4 aprile 1982 a Comiso viene organizzata una grande manifestazione, che fa confluire in citt\u00e0 pi\u00f9 di centomila persone provenienti da ogni parte d'Italia, appartenenti a vari movimenti pacifisti. \nNello stesso anno incominciano i lavori di costruzione della Base Nato. Il 5 maggio 1983 giungono i primi 225 militari americani. Nell'estate dell'83 cresce la tensione tra forze dell'ordine e pacifisti, che si erano accampati nei terreni attorno all'aeroporto; decine di manifestanti vengono feriti, altri arrestati. Sono anni di continue manifestazioni e scontri, fino al 1986, quando i campi all'aperto dei pacifisti cominciano a smobilitare. A livello internazionale, l'arrivo di Gorba\u010d\u00ebv inaugura una nuova politica di distensione e di pace tra le due potenze mondiali, che culmina nel 1987, quando viene firmato l'accordo tra Reagan e Gorba\u010d\u00ebv sulla riduzione degli euromissili, con il quale si dichiarava lo smantellamento di tutte le basi europee entro i 10 anni successivi, tra cui anche quella di Comiso.\nNel 1991 l'ultima batteria di \"Cruise\" lascia la citt\u00e0, si chiude cos\u00ec un capitolo importante della storia cittadina.\nI riflettori nazionali tornano a essere puntati su Comiso nel 1999, anno in cui nei locali dell'ex Base Nato vengono accolti, nell'ambito della \"Missione Arcobaleno\" pi\u00f9 di profughi kosovari, sfuggiti allo scoppio di un conflitto armato e pulizia etnica nei loro confronti. In quest'occasione Comiso viene ribattezzata \"Citt\u00e0 della Pace\".\nSimboli.\nNello stemma del Comune di Comiso \u00e8 raffigurata la dea Diana seduta su una brocca rovesciata e posta sulla fonte a lei dedicata, e con sopra la scritta \"Post Casmenarum fata nitida resurgo\" (\"Dopo la distruzione di Casmene splendida rinasco\"), (il motto \u00e8 inserito sul gonfalone nel XV secolo) per sottolineare l'origine della citt\u00e0 di Comiso dall'antica Casmene.\nMonumenti e luoghi d'interesse.\nArchitetture religiose.\nChiesa Santa Maria delle Stelle - Chiesa Madre.\nLa chiesa Madre di Comiso fu edificata nel XV secolo, su un tempio preesistente di impianto chiaramontano, dedicato a Santa Maria del Mulino, per la vicinanza all'antico mulino.\nDopo il disastroso terremoto del 1693 fu distrutta e ricostruita nel 1699 grazie al generoso contributo del conte Baldassarre IV Naselli. Dell'originaria costruzione rimangono i pilastri e il sesto acuto della navata centrale. La cupola, di stile neogotico, fu ultimata nel 1894, mentre il campanile fu completato solo nel 1936 per opera dell'ing. Santoro Secolo.\nAll'interno \u00e8 possibile ammirare: un pregiato soffitto ligneo, opera del messinese Antonio Iberti, detto il Barbalonga; una statua marmorea della Madonna del Carmelo, attribuita alla scuola della famiglia Gagini; l'altare maggiore in marmi policromi e lapislazzuli; il monumento funerario di Baldassarre V Naselli.\nBasilica Maria SS. Annunziata.\nLa chiesa fu ricostruita e ampliata sulla preesistente chiesa di origine bizantina di San Nicola e ultimata nel 1591. A causa del terremoto del 1693 il tempio sub\u00ec danni, ma fu ricostruito in stile neoclassico tra il 1772 e il 1793 su progetto dell'architetto G. B. Cascione Vaccarini, nipote del palermitano G. B. Vaccarini.\nLa cupola, progettata dall'architetto comisano S. Girlando, fu ultimata nel 1885. Posta in cima a una scenografica scalinata, la Chiesa possiede una pianta a croce latina ed \u00e8 divisa in tre navate, con volta a botte sostenuta da 10 grandi archi a tutto sesto.\nL'interno \u00e8 arricchito di opere di notevole importanza, tra cui una statua lignea policroma di S. Nicola che recenti studi hanno datato alla seconda met\u00e0 del XVI secolo, due tele di S. Fiume raffiguranti \"La Risurrezione\" e \"La Nativit\u00e0\", un crocifisso ligneo attribuito a frate Umile da Petralia del XVII secolo; una pregevole tela dell\"'Assunzione di Maria\", firmata \"Narcisus Guidonius\", un monumentale fonte battesimale in marmo e bronzo opera di Mario Rutelli, realizzato nel 1912 e inaugurato il 15 agosto 1913.\nSantuario di San Francesco all'Immacolata.\nSplendido gioiello dell'architettura comisana, questa chiesa fu edificata sotto i Chiaramonte, feudatari di Comiso, nei primi anni del Trecento. La Chiesa, Monumento Nazionale, \u00e8 a una sola navata con copertura a capriate scoperte, presenta un'abside a pianta quadrata, con absidiola a cupola a otto spicchi su pennacchi a favo, e stalattiti a conchiglia di chiara ispirazione arabo-gotica. Nel 1478 fu addossato alla chiesa il convento dei frati minori, che presenta un grazioso chiostro, racchiuso da un sobrio portico di spirito quattrocentesco.\nAll'interno troviamo: il monumento funebre di Baldassarre II, detto il \"Conte Rosso\" (attribuito ad Antonello Gagini), composto da un sarcofago, sul cui coperchio \u00e8 posta una statua del defunto, giacente come immerso in un sonno sereno. Il tutto \u00e8 sormontato da una formella quadrangolare raffigurante la \"Madonna col Bambino\"; il monumento funebre di Baldassare I, posto dietro l'altare maggiore; un portale rinascimentale in pietra locale, proveniente dall'antica chiesa del SS. Cristo; una tela raffigurante la \"Madonna Immacolata\"; una tela raffigurante S. Placido, S. Tecla e S. Donato, opera di ignoto.\nChiesa di S. Biagio.\nI lavori per la costruzione della chiesa del santo patrono incominciarono nel 1500 sulle rovine dell'antichissima chiesa basilide di \"Abraxia\" (III-IV secolo), a sua volta incorporata nelle strutture della chiesa romanica di \"San Biagio il Vecchio\". La chiesa si presentava a tre navate con cupola centrale, che andarono completamente distrutte nel terremoto del 1693.\nNel 1700 fu ricostruita a una sola navata, fu innalzato un piccolo campanile ricoperto di raffinati cotti smaltati e fu collocata all'esterno una statua di pietra locale raffigurante il santo patrono San Biagio.\nLa graziosa facciata, armoniosamente scandita da paraste e nicchie, domina l'imponente scalinata di accesso.\nEx Chiesa del Ges\u00f9 (o di San Filippo Neri).\nLa chiesa fu eretta per volont\u00e0 del comisano servo di Dio padre Pietro Palazzo nel 1616, realizzata per ospitarvi la nascente comunit\u00e0 della congregazione dei padri filippini e fu definitivamente sconsacrata nel 1866 a causa della soppressione degli ordini religiosi. L'edificio conserva una pregevole soffitto ligneo, attribuito a Olivio Sozzi, con una serie di dipinti raffiguranti scene della vita di san Filippo Neri.\nChiesa S. Maria della Grazia (detta \"dei Cappuccini\").\nLa chiesa \u00e8 situata nella parte alta della citt\u00e0, dove anticamente sorgeva il convento dei padri cappuccini, gi\u00e0 sede dell'ospedale \"Regina Margherita\".\nLa data di edificazione \u00e8 indicata nel 1614. Il tempio \u00e8 a una sola navata, di semplice fattura.\nAddossata al tempio esiste una cappella mortuaria, nella quale si conservano le spoglie imbalsamate di frati e borghesi, tra cui in buono stato di conservazione la salma di Gabriele Distabile (detto \"u Caviraruni\"). Nel suo interno si conservano opere di notevole interesse artistico tra cui spicca un raffinato altare ligneo con intarsi.\nChiesa San Giuseppe lo Sperso.\nChiamata dalle persone del posto \"San Giusippuzzu\", \u00e8 antecedente al terremoto del 1693, venne ricostruita nel 1730 (come testimonia un bassorilievo lapideo sulla porta d'ingresso). La chiesa viene nominata nelle varie Sacre Visite Pastorali dal 1847 al 1889, ed \u00e8 stata restaurata nel 1997.\nPagoda della pace.\nQuella di Comiso \u00e8 una delle pochissime pagode realizzate in Europa. Essa \u00e8 stata fortemente voluta dal rev. G. Morishita, venuto a Comiso negli anni ottanta, ed \u00e8 stata inaugurata il 24 maggio 1998. \u00c8 alta 16 metri con un diametro di 15 metri e ha l'aspetto classico dello stupa indiano con la sua forma a cupola rotonda sormontata da un pinnacolo.\nInteramente rivestita di pietra locale, di colore bianco, che le conferisce visibilit\u00e0 a chi dalla citt\u00e0 volge lo sguardo verso la collina di Canicarao.\nArchitetture civili.\nCastello dei Naselli d'Aragona.\nLe prime notizie certe sul castello risalgono al 1330, ma successivamente fu modificato intorno al 1497. Il castello medievale sorse su un edificio sicuramente di epoca classica, lo testimoniano alcuni busti e iscrizioni di epoca romana, che furono inglobati nel nuovo edificio. L'edificio appartenne ai vari signori di Comiso, dai Berlinghieri, alla casata dei Chiaramonte, ai Cabrera, fino ai Naselli che lo acquistarono nel 1453.\nLa parte pi\u00f9 antica del Castello \u00e8 il Battistero dedicato a San Gregorio Magno, con resti di affreschi di epoca medievale e risalente intorno all'anno mille. \nIl castello presenta un torrione rotondo a nord e una torre quadrangolare sul lato est.\nLa parte nord del Castello \u00e8 caratterizzata da un'elegante trifora serliana, che fu aggiunta nel 1728, nella loggetta le pareti sono affrescate con paesaggi e voli di uccelli.\nPalazzo comunale.\nIl palazzo del municipio sorge dove un tempo si trovavano il monastero e la chiesa di San Giuseppe e si affaccia sulla piazza Fonte Diana. Edificato tra il 1872 e il 1887, presenta una facciata di stile neoclassico scandita da finestre con timpani curvilinei e triangolari. Al suo interno una imponente scala in marmo di Carrara progettata dall'architetto Fianchini.\nEx mercato Ittico.\nIl mercato vecchio fu costruito nel 1867 su progetto dell'architetto Fianchini, e fino alla met\u00e0 del Novecento vi si vendeva il pesce e la carne. L'edificio, caratterizzato da eleganti loggiati esterni e interni, \u00e8 abbellito all'interno da una fontana. Oggi ospita il Museo Civico di Storia Naturale e la sede della Fondazione \"G. Bufalino\".\nPalazzo Occhipinti.\nRisalente al 1700. Progettato da Rosario Gagliardi in stile tardo-barocco.\nPalazzo Iacono-Ciarci\u00e0.\nSi presume realizzato dal Gagliardi, si affaccia sulla piazza cittadina con un vasto ballatoio a terrazzo, sotto un elegante portico (i cosiddetti \"archi ri ronna Pippa\").\nPalazzo Trigona di Canicarao.\nCostruito nel 1700, su un nucleo originario del 1400, dall'architetto Rosario Gagliardi. Il palazzo, voluto dalla famiglia Trigona, marchesi del feudo di Canicarao, come sede residenziale e amministrativa, domina l'ampia vallata e la campagna circostante Comiso.\nIl corpo dell'edificio \u00e8 a blocco, con torre centrale merlata, che si eleva al di sopra del portale archivoltato. La residenza del Signore era posta ai piani superiori, mentre nei locali del piano terra vi alloggiavano i servi e i mezzadri. Il tutto si affaccia su una corte interna rettangolare rivestita di basole.\nSiti archeologici.\nTerme romane di Diana.\nSi tratta di terme urbane costruite tra il \"Dianae fons\" e il fiume Ippari. Furono studiate per la prima volta nel 1935 dagli archeologi Biagio Pace ed E. Erias e portate alla luce nel 1989. Alimentate un tempo dalla fonte Diana, hanno origine in epoca romana (secoli II-III d.C.) e furono utilizzate fino al periodo bizantino. Le tre campagne di scavi hanno messo il luce il tepidarium, un grande ninfeo poligonale, un alveus, il calidarium.\n\u00c8 stato inoltre rinvenuto un raffinato pavimento a mosaico costituito da tessere di bianco calcare compatto e tessere nere di basalto raffigurante Nettuno, attorniato da due gruppi di Nereidi cavalcanti dei tritoni.\nCava Porcaro.\nIl sito archeologico di Cava Porcaro comprende alcune grotte ipogeiche con tombe preistoriche, risalenti al periodo eneolitico.\nAree naturali.\nParte del territorio comunale \u00e8 compresa all'interno della Riserva naturale orientata Pino d'Aleppo.\nSociet\u00e0.\nEtnie e minoranze straniere.\nSecondo i dati ISTAT al 01 gennaio 2019 la popolazione straniera residente era di 3090 persone che rappresentano il 10,3 % della popolazione residente. Le nazionalit\u00e0 maggiormente rappresentate in base alla loro percentuale sul totale della popolazione residente sono:\nLingue e dialetti.\nOltre alla lingua ufficiale italiana, a Comiso si parla la lingua siciliana nella sua variante metafonetica sud-orientale. La ricchezza di influenze del siciliano, appartenente alla famiglia delle lingue romanze e classificato nel gruppo meridionale estremo, deriva dalla posizione geografica dell'isola, la cui centralit\u00e0 nel mar Mediterraneo ne ha fatto terra di conquista di numerosi popoli gravitanti nell'area mediterranea.\nTradizioni e folclore.\nLa terza domenica di maggio si svolge la festa di Maria SS. Addolorata, venerata nel Duomo di Santa Maria delle Stelle - Chiesa Madre.\nCultura.\nScuole.\nIstituto Statale d'Arte \"Salvatore Fiume\".\nNacque come scuola d'arte con un Regio Decreto nel 1907 e fin dagli inizi ha svolto un ruolo fondamentale nella valorizzazione del patrimonio artigianale di Comiso, \"citt\u00e0 della pietra\". Molti nomi illustri si sono formati tra i suoi banchi, tra cui spicca l'artista Salvatore Fiume, a cui l'istituto \u00e8 intitolato.\nOggi la scuola \u00e8 divenuta Liceo artistico.\nIstituto d'Istruzione Secondaria Superiore \"Giosu\u00e8 Carducci\".\nNel 1902 nacque a Comiso il liceo classico. Oggi l'istituto presenta quattro sezioni: classica, scientifica, commerciale/turistico e artistica.\nBiblioteche.\nBiblioteca comunale \"F. Stanganelli\".\nLa biblioteca comunale, oggi sita nei locali dell'ex Scuola d'Arte, possiede circa volumi, di cui volumi provenienti in gran parte dal vicino oratorio dei padri filippini e dal convento dei padri cappuccini e risalenti ai secoli XVI-XVIII.\n&lt;br&gt;Venne formalmente istituita nel 1906, ma \u00e8 a partire dal 1918 che, grazie al canonico Flaccavento (detto \"lo Stanganelli\") la biblioteca ebbe il suo impulso decisivo: l'impegno profuso dal religioso fece s\u00ec che vari cittadini donassero all'ente libri e pubblicazioni, andando ad arricchire il gi\u00e0 cospicuo fondo librario.\nBiblioteca \"Gesualdo Bufalino\".\nLa biblioteca \u00e8 situata presso la sede della Fondazione Bufalino, nell'ex mercato ittico, luogo dove lo scrittore trascorreva il suo tempo libero passeggiando e conversando con gli amici. In essa si conservano, oltre ad alcuni manoscritti dello scrittore, tutte le sue opere nelle varie edizioni italiane e straniere, la sua biblioteca privata (un fondo librario di oltre volumi), una piccola emeroteca, un epistolario, una collezione di 600 dischi e cd, una videoteca di 350 videocassette, molte delle quali registrate dallo stesso Bufalino, e un archivio fotografico.\nMusei.\nIl Museo civico di Storia Naturale, istituito nel 1991, ha sede presso l'ex mercato ittico, dove \u00e8 presente la Sezione dei Cetacei e delle Tartarughe marine; invece, presso il primo piano dell'ex Scuola d'arte, \u00e8 fruibile la Sezione Paleontologica e la Sezione Zoologica. Il museo possiede circa reperti fossili di vari invertebrati e vertebrati del quaternario siciliano. Sono inoltre presenti un centinaio di minerali siciliani, oltre a diverse migliaia di conchiglie, di insetti, un'importante collezione di crostacei e pesci del Mediterraneo, vari rettili, uccelli, mammiferi terrestri e marini naturalizzati, nonch\u00e9 diversi preparati osteologici.\nEconomia.\nAgricoltura.\nDall'area comisana proviene una variet\u00e0 di pecora (detta appunto comisana), caratterizzata dal muso rossiccio e da una caratteristica grassa appendice caudale.\nArtigianato.\nSono da ricordare lo \"sfilato\" comisano e la lavorazione della Pietra di Comiso.\nInfrastrutture e trasporti.\nAeroporto.\nNel territorio comunale si trova l'Aeroporto di Comiso, realizzato durante il ventennio fascista e riconvertito da base militare a moderno aeroporto civile \"Vincenzo Magliocco\"; successivamente \u00e8 stato intitolato a Pio La Torre.\nFerrovie.\nIl comune \u00e8 servito dalla stazione omonima posta sulla linea Caltanissetta Xirbi-Gela-Siracusa.\nAmministrazione.\n \n \n \n \n \n \n \n \n \n \n \n \n \nSport.\nHa sede nel comune la societ\u00e0 di calcio ASD Citt\u00e0 di Comiso."}
{"id": "2558513", "revid": "298229", "url": "https://it.wikipedia.org/wiki?curid=2558513", "title": "Rieti Meeting 2009", "text": "Il Rieti Meeting 2009 \u00e8 stata la trentanovesima edizione del meeting reatino, uno degli appuntamenti pi\u00f9 importanti per quanto riguarda l'atletica leggera in Italia, parte del calendario dello IAAF Grand Prix; l'edizione 2009 ha visto al via diversi nomi importanti dell'atletica mondiale soprattutto nelle specialit\u00e0 veloci come i 100 metri piani.\nRisultati maschili.\n800 mt.\n "}
{"id": "2558518", "revid": "15756", "url": "https://it.wikipedia.org/wiki?curid=2558518", "title": "Cucina friulana", "text": "La cucina friulana \u00e8 una cucina regionale italiana che risente fortemente della morfologia della regione che va dal mare ai monti, della diversit\u00e0 delle culture e delle popolazioni che l'hanno abitata, contribuendo in maniera sostanziale ad una differenziazione delle tradizioni culinarie: dal punto di vista economico, i principali distretti alimentari nel secondo decennio del 2000 sono quelli del settore vitivinicolo e quello del Prosciutto di San Daniele.\nStoria.\nUn ceppo funerario di epoca romana di un macellaio di Portogruaro mostra in grande evidenza un prosciutto del tutto simile a un prosciutto di San Daniele.\nA partire dal 1200 viene prodotto il formaggio Montasio, che prende il nome dall'altopiano del Montasio, per opera dei monaci benedettini dell'Abbazia di Moggio. Durante il periodo del Patriarcato di Aquileia, viene per la prima volta codificata una ricetta del frico, dal cuoco Maestro Martino da Como che per un periodo serv\u00ec presso il Patriarca.\nDurante la dominazione della Serenissima nel Friuli vengono introdotti i prodotti provenienti dai traffici dei Veneziani con altri popoli. Si deve al nobile veneziano Pietro Querini e al naufragio del 1431 della sua nave Querina l'introduzione del baccal\u00e0 (stocfis) che aveva il vantaggio di combinare la lunga conservazione del merluzzo con la possibilit\u00e0 di avere del cibo da utilizzare nei frequenti giorni di magro comandati dal Concilio di Trento.\nSempre ai veneziani si deve lo sviluppo della cultura del mais, che era molto pi\u00f9 produttivo di altri cereali, e consentiva quindi di mantenere una certa pace sociale presso le popolazioni dominate: la dominazione veneziana coincide infatti con un periodo storico particolarmente turbolento e segnato da terremoti, alluvioni, pestilenze, invasioni dei Turchi..\nCarlo Goldoni nelle sue opere tratta spesso di pietanze e cibi, evidentemente quella a lui conosciuta dei nobili. I piatti citati nelle sue opere come i risi e bisi, le minestre di verdure, la lingua salmistrata, la luganega e la soppressa, il baccal\u00e0 mantecato, le sarde in saor, le polpette, il bollito (carne lessa), i dolci di carnevale come fritole e crostoli, e naturalmente la polenta, della quale Rosaura da' ad Arlecchino una ricetta in \"La donna di garbo\" del 1743: acqua, farina, si aggiunge del bel burro giallo.\n\u00c8 interessante notare che Carlo Goldoni cita moltissime pietanze tuttora esistenti, ma non cita preparazioni con le patate e con i pomodori. In effetti l'introduzione della coltivazione della patata in Friuli si deve a Antonio Zanon solo nel 1765. In Carnia le patate sono state introdotte dalla Germania e dall'Austria. Questo \u00e8 il motivo per il quale patate in friulano si dice in due modi: \"cartufolas\" in Carnia (da \"Kartoffeln\"), \"patatis\" nel resto del Friuli.\nIl pomodoro ancora al tempo del Goldoni non veniva usato in cucina.\nNel 1719 viene concesso il porto franco a Trieste. Un borgo marinaro che conta ancora all'inizio del Settecento solo 3.000 abitanti, diventa in soli duecento anni una metropoli cosmopolita che arriva a contare 200.000 abitanti all'inizio del Novecento, in particolare immigrati da altre parti dell'Impero Asburgico, che ovviamente importano le loro caratteristiche cucine. Sebbene sempre periferica rispetto al Friuli, la concessione del porto franco a Trieste vede il progressivo impianto nel Carso, grazie ai vantaggi fiscali legati al porto franco, di diversi prosciuttifici e salumifici: in particolare \u00e8 interessante l'introduzione del prosciutto cotto affumicato detto \"Praga\", del quale si \u00e8 perduta memoria nelle terre di origine ma \u00e8 ben presente a Trieste e in Friuli, consumato in inverno, tagliato a mano, caldo, con cren e cetriolini sottaceto.\nNelle campagne friulane uno spaccato della cucina dei contadini nel 1800 viene dato nelle sue opere dalla scrittrice friulana Caterina Percoto, che intitola uno dei suoi racconti \"L'anno della fame\", tout court (dovrebbe trattarsi del 1843). Niente carne n\u00e9 pesce, la dieta dei contadini \u00e8 costituita da polenta e pane fatto con cereali poveri, cavoli come verdura, ai soli lavoranti che necessitano di forza viene data, dai signori (detti \"sorestans\" in friulano, in contrapposizione con i \"sotans\", i sottoposti), la zuppa.\nNel 1765 viene introdotta in Friuli la patata ad opera dell'agronomo Antonio Zanon in campi appartenenti all'illuminato Conte Fabio Asquini (1726-1818) di Fagagna, che per primo si accorse anche delle eccellenti doti del vitigno denominato Picolit, che comincia a commercializzare con metodi del tutto moderni, dal marchio sul tappo alle bottiglie fatte in vetro di Murano, e ottimo successo. Il vitigno viene poi travolto, come moltissimi altri vitigni autoctoni, dalle malattie che si propagano alle viti nell'Ottocento, dalla peronospora allo oidio.\nNel 1843 viene fondato a Pordenone il Pastificio Tomadini. Nel 1846 viene commercializzato per la prima volta l'Amaro di Udine, che rimane popolarissimo per oltre un secolo. Nel 1859 viene fondata la Birra Moretti a Udine. Nel 1862 viene fondato il Prosciuttificio Wolf a Sauris. Nel 1880 viene fondata, per opera del maestro del paese, la prima latteria sociale a Collina di Forni Avoltri, sul modello delle nascenti latterie del vicino Cadore. Nel 1930 le latterie sociali erano pi\u00f9 di 500.\nNel 1906 il circo di Buffalo Bill porta a Udine, introducendolo per la prima volta in Italia, lo zucchero filato. Nel 1959 l'enologo Luigi Veronelli viene in Friuli per conoscere il vino Colli Orientali del Friuli Picolit, e le sue singolari vicende, recuperato dalla famiglia Perusini della Contessa Giuseppina Antonini Perusini nei vitigni delle campagne di Rocca Bernarda di Ipplis di Premariacco. Nel 1961 viene fondato il Consorzio del Prosciutto di San Daniele.\nCaratteristiche.\nCucina prevalentemente di terra, con incursioni nella cucina di mare sulla costa adriatica, e anche qualche peculiarit\u00e0, come ad esempio il boreto alla graisana (zuppa di Grado), una zuppa di pesce senza pomodoro e con prevalenza del rombo, l'assenza del pomodoro e un'abbondanza di pepe di questa ricetta ne datano le origini all'Alto medioevo, precedente all'introduzione in Europa del pomodoro, oltre che suggerire l'importanza dei traffici della vicina Aquileia nell'abbondanza dell'uso del pepe.\nMolti sono gli incroci della cucina friulana con la cucina carnica, alla quale bisogna attribuire i cjarsons, il frico e l'utilizzo delle erbe. Molto importante la polenta di farina di granturco bianca o gialla. Recentemente la polenta viene proposta con farine miste, anche di grano saraceno, e granulosit\u00e0 e densit\u00e0 variabili. La prevalenza della farina di mais nella preparazione della polenta rispetto ad altri cereali \u00e8 dovuta alla maggiore produttivit\u00e0 del mais rispetto agli altri cereali. La stessa parola friulana \"blave\" indicava inizialmente tutte le granaglie, per poi indicare esclusivamente il mais per la prevalenza di questa pianta nell'alimentazione.\nMolto rilevanti i vini friulani, bianchi e rossi, e piuttosto importante e caratteristica la tradizione dei distillati, fra i quali la grappa friulana. I piatti tipici sono il frico, (probabilmente l'etimologia \u00e8 \"fritto\") nelle due versioni con patate e croccante, la brovada e il musetto, i cjarsons, i blecs (maltagliati) e la polenta di granturco, la gubana.\nPrimi piatti.\nFra i primi piatti, in passato, rivestivano grande importanza le minestre e i minestroni, fra i quali le minestre di fagioli, la pasta e fagioli, la jota, che richiedono lunghe cotture e preparazioni, e che venivano realizzati con prodotti dell'orto. Le mutate condizioni di vita stanno invece la fortuna di piatti pi\u00f9 rapidi nella preparazione, in particolare la pasta. Una certa fortuna stanno avendo i risotti, in particolare con le erbe e gli ortaggi del territorio, ad esempio il risotto con lo sclopit, (silene vulgaris) il risotto con gli asparagi ed il risotto con gli urticcions (luppolo) e nella ristorazione anche i pasticci di verdura e gli gnocchi.\nCarne e uova.\nIl \"musetto\" (muset) \u00e8 un insaccato analogo al cotechino, confezionato con le parti del muso del maiale. Di forma cilindrica, dal diametro di 8\u20139\u00a0cm. e lungo da 20, 25\u00a0cm, il peso di un musetto \u00e8 di circa 600 gr. La carne macinata del muso viene arricchita di spezie, cannella, chiodi di garofano e pepe. Viene preparato (bollito) generalmente d'inverno, servito con contorno di polenta, brovada e spinaci o pur\u00e8 di patate.\nLe salse con cui lo si accompagna sono il cren e l'ajvar.\nIl vino con il quale si accompagna \u00e8 il Merlot o il Cabernet.\nSono tipici vari piatti di selvaggina, lepre, coniglio, cinghiale, capriolo, cervo, camoscio, generalmente accompagnati con la polenta. Una certa importanza hanno gli spezzatini e i bolliti. Fra gli altri bolliti, molto apprezzata \u00e8 la lingua salmistrata di bovino. In tempi recenti si sono introdotti piatti della tradizione slava come gulasch e \u0107evap\u010di\u0107i. I piatti a base di pesce invece sono realizzati soprattutto con il pescato proveniente dall'Adriatico non solo nelle zone costiere ma anche nella pianura e collina friulana, a cui si aggiungono le specialit\u00e0 a base di trota allevata nelle zone di San Daniele del Friuli o delle risorgive, e anche i gamberi di fiume.\nLa contessa Giuseppina Perusini Antonini (1874-1975), autrice del libro \"Mangiare e bere friulano\", una sorta di manuale della gastronomia friulana rilevante quanto lo \u00e8 l'\"Artusi\" per la cucina italiana, descrive ben diciannove tipi diversi di ricette di frittate, a segnalarne l'importanza nella dieta dei friulani dello scorso secolo. Vengono citate frittate con le erbe, con i piselli, con la luganega, con la carne, con il ghiozzo, con le verze, con i ciccioli e altre ancora.\nPesce di acqua dolce, pesce di acqua salata, molluschi, crostacei.\nUna delle produzioni leader dell'industria agroalimentare friulana \u00e8 l'allevamento della trota, prodotta per circa il 40% del totale nazionale, nella zona di San Daniele del Friuli e Codroipo in provincia di Udine, nella zona di Fontanafredda in provincia di Pordenone. Per il 70% si tratta di trota salmonata. La produzione \u00e8 destinata in gran parte al mercato interno italiano.\nNelle osterie, soprattutto udinesi, vengono serviti con l'aperitivo stuzzichini di tartine di baccal\u00e0, sarde in saor, masanette (granchi in umido).\nVerdure, ortaggi ed erbe.\nFra le verdure, rinomati sono i radicchi e in primavera in particolare il lidric cul poc, il radicchio con la radice.\nLa brovada \u00e8 costituita da rape inacidite con la vinaccia e poi grattugiate, comunissima in campagna e in ogni famiglia agricola, a causa della semplicit\u00e0 della preparazione. Le rape tagliate si mettono in un tino separate dalla vinaccia, e vengono lasciate fermentare per qualche settimana dopo la fine della vendemmia, fino ad essere pronte tipicamente per l'inizio dell'inverno pi\u00f9 duro. La brovada \u00e8 il tipico accompagnamento del musetto.\nIn Carnia sono pi\u00f9 comuni i crauti.\nUna crescente importanza hanno gli asparagi, e l'utilizzo delle erbe di campo, in particolare lo sclopit, (erba di silene) utilizzato per i risotti, gli gnocchi di patate e le frittate. Anche il risotto di sclopit \u00e8 un piatto tipico diffuso in tutto il Friuli.\nSalse e condimenti.\nFra le salse e i condimenti, importanti sono il kren e l'ajvar, il primo di derivazione austroungarica e il secondo di derivazione slava. Il kren \u00e8 una salsa di rafano utilizzata con i bolliti, dal gi\u00e0 citato musetto, alla lingua salmistrata al prosciutto cotto col pane di derivazione triestina. L'ajvar invece \u00e8 una salsa di peperoni e melanzane e aceto e spezie che si accompagna con i \u0107evap\u010di\u0107i, o i rasnici (spiedini di carne), ma in generale con la carne grigliata.\nFormaggi e derivati.\nIl latte e l'industria casearia hanno un posto di rilievo nell'economia friulana, sia per la produzione casearia dei formaggi sia per quella dei piatti derivati, in particolare il frico. Di rigore anche il formaggio pi\u00f9 diffuso e conosciuto \u00e8 un formaggio di Malga, in quanto il Montasio prende il nome dall'Altopiano del Montasio dove tuttora viene ancora prodotto anche in malga, oltre che nelle grandi unit\u00e0 produttive della pianura. Tuttavia il formaggio di malga \u00e8 un formaggio prodotto in piccole unit\u00e0 produttive poste in tutta la montagna friulana che utilizzano il latte di animali che praticano l'alpeggio. Il fatto che queste unit\u00e0 produttive siano formate da pochi capi comporta che il formaggio assume caratteristiche variabili da malga a malga e da stagione a stagione, caratterizzato comunque da un colore paglierino o anche giallo intenso, fino all'arancione, da occhiatura fine e da pasta salda ma morbida.\nSalumi ed insaccati.\nImportante, anche dal punto di vista economico per la regione, \u00e8 la produzione di salumi ed insaccati, con il noto prosciutto di San Daniele e con la produzione, pi\u00f9 di nicchia ma sempre di alta qualit\u00e0, del prosciutto crudo di Cormons e di Sauris dove si produce anche lo speck\nLa presenza di un'importante e crescente industria dei prosciuttifici fa s\u00ec che sia presente anche una buona produzione di altri salumi e insaccati provenienti dalla lavorazione del maiale, quali il salame, la soppressa, il prosciutto cotto.\nUna annotazione particolare merita il prosciutto cotto detto \"Praga\". Il \"Praga\" \u00e8 un prosciutto cotto lievemente affumicato dalle origini mitteleuropee ma poi l\u00ec dimenticato e rinato invece nella bella Trieste di inizio Novecento, in una versione tagliata a mano, calda, servita nel pane con aggiunta di cren. Dai prosciuttifici e salumifici del Carso (agevolati dalla presenza del porto franco concesso da Maria Teresa d'Asburgo) il Praga si \u00e8 diffuso nei salumifici e prosciuttifici del Friuli, che peraltro trovavano la nuova giovane capitale cosmopolita di inizio Novecento Trieste come un naturale sbocco commerciale.\nVini e bevande.\nLa produzione vitivinicola friulana \u00e8 un settore trainante dell'economia friulana, insieme con quello del Prosciutto di San Daniele. Nel decennio 2000-2010 la produzione ha privilegiato i vini bianchi piuttosto che i rossi o i rosati, destinandone una grande parte all'esportazione. In particolare, circa il 40% dei vigneti produce Prosecco e spumanti, Pinot grigio, Sauvignon, Chardonnay e Friulano, quest'ultimo, in passato vino principale della regione, ancora penalizzato dalle vicende di commercializzazione legate al cambio di nome.\nLe zone principali di produzione sono il Grave Friuli, situato nella pianura attraversata dal Tagliamento, fra le province di Udine e Pordenone, e il Collio, diviso fra la provincia di Udine e quella di Gorizia. I vini bianchi vengono consumati in occasione dell'aperitivo, (nello spritz) insieme con stuzzichini quali polpette, nervetti, baccal\u00e0, masanette (granchi), con il pesce e i formaggi freschi. Vengono abbinati poi agli asparagi, ai risotti con le erbe (sclopit), ai pasticci di radicchio.\nI vini rossi, fra cui i pi\u00f9 comuni sono il Colli Orientali del Friuli Merlot il Refosco e il Cabernet, sono consumati con il frico (Merlot), il Montasio e il latteria stagionato, la jota, i gulasch gli spezzatini i bolliti gli arrosti e la cacciagione. Pi\u00f9 di nicchia sono i vini da meditazione, il Verduzzo Friulano Colli Orientali del Friuli Picolit e Ramandolo e la Ribolla che vengono spesso consumati con i dolci. La Ribolla viene spesso abbinata alle castagne.\nVini bianchi\nVini rossi\nBirre\nAlcolici\nFra le altre bevande, rinomate sono le acque oligominerali naturali della Val Degano e della zona di Clauzetto, il sidro della Carnia e del pordenonese, e i siroppi e i succhi.\nDolci.\nIn tutto il cividalese e nelle Valli del Natisone si produce la gubana, divenuto il dolce tipico regionale. Tipiche della pasticceria cividalese sono le gubanette, gubane con una forma pi\u00f9 piccola, e gli strucchi, fritti o lessi. Verso la zona montana si producono ottimi krapfen (detti bomboloni in altre zone d'Italia), strudel, soprattutto di mele, e crostate. Buona l'offerta del miele. Alcuni dolci sono legati alle festivit\u00e0, in particolare i crostoli nel periodo del carnevale, le favette e vicino alla costa le ossa dei morti per le festivit\u00e0 dei Santi e dei Morti. Frequente in montagna lo strudel di mele, come anche le crostate con i frutti del bosco. La Contessa Giuseppina Perusini Antonini cita nel suo manuale, fra la pasticceria, i biscotti delle dimesse, essendo \"Le Dimesse\" una congregazione di suore che gestivano un Collegio per ragazze a Udine, rinomato per la sua cucina.\nRistoranti stellati.\nIn Friuli sono stati segnalati nel 2012 otto ristoranti con una stella Michelin, di cui due in provincia di Pordenone, due in provincia di Gorizia, e quattro in provincia di Udine.\nSagre.\nLe sagre, o feste popolari, sono una vetrina per i prodotti tipici di una zona.\nFra le sagre pi\u00f9 importanti o pi\u00f9 pittoresche:\n\u2022 Sagre dai Croz (Bueriis, agosto) rane\nLa cucina carnica.\nDella cucina friulana fanno parte le tradizioni della cucina carnica, ovvero della zona montana della Carnia, portate alla ribalta nazionale e internazionale da grandi cuochi, come Gianni Cosetti e Daniele Cortiula. Si tratta ovviamente di una cucina di terra che d\u00e0 largo spazio ai prodotti della montagna, compreso formaggi e latticini e per quanto riguarda la carne, alla selvaggina. Piatto tipico per eccellenza sono i cosiddetti cjarsons, sorta di ravioli di magro ripieni di erbe e spezie conditi con burro fuso e ricotta affumicata (scuete fumade in friulano). I cjarsons hanno un sapore agrodolce, dato dalla presenza nel ripieno di uvetta, a volte cacao, amaretti sbriciolati, cannella.\nGrande spazio ha la polenta, in ogni sua consistenza, fatta di grano saraceno o di granoturco, che accompagna la selvaggina, cervo, cinghiale, capriolo. Il frico, oggi presente in tutto il Friuli, nella versione con le patate \u00e8 un piatto di origine carnica. In Carnia hanno ancora una grande diffusione le minestre di fagioli con l'orzo o con le erbe, i minestroni, gli gnocchi in vario modo, spesso conditi con la ricotta affumicata, i funghi. Un piatto tipicamente carnico \u00e8 il toc (intingolo) in braide, attualmente proposto in forma di polentina quasi liquida accompagnata da una crema di formaggi per adattarsi al gusto mutato. In passato il toc in braide era pi\u00f9 una crema di farina e latte accompagnata sempre da una crema di formaggi. Di origine carnica \u00e8 anche il meno comune toc di vora, ovvero il piatto che veniva dato ai lavoranti (di vora, di vore) durante i lavori agricoli pi\u00f9 impegnativi, ed \u00e8 un toc (intingolo) di farina e latte accompagnato da costa e salsiccia. La zona di Sauris \u00e8 zona di produzione di salumi, in particolare il Prosciutto di Sauris, lievemente affumicato, e lo speck. Trattandosi di una zona di montagna, vi si trovano anche il miele e i frutti di bosco.\nLa cucina della Slavia friulana.\nNella Slavia friulana viene praticata una cucina con influenze slave e mitteleuropee. Tra i piatti tipici si segnalano la \"bizna\" (minestra di brovada, patate e fagioli), gli gnocchi di susine, i \u0107evap\u010di\u0107i, la \"\u0161takanje\" (pur\u00e8 di patate e foglie di rapa rossa condito con lardo soffritto ed aceto), il \"tocio\" furbo con polenta, il frico di patate e formaggio, il gulasch, il cervo ed il cinghiale con la polenta e le varie zuppe con la zucca e con le castagne.\nTra i dolci bisogna menzionare la gubana, tipico prodotto delle Valli del Natisone oggigiorno conosciuto ed apprezzato anche fuori dai confini regionali, lo strudel con le mele, le \"\u0161nite\" (un dolce povero fatto da fette di pane raffermo bagnate nel latte e nell'uovo, fritte nell'olio o strutto e ricoperte di zucchero) e gli strucchi, che possono essere lessi o fritti."}
{"id": "2558521", "revid": "1543377", "url": "https://it.wikipedia.org/wiki?curid=2558521", "title": "Zilog Z80000", "text": "Lo Zilog Z80000 \u00e8 un microprocessore a 32 bit prodotto nel 1986 come evoluzione dello Zilog Z8000 a 16 bit.\n\u00c8 dotato di capacit\u00e0 multiprocessing, di una pipeline dati a 6 livelli e di una memoria cache di 256 byte. Pu\u00f2 indirizzare fino a 4 GB di RAM. \nPu\u00f2 eseguire codice macchina scritto per lo \"Z8000\" ma non \u00e8 compatibile con l'architettura x86 ne con lo standard Z80.\nSono presenti 16 registri ad uso generale di dimensione variabile utilizzati attraverso un \"register file\" a 64 byte.\nIl processore include una unit\u00e0 di gestione della memoria che gestisce anche la protezione della memoria, un sistema importante per il multitasking. Implementa inoltre la memoria virtuale. \nIl processore pu\u00f2 usare tre metodi per accedere alla memoria:\nIl processore \u00e8 progettato per operare assieme ad altri circuiti integrati sviluppati per lo \"Z8000\", come il coprocessore Z8070."}
{"id": "2558524", "revid": "287204", "url": "https://it.wikipedia.org/wiki?curid=2558524", "title": "Stella Artois Championships 1992 - Singolare", "text": "Il singolare del Stella Artois Championships 1992 \u00e8 stato un torneo di tennis facente parte dell'ATP Tour.\nStefan Edberg era il detentore del titolo, ma ha perso in semifinale contro Sh\u016bz\u014d Matsuoka.\nWayne Ferreira ha battuto in finale 6\u20133, 6\u20134 Matsuoka.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2558533", "revid": "119837139", "url": "https://it.wikipedia.org/wiki?curid=2558533", "title": "Regioni della Repubblica Ceca", "text": "Le regioni (o circondari) della Repubblica Ceca (in lingua ceca \"Kraje\", singolare \"Kraj\") costituiscono il primo livello della divisione amministrativa del Paese e sono pari a 13, cui si aggiunge il territorio della capitale (hlavn\u00ed m\u011bsto), Praga.\nDal 1\u00ba gennaio 2001, in conformit\u00e0 alla legge 129/2000 (\"legge sulle Kraj\") che ha riscritto il paragrafo 1/1993 della Costituzione della Repubblica Ceca sulla \"Vy\u0161\u0161\u00ed \u00fazemn\u011b spr\u00e1vn\u00edch celc\u00edch\" (\"unit\u00e0 amministrative territoriali di alto livello\"), il Paese \u00e8 suddiviso in 13 kraj e nel territorio di Praga. La preesistente suddivisione in distretti (\"okresy\", al singolare \"okres\") \u00e8 stata soppressa, pur mantenendo una propria rilevanza nell'organizzazione della pubblica amministrazione."}
{"id": "2558537", "revid": "694494", "url": "https://it.wikipedia.org/wiki?curid=2558537", "title": "Rifugio Juac", "text": "Il rifugio Juac (in ladino \"Utia de Juac\", in tedesco \"Schutzh\u00fctte Juac\" o \"Juac-H\u00fctte\") \u00e8 un rifugio dolomitico che si trova a 1.905\u00a0m s.l.m. sull'Alpe di Juac, all'interno del parco naturale Puez-Odle, nel comune di Selva di Val Gardena.\nCaratteristiche e informazioni.\nIl rifugio offre una camera con 4 posti letto oppure un dormitorio con 16 posti letto, per un totale di 20 posti.\nAccessi.\nIl rifugio \u00e8 raggiungibile:\nTraversate.\nDal rifugio Juac \u00e8 possibile raggiungere:"}
{"id": "2558538", "revid": "598631", "url": "https://it.wikipedia.org/wiki?curid=2558538", "title": "Crescentino di Citt\u00e0 di Castello", "text": "Biografia.\nCrescentino sarebbe nato a Roma nel 276, figlio di Eutimio, un nobile romano convertito al cristianesimo. Fu indirizzato alla carriera militare ed entr\u00f2 nella prestigiosa prima coorte della prima legione, di stanza a Roma per la difesa dell'Imperatore. Questa legione era comandata da San Sebastiano, insieme al quale oper\u00f2 per la propagazione della fede cristiana.\nEsilio.\nLa leggenda riferisce che a causa di un editto dell'imperatore Diocleziano ai soldati romani venne proibito di praticare il cristianesimo e di conseguenza molti soldati cristiani vennero uccisi o costretti all'esilio. Crescentino nel 297 abbandon\u00f2 la capitale insieme ai suoi genitori e si rifugi\u00f2 a Perugia. Perduti i genitori, don\u00f2 parte dei suoi beni ai poveri e lasci\u00f2 Perugia a cavallo recandosi con alcuni compagni nella valle Tiberina. Arrivato a \"Tifernum Tiberinum\", oggi Citt\u00e0 di Castello, allora interamente pagana, si propose di convertirne gli abitanti. La leggenda narra che la campagna intorno alla citt\u00e0 , in localit\u00e0 Pieve de' Saddi, era oppressa da un terribile mostro (un drago) che con il proprio alito pestilenziale procurava malattie agli abitanti e devastava le campagne. Il santo, dopo aver predicato la fede cristiana, uccise il mostro in combattimento a Pieve de' Saddi (dove erano presenti tre presunte costole del drago - probabilmente costole di balena o zanna di mammuth -, una delle quali oggi custodita al museo diocesano di Citt\u00e0 di Castello) e fu accolto come un liberatore dalla popolazione.\nL'imperatore Diocleziano, venuto a conoscenza dei fatti prodigiosi e dell'ascendenza ottenuta da Crescentino sulla popolazione, ordin\u00f2 al prefetto dell'Etruria, Flacco, di chiedere a Crescentino l'abbandono della fede cristiana e il ritorno nella sua legione, sotto pena della morte fra i pi\u00f9 atroci tormenti. Crescentino invece si impegn\u00f2 maggiormente nella predicazione della sua fede e si guadagn\u00f2 nuove conversioni, compiendo diversi miracoli.\nMartirio.\nLa leggenda prosegue con la narrazione del martirio subito dal santo; Flacco fece trascinare Crescentino in un tempio dedicato a Giove, dove il Santo rifiut\u00f2 di obbedire all'ordine di adorare gli Dei pagani. Crescentino venne allora messo al rogo, ma con meraviglia dei suoi carnefici risult\u00f2 immune dalle fiamme, nel mezzo delle quali continuava ad intonare canti di lode a Dio. I soldati allora lo denudarono e, legatigli mani e piedi, con una corda al collo lo trascinarono per le strade cittadine, e infine, gli tagliarono la testa. Il martirio sarebbe avvenuto, secondo la leggenda, il 1\u00ba giugno del 303.\nCulto.\nNella notte alcuni cristiani si sarebbero quindi recati sul luogo del supplizio per dare onorata sepoltura al giovane martire, che venne sepolto nel mezzo di un bosco. Sul luogo della sepoltura del santo sarebbe quindi sorta una piccola chiesa (Pieve de' Saddi). Nello stesso luogo, il successivo 10 giugno sarebbero stati sepolti anche i compagni di Crescentino, che a loro volta avevano subito il martirio tutti insieme. I nomi dei compagni di Crescentino riportati dalla leggenda sono: Grivicciano, Giustino, Fortunato, Benedetto, Orfito, Europio, Esusperanzio e Viviano, tutti venerati dalla Chiesa come martiri.\nBench\u00e9 la data del martirio sia tradizionalmente indicata al 1\u00ba giugno, san Crescentino fu ascritto nel Martirologio Romano del Baronio (come santo locale) alla data dell'8 agosto.\nPatrono di Urbino.\nNel 1068 il vescovo di Urbino Mainardo, poi divenuto beato, desideroso di dare alla chiesa urbinate le reliquie di un santo da venerare come proprio Patrono; chiese a Fulcone, vescovo di \"Tifernum Tiberinum\" (Citt\u00e0 di Castello), il corpo di un martire, visto che quella diocesi ne aveva diversi. Fulcone acconsent\u00ec volentieri; per cui il vescovo Mainardo, accompagnato dal clero, dai nobili e da molti cittadini, part\u00ec da Urbino in pieno inverno, circa la met\u00e0 di dicembre, e superati con fatica i passi appenninici raggiunse la Pieve de' Saddi per ricevere il corpo del martire donato da Fulcone.\nLa reliquia, destinata a ornare la chiesa urbinate, era il corpo di san Crescentino; aperta l'urna, le spoglie del santo furono trasferite in un'altra pi\u00f9 piccola in legno, per facilitarne il trasporto. Ma il vescovo Fulcone non volendo privare la citt\u00e0 di un suo martire si volle riservare la testa (attualmente conservata nella cripta del Duomo di Citt\u00e0 di Castello).\nMentre il vescovo Mainardo, assieme al clero e ai notabili cittadini, si era rimesso in cammino per tornare ad Urbino; il popolo di Tiferno, avendo ormai compreso che gli urbinati si portavano via il corpo del santo, corse ad inseguirli per sottraglielo e riportarlo indietro.\nMa secondo un'antica tradizione, ancora viva tra gl'urbinati e sostenuta da antichi documenti, si dice che una fitta nebbia si alz\u00f2 improvvisamente nel mezzo dell'Appennino, tanto che i tifernati non poterono pi\u00f9 vedere gli urbinati; per cui, perduta la speranza di raggiungerli, se ne tornarono indietro.\nQuando gl'urbinati giunsero col corpo del Santo nella loro citt\u00e0, la sera del 18 dicembre 1068, il vescovo Mainardo pos\u00f2 la cassa che ne conteneva i resti nel luogo poi divenuto piazza Farina.\nIl corpo di San Crescentino fu sepolto in una tomba sotto alla Cattedrale e il vescovo Mainardo avvi\u00f2 subito i lavori di costruzione per il nuovo Duomo, il primo entro le mura cittadine, dedicato a Santa Maria Assunta in Cielo e a San Crescentino.\nSull'antica piazza Farina venne eretta nel 1737 una colonna (di origine romana) sostenuta da un'ara in pietra, provenienti dalla Chiesa dei Santi Apostoli di Roma, sormontate da una statuetta del santo in bronzo, ora conservata nella Galleria Nazionale delle Marche, doni del cardinal Annibale Albani. Nel giugno 2009 una copia della statua \u00e8 stata ricollocata sulla sommit\u00e0 della colonna e il sito in cui \u00e8 situato il piccolo monumento \u00e8 stato intitolato al Santo (Largo San Crescentino)."}
{"id": "2558540", "revid": "767487", "url": "https://it.wikipedia.org/wiki?curid=2558540", "title": "Funeral Party", "text": "Funeral Party (\"Death at a Funeral\") \u00e8 un film del 2007 diretto da Frank Oz.\nTrama.\nUna famiglia inglese si ritrova riunita nella propria casa per il funerale del padre dei fratelli Daniel e Robert: il primo \u00e8 un uomo semplice, sposato con Jane e che vorrebbe sfondare come scrittore con il suo primo romanzo; il secondo, invece, \u00e8 un affermato scrittore single che vive a New York ed \u00e8 tornato alla terra di origine a causa del funerale. Martha, figlia del fratello della vedova, porta il suo fidanzato Simon, per presentarlo a suo padre; trovando il compagno un po' agitato per via dell'imminente incontro coi genitori di lei, decide di dargli del Valium che trova a casa del fratello Troy. La boccetta di Valium per\u00f2 si rivela contenere in realt\u00e0 una droga sintetica preparata da quest'ultimo (studente alla facolt\u00e0 di farmacia), che provoca allucinazioni per diverse ore.\nDurante la cerimonia Simon, sotto l'effetto della droga (che lo ha portato a fare strane cose anche prima della funzione), si alza allarmato perch\u00e9 dice di vedere la bara del morto muoversi, ci sbatte contro e il cadavere cade rovinosamente a terra, quindi, tra lo sgomento generale, il prete si vede costretto a interrompere il funerale. Tra i vari presenti vi \u00e8 anche uno sconosciuto, Peter, un uomo affetto da nanismo, che in privato svela a Daniel di essere stato, negli ultimi mesi, l'amante del padre (che ovviamente non aveva mai parlato di lui in famiglia, per quello nessuno sapeva chi fosse). Irritato per non aver ricevuto niente dal testamento dell'amante, Peter chiede a Daniel di versargli una cifra di 15.000 sterline, altrimenti sveler\u00e0 a tutti l'orientamento sessuale del morto, per mezzo di foto che dimostrano palesemente l'esistenza del loro rapporto.\nNel frattempo Simon si chiude in bagno in preda alle allucinazioni e Martha cerca di convincerlo a uscire; mentre bussa alla porta, Martha viene raggiunta e baciata da un altro invitato, Justin, un suo ex che non si rassegna all'idea di essere stato lasciato e che la stava pedinando dall'inizio della cerimonia. Simon li vede e cos\u00ec si spoglia nudo e sale sul tetto, intenzionato a suicidarsi di fronte a tutti gli invitati. Martha riesce a fermarlo e riportarlo dentro, rivelandogli di aspettare un bambino.\nIntanto Daniel, che nel frattempo ha informato Robert dei fatti, viene raggiunto nello studio da quest'ultimo e da Howard (giovane parente imbranato e ipocondriaco). I tre legano e imbavagliano Peter e tentano di calmarlo, dandogli quello che credono essere Valium, ma che in realt\u00e0 \u00e8 la stessa droga allucinogena assunta da Simon, di cui gli somministrano ben 5 pillole. Mentre \u00e8 sotto la custodia di Troy e Howard, in un momento di loro distrazione, Peter riesce a liberarsi e, mentre sta saltando su un divano, in preda agli effetti della droga, cade e sbatte la testa su un tavolino.\nVedendo che non respira pi\u00f9, i presenti lo credono morto e decidono di nasconderlo nella bara insieme al defunto, cogliendo l'attimo mentre tutti sono in giardino ad assistere alla dichiarazione di Martha a Simon e grazie ad Howard che distrae il prete. Poco dopo, visto che tutto sembra essersi sistemato, la funzione riprende, ma Peter inizia a bussare da dentro la bara; una volta estratto, fa cadere inavvertitamente le foto che riprendono i rapporti sessuali che ebbe con l'amante deceduto proprio ai piedi della vedova Sandra che, sconvolta e inviperita, assale l'amante del marito. Proprio quando il caos sembra aver preso il sopravvento nella funzione, Daniel richiama l'attenzione di tutti alzando la voce e riuscendo, alla fine, a fare non l'elogio funebre noioso e prolisso da lui scritto e che per tutto il film non era riuscito a pronunciare, bens\u00ec uno di getto, proveniente dal pi\u00f9 profondo del suo cuore: ricorda a tutti che suo padre era un uomo meraviglioso, gentile, altruista e corretto, al di l\u00e0 di tutti i suoi difetti e dei suoi vizi, che non possono mancare in un essere umano, e che il mondo sarebbe un posto migliore se tutti fossero altruisti come lo era lui.\nLa sera, quando tutti se ne sono andati, Robert si complimenta con Daniel per il discorso che ha fatto e propone di portare per un po' la loro madre con lui a New York, cosicch\u00e9 Daniel e Jane possano rilassarsi ed acquistare la casa dei loro sogni che da tanto speravano di prendere. La conversazione viene interrotta da Jane, che li informa che lo zio Alfie passer\u00e0 la notte con loro, essendo stato vittima di un attacco di panico mentre era in bagno (in realt\u00e0 l'anziano era lucido e tranquillo e quelle che tutti ritenevano essere allucinazioni erano invece invettive causato dall'aver visto Daniel e Robert che trascinavano l'incosciente Peter nella bara), e dice di avergli dato del Valium per calmarlo, il che, per ovvi motivi, sconvolge i due fratelli. Il film si chiude infatti con lo zio Alfie nudo sul tetto in preda agli effetti della droga.\nLocation.\nGran parte del film \u00e8 stato girato alla Chenies Manor House di Chenies nell'Inghilterra meridionale in sette settimane.\nRemake.\nNel 2010 \u00e8 stato realizzato un rifacimento statunitense del film, intitolato in italiano \"Il funerale \u00e8 servito\". Il film \u00e8 diretto da Neil LaBute ed \u00e8 composto da un cast prevalentemente afroamericano, che comprende Chris Rock, Martin Lawrence, Danny Glover, Regina Hall, Tracy Morgan, Zoe Saldana e Peter Dinklage, che riprende lo stesso ruolo che aveva in \"Funeral Party\", sebbene con un nome diverso."}
{"id": "2558544", "revid": "838137", "url": "https://it.wikipedia.org/wiki?curid=2558544", "title": "Stella Artois Championships 1992 - Doppio", "text": "Il doppio del Stella Artois Championships 1992 \u00e8 stato un torneo di tennis facente parte dell'ATP Tour.\nTodd Woodbridge e Mark Woodforde erano i detentori del titolo, ma hanno perso nei quarti contro Goran Ivani\u0161evi\u0107 e Diego Nargiso.\nJohn Fitzgerald e Anders J\u00e4rryd hanno battuto in finale 6\u20134, 7\u20136 Ivani\u0161evic and Nargiso.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2558545", "revid": "729019", "url": "https://it.wikipedia.org/wiki?curid=2558545", "title": "BA-20", "text": "Il BA-20, abbreviazione della sigla completa Broneavtomobil 20, \u00e8 stato un autoblindo leggero costruito in migliaia di esemplari dall'Unione Sovietica nel corso della seconda met\u00e0 degli anni trenta. Il mezzo fu tra i pi\u00f9 diffusi nell'Armata Rossa ed eccellente anche su terreni difficili, cosa che lo rese molto popolare e base per ulteriori versioni. Fu impiegato intensivamente nella prima parte della seconda guerra mondiale fino a quando l'obsolescenza del progetto ne caus\u00f2 il ritiro dal servizio nei primi mesi del 1942.\nStoria.\nSviluppo.\nA partire dal 1934 la fabbrica GAZ venne incaricata di elaborare un nuovo tipo di autoblindo per sostituire l'obsoleto modello FAI, cercando soprattutto di migliorare la balistica delle corazzature e la mobilit\u00e0 fuoristrada. La squadra tecnica si bas\u00f2 sul telaio dell'automobile leggera GAZ-M1, progettata dagli ingegneri Lipgart e Kriger sulla falsariga della Ford-A importata dagli Stati Uniti; il veicolo proprio in quegli anni cominciava a essere prodotto e le sue potenzialit\u00e0 belliche non erano sfuggite ai sovietici: coadiuvata dall'azienda Viksinskiy, la GAZ disegn\u00f2 uno scafo corazzato da applicare al telaio GAZ-M1, che venne opportunamente irrobustito. Il prototipo ottenuto affront\u00f2 i collaudi alla fine del 1935 e venne accettato sotto la designazione di \"Broneavtomobil 20\" abbreviata in BA-20. Nel corso degli anni trenta vennero ricavate dal BA-20 una versione da comando, una seconda variante migliorata sotto alcuni aspetti e una terza capace di viaggiare su ferrovia.\nProduzione.\nLa produzione di massa inizi\u00f2 nello stesso 1935: presso la GAZ di Novgorod venivano prodotti i telai rinforzati, mentre la Viksinskiy assieme alla Izhorsky Zavod si occupava della fabbricazione degli scafi; il montaggio finale avveniva negli stabilimenti Viksinskiy. Fino al 1938 vennero costruite 2.056 unit\u00e0 del veicolo base (comprese le versioni specializzate) e dal 1938 all'inizio del 1942 furono completati 2.013 esemplari della variante migliorata.\nImpiego operativo.\nIl BA-20 si dimostr\u00f2 un veicolo dalle eccellenti prestazioni fuoristrada e ben capace di gestire terreni paludosi o acquitrinosi: negli anni trenta rappresent\u00f2 l'autoblindo pi\u00f9 diffuso e conosciuto nei ranghi dell'Armata Rossa. Il battesimo del fuoco del BA-20 avvenne durante la battaglia di Khalkhin Gol combattuta nella tarda estate del 1939 contro l'esercito imperiale giapponese, che venne alla fine respinto. Quasi in contemporanea altri esemplari presero parte all'invasione della Polonia orientale, lanciata in accordo con la Germania nazista nell'ottica della spartizione delle sfere d'influenza in Europa. Il 30 novembre 1939 ebbe inizio la guerra d'inverno, scatenata dall'URSS contro la Finlandia per risolvere con la forza complesse questioni di confine: alcune BA-20 furono catturate e diverse vennero distrutte dai finnici che sfruttarono la particolare morfologia del loro territorio. L'autoblindo compose buona parte della forza corazzata che lo Stavka dispose in Ucraina occidentale e nei Paesi baltici, annessi nell'estate 1940. Nel giugno 1941 la Germania con alcuni Stati suoi alleati lanci\u00f2 l'Operazione Barbarossa con l'obiettivo finale di smantellare l'Unione Sovietica; i feroci combattimenti e la \"Blitzkrieg\" provocarono la perdita di numerosi BA-20 oppure la loro cattura, destino cui non sfuggirono le aliquote di veicoli che dall'Estremo Oriente russo vennero ridislocati sul fronte orientale tra giugno 1941 e i primi mesi del 1942.\nPer gli anni quaranta il progetto dell'autoblindo era ormai obsoleto e perci\u00f2 nel 1942 fu sostituito dal BA-64.\nCaratteristiche.\nIl BA-20 era un autoblindo studiato per la ricognizione e l'esplorazione: quindi dotazione offensiva e protezioni furono ridotte al minimo indispensabile, visto che non avrebbe dovuto sostenere scontri a fuoco contro mezzi blindati. Lo scafo e la bassa sovrastruttura posteriore presentavano una corazzatura spessa soltanto 6\u00a0mm su fronte e fianchi, 4\u00a0mm sul retro; il lato anteriore della torretta cilindrica era nuovamente da 6\u00a0mm. Essa era equipaggiata con una mitragliatrice leggera Degtjar\u00ebv da 7,62\u00a0mm, dedicata al contrasto della fanteria e servita da una scorta di 1.320 cartucce circa. Il corpo corazzato e la torretta erano stati collegati al telaio GAZ-M1 il cui assale posteriore e il differenziale associato erano stati rafforzati; stesso intervento era stato operato alle sospensioni a balestra, una per ciascuna delle quattro ruote con pneumatici del tipo \"GK\" non gonfiati ad aria compressa, bens\u00ec riempiti di materiale gommoso. In questo modo la mobilit\u00e0 dell'autoblindo non risentiva di proiettili che colpivano le ruote. La trazione era demandata alle due ruote posteriori.\nNella sezione anteriore dello scafo si trovava l'apparato motore, un GAZ M1 a quattro cilindri erogante 50\u00a0hp a 2.800 giri al minuto e dotato di sistema di raffreddamento ad aria. L'equipaggio consisteva di due soli uomini: il pilota, che sedeva nello scafo a sinistra, e il comandante in torretta, che poteva usufruire di due feritoie laterali e una posteriore; per l'autodifesa disponevano di una cassa contenente quindici granate F1 oppure di dodici mine caricate a gas. In caso di necessit\u00e0 di rapido abbandono del veicolo, per la prima volta sugli autoblindo sovietici venne installato un portello nel pavimento dello scafo, la cui luce libera (distanza dal terreno) misurava per\u00f2 meno di 13\u00a0cm.\nIl BA-20 era un mezzo piuttosto compatto: lungo poco pi\u00f9 di 4 metri e alto 2,30 metri, pesava in ordine combattimento 2,34 tonnellate e sviluppava una pressione al suolo di 0,18\u00a0kg/cm2. Su strada asfaltata era capace di raggiungere una velocit\u00e0 massima di 90\u00a0km/h e godeva di un'autonomia di 350 chilometri a media velocit\u00e0; fuoristrada il raggio d'azione calava a 270 chilometri. La pendenza gestibile arrivava a 15\u00b0, il guado transitabile 0,50 metri e la trincea superabile a 0,40 metri.\nVarianti.\nBA-20U.\nVeicolo da comando equipaggiato con una peculiare antenna a ringhiera, fissata alla sovrastruttura tra torretta e scafo; oltre al comandante e al pilota sul mezzo prendeva posto anche un operatore radio. Alcuni esemplari di tarda produzione furono dotati di una meno ingombrante antenna a stilo. La radio installata era una 71-TK-1.\nBA-20M.\nNel 1938 la squadra tecnica della Viksinskij (Viksinskij OKB) propose una seconda versione del BA-20 che fu prodotta dal 1938 ai primi del 1942. La torretta venne sostituita con un modello pi\u00f9 largo a forma conica, la radio 71-TK-3 divenne una dotazione standard (quindi l'equipaggio ebbe sempre un terzo membro marconista), la capienza del serbatoio fu aumentata a 90 litri. La corazzatura venne in parte rivista: era spessa 6\u00a0mm per fronte e lati sia dello scafo che della torretta, 5\u00a0mm per il retro dello scafo, 5-3\u00a0mm per cielo e fondo. Pesante 2,32 tonnellate in ordine di combattimento, il nuovo BA-20M era lungo 4,31 metri, alto 2,13 metri e pi\u00f9 stretto del mezzo originale con 1,74 metri; era in grado di raggiungere i 70\u00a0km/h su strada asfaltata e un'autonomia di 350 chilometri. Da notare che i primi veicoli continuarono ad avere l'antenna a ringhiera, poi rimpiazzata da una a stilo montata a sinistra del comparto guida oppure sulla copertura del motore.\nAltri cambiamenti apportati riguardarono l'aumento della luce libera a 24\u00a0cm circa e l'adozione di ruote pneumatiche al posto di quelle piene. Questa fonte afferma inoltre che lo scafo frontale ebbe una corazzatura spessa 10\u00a0mm.\nBA-20ZhD.\nRicavata dal BA-20 originale, questa versione poteva sostituire le ruote da strada con quelle di tipo ferroviario e viaggiare cos\u00ec su rotaie. In caso di necessit\u00e0 era possibile collegare un singolo veicolo a un treno, che lo avrebbe trainato.\nAltri utilizzatori.\nI tedeschi catturarono un numero non noto di BA-20 nelle diverse versioni, ridenominandole tutte \"Panzersp\u00e4hwagen BA-20 (r)\" e adoperandole in funzione antipartigiana; le BA-20ZhD, in particolare, vennero proficuamente riutilizzate per scortare i treni carichi di rifornimenti.\nLa Finlandia si impossess\u00f2 di alcuni BA-20 e BA-20M che utilizz\u00f2 in compiti di collegamento, come mezzi di comando oppure centri radio. Entrambi i modelli erano conosciuti nell'esercito finlandese come \"BAB B\" e ricevettero la designazione \"Ps 5\". Vennero schierati in linea nel corso della guerra di continuazione."}
{"id": "2558547", "revid": "1599710", "url": "https://it.wikipedia.org/wiki?curid=2558547", "title": "50\u00ba Stormo", "text": "Il 50\u00ba Stormo \"Giorgio Graffer\" \u00e8 stato uno stormo da interdizione dell'Aeronautica Militare italiana, costituito a Ciampino Sud (Roma) il 1 giugno 1936.\nFino al 13 settembre 2016 aveva sede sull'aerobase di Piacenza-San Damiano (PC), ma in seguito al trasferimento del 155\u00ba Gruppo ETS \"Pantere nere\" (Electronic Warfare Tactical Suppression) dotato di velivoli Tornado ECR presso il 6\u00ba Stormo di Ghedi, \u00e8 stato soppresso.\nStoria.\nRegia Aeronautica.\nIl 50\u00ba Stormo al momento della sua costituzione, 1 giugno 1936, era formato dal 12\u00ba Gruppo (Squadriglie 159\u00aa, 160\u00aa e il 165\u00aa) e dal 16\u00ba Gruppo (ex XVI Gruppo) (Squadriglie 167\u00aa, 178\u00aa e 169\u00aa) e il 1\u00ba luglio successivo entr\u00f2 a far parte della 5\u00aa Brigata Aerea d'Assalto formata dal 50\u00ba Stormo e dal 5\u00ba Stormo \"Giuseppe Cenni\". Lo Stormo l'8 ottobre 1938 venne trasferito a Treviso. In quel periodo gli aerei in dotazione erano: Ba.64, Ba.65, Caproni A.P.1 ed Ro.41.\nIl 15 luglio 1939 il reparto venne trasferito di base all'Aeroporto di Berca (presso Bengasi), alle dipendenze del Comando Aeronautica della Libia. Successivamente, nel giugno 1940 la 165\u00aa e la 169\u00aa passano in posizione quadro.\nSeconda guerra mondiale.\nAl 10 giugno 1940 lo Stormo era a Sorman al comando del colonnello Pietro Molino con il XII Gruppo del maggiore Bruno Cudugnello formato dalla 159\u00aa e 160\u00aa Squadriglia con 12 Caproni Ca.310bis ognuna ed il XVI Gruppo del maggiore Spartaco Sella con la 167\u00aa Squadriglia su 6 BA 65 e la 168\u00aa Squadriglia su 5 BA 65.\nMentre la 159\u00aa Squadriglia viene spostata all'aeroporto di Tobruk da dove effettua la sua prima azione bellica contro mezzi corazzati nemici. Alla fine di giugno del 1940 lo Stormo viene completamente schierato sul fronte egiziano con il Comando e il 12\u00ba Gruppo a Tobruk sui Breda Ba.65 ed il 16\u00ba Gruppo ad el-Adem sui Caproni Ca.310bis. Da luglio a settembre 1940 i due Gruppi si riuniscono a Tobruk e ai velivoli in dotazione si aggiunge il CR.32. In questo periodo lo Stormo effettu\u00f2 missioni di protezione e vigilanza, distinguendosi soprattutto contro le forze corazzate nemiche cooperando con le forze di terra, contribuendo validamente all'offensiva che port\u00f2 alla conquista di Sidi el Barrani. Nel mese di agosto il colonnello Molino fu sostituito al comando dello stormo del tenente colonnello pilota Alberto Moresco. Tra il novembre e il dicembre 1940, spesso dislocati su basi diverse, il 12\u00ba e il 16\u00ba Gruppo operarono intensamente finch\u00e9, alla fine di dicembre, il 16\u00ba Gruppo dopo aver ceduto i suoi velivoli al 12\u00ba Gruppo fece rientro in Italia e il 1\u00ba dicembre la bandiera del 50\u00ba Stormo decorata della Medaglia d'argento al valor militare. Il 15 gennaio 1941 la 169\u00aa Squadriglia viene reintegrata nel 16\u00ba Gruppo, il quale viene dotato di velivoli da caccia lasciando il 50\u00ba Stormo per passare a far parte del 54\u00ba Stormo. Il 15 febbraio dello stesso anno il 12\u00ba Gruppo rimpatria diventando autonomo alle dipendenze della 14\u00aa Brigata \"Rex\", contemporaneamente il 50\u00ba Stormo passa in posizione \"quadro\" per essere sciolto il 20 maggio 1941 e successivamente ricostituito il 20 maggio 1942 ad Aviano avendo alle sue dipendenze il 159\u00ba Gruppo (Squadriglie 389\u00aa, 390\u00aa e 391\u00aa) ed il 158\u00ba Gruppo (Squadriglie 236\u00aa, 387\u00aa e 388\u00aa) che, gi\u00e0 autonomo, si trovava a Sorman, nella regione della Tripolitania, con entrambi i Gruppi sono dotati di velivoli CR.42 nella versione d'assalto.\nNel maggio 1942 lo Stormo, al comando del colonnello Ferruccio Vosilla, si trasferisce a Derna, dove viene raggiunto dai due Gruppi ad esso assegnati. Nella seconda met\u00e0 dell'anno lo Stormo svolge un'intensa attivit\u00e0 di bombardamento e mitragliamento a bassa quota contro postazioni nemiche mobili e fisse e il reparto viene pi\u00f9 volte citato nel bollettino di guerra con numerosi encomi ai suoi piloti, che si prodigano in prima linea nei combattimenti a Bir Hakeim, Tobruk (Libia), Marsa Matruh, El Alamein. Il 7 dicembre 1942 il Comando di Stormo ed il 158\u00ba Gruppo rimpatriano e vengono dislocati a Bresso in Lombardia e nel gennaio 1943 anche il 159\u00ba Gruppo si riunisce allo Stormo. In questo periodo tutto il reparto viene dotato di velivoli G.50 e Macchi M.C.202. Nel febbraio 1943 lo Stormo viene trasferito ad Osoppo ed inquadrato nel Comando Caccia \"Aquila\" della 2\u00aa Squadra Aerea (2\u00aa Squadra aerea). Nel giugno di quell'anno, dopo aver svolto attivit\u00e0 addestrativa con i nuovi aerei G.50, il 159\u00ba Gruppo viene trasferito a Pistoia e quindi a Crotone, dove viene impiegato per contrastare lo sbarco in Sicilia, perdendo durante i combattimenti 7 dei 35 velivoli G.50 in dotazione, con i restanti 28 velivoli distrutti in un bombardamento al suolo il 13 luglio 1943. Il 19 giugno 1943 il 159\u00ba Gruppo rientra ad Osoppo e, una settimana dopo, tutto lo Stormo (compresi il Gruppo Autonomo Tuffatori ed il 103\u00ba Gruppo) viene trasferito al Campo della Promessa di Lonate Pozzolo, iniziando l'addestramento su velivoli RE.2002. In seguito agli avvenimenti dell'8 settembre il 50\u00ba Stormo il 12 settembre 1943 viene sciolto quando era con il 158\u00ba Gruppo d\u00b4Assalto con la 236\u00aa (3 G.50), 387\u00aa (2 G 50) e 388\u00aa Squadriglia (2 G 50) ed il 159\u00ba Gruppo d\u00b4Assalto con la 389\u00aa (1 G 50), 390\u00aa (2 Re.2002) e 391\u00aa Squadriglia (2 RE 2002).\nIl 1\u00ba aprile 1967 il 50\u00ba Stormo Caccia Bombardieri viene ricostituito all'Aeroporto di Piacenza-San Damiano e alle sue dipendenze vi \u00e8 il 155\u00ba Gruppo Caccia Bombardieri (Squadriglie 361\u00aa, 364\u00aa, 365\u00aa e 378\u00aa), gi\u00e0 presente sulla base dal 1\u00ba ottobre 1963 dotato di velivoli F-84F, progressivamente sostituiti tra il 1967 e il 1973 dai moderni e pi\u00f9 veloci F-104S \"Starfighter\". Il 12 ottobre 1973 il 50\u00ba Stormo viene sciolto e sulla base viene costituito il Comando Aeroporto di Piacenza, mentre il 155\u00ba Gruppo viene assegnato al 51\u00ba Stormo \"Ferruccio Serafini\" di Istrana.\nIl 1\u00ba novembre 1988 il 50\u00ba Stormo viene riattivato e il 23 luglio 1990 allo Stormo viene riassegnato il 155\u00ba Gruppo CBOC, dotato di velivoli multiruolo \"Tornado\" proveniente dal 6\u00ba Stormo di Ghedi. Nel gennaio 1991 il 50\u00ba Stormo, unitamente ad altri reparti dell'Aeronautica Militare, fornisce uomini e mezzi al Reparto Volo Autonomo, costituito sulla base di Al Dhafra (32 km a sud di Abu Dhabi) negli Emirati Arabi Uniti per l'Operazione Locusta per operare nell'ambito di una forza multinazionale, per l'applicazione delle risoluzione dell'ONU in seguito all'invasione irachena del Kuwait. Dal 17 gennaio al 27 febbraio 1991 velivoli e personale del 155\u00ba Gruppo sono impiegati nell'operazione \"Desert Storm\" per la liberazione del Kuwait effettuando nei 42 giorni di guerra 91 sortite contro obiettivi militari in Kuwait ed in Iraq e in una di queste, nella notte tra il 17 e il 18, un Tornado con un equipaggio del 155\u00ba Gruppo venne abbattuto e il Maggiore Gianmarco Bellini e il Capitano Maurizio Cocciolone, rispettivamente pilota e navigatore dall'aereo abbattuto, vennero fatti prigionieri e rilasciati al termine della guerra.\nIl 10 ottobre 1991 viene consegnata la Bandiera di Guerra al 50\u00ba Stormo, alla presenza del Presidente della Repubblica Francesco Cossiga.\nA partire dal 1992 si comincia a parlare di guerra elettronica e nel corso del 1993 iniziano ad arrivare i primi Tornado SEAD (SEAD- Suppression Enemy Air Defence), cio\u00e8 dei Tornado IDS (\"Interdictor/Strike\") ottimizzati per essere armati di missili antiradar HARM.\nTra il 1993 e il 1995 i velivoli del reparto partecipano all'operazione Sharp Guard e il 24 febbraio 1995 la designazione del 155\u00ba Gruppo passa da CBOC (Caccia Bombardieri Ognitempo Convenzionali) a ETS.\nNegli anni a seguire lo Stormo \u00e8 stato impiegato in varie operazioni nella ex Jugoslavia, partecipando oltre che all'operazione Sharp Guard, successivamente tra il 1996 e il 1999 alla Operazione Joint Guardian, Joint Forge, Decisive Endeavour e Allied Force, dopo che il 28 febbraio 1998 era stato preso in consegna il primo esemplare di Tornado ECR.\nTra il 24 marzo e il 17 giugno 1999 nel corso della Guerra del Kosovo i Tornado ECR (Electronic Combat Reconnaissance) del 155\u00ba Gruppo compiono 176 missioni sganciando 115 missili HARM (High speed Anti Radiation Missile), contro le postazioni radar serbe e in tale circostanza i piloti del 155\u00ba Gruppo sono stati i primi ad usare gli NVG (Night Vision Goggles: occhiali da visione notturna) nell'Aeronautica Militare.\nIl 25 aprile 2002 alle ore 08:26 dal Cosmodromo di Bajkonur in Kazakistan l'astronauta italiano Roberto Vittori, che era stato un pilota di Tornado del 155\u00ba Gruppo \u00e8 partito alla volta della Stazione Spaziale Internazionale, raggiungendola il 27 aprile per una missione durata fino al 5 maggio.\nIn occasione della crisi libica e alla risoluzione 1973 del Consiglio di sicurezza delle Nazioni Unite che nel marzo del 2011 ha istituito una no-fly zone sulla Libia per tutelare l'incolumit\u00e0 della popolazione civile dai combattimenti tra le forze lealiste a Mu\u02bfammar Gheddafi e le forze ribelli del Consiglio nazionale di transizione, i velivoli del 155\u00ba Gruppo prendono parte all'intervento militare nell'ambito della partecipazione italiana all'Operazione Unified Protector.\nIl 14 settembre si ha la soppressione del Reparto con il conseguente trasferimento, sia dei Tornado IDS, sia degli ECR al 6\u00ba Stormo di Ghedi, rendendo cos\u00ec la base bresciana l'unica dotata di tali velivoli."}
{"id": "2558548", "revid": "1310927", "url": "https://it.wikipedia.org/wiki?curid=2558548", "title": "Stadio Bloomfield", "text": "Lo stadio Bloomfield (ebr.: \u05d0\u05e6\u05d8\u05d3\u05d9\u05d5\u05df \u05d1\u05dc\u05d5\u05de\u05e4\u05d9\u05dc\u05d3, \"Itztadion Bloomfield\") \u00e8 uno stadio di calcio di Tel Aviv, in Israele.\n\u00c8 intitolato ai fratelli Bernard M. Bloomfield e Louis M. Bloomfield, ebrei canadesi, filantropi dello sport nello Stato d'Israele.\nStoria.\nLo stadio Bloomfield fu edificato in luogo del vecchio stadio \"Basa\", all'epoca impianto casalingo dell'Hapoel Tel Aviv, grazie ai finanziamenti della \"Canadian Association of Labour Israel\", ente creato dai citati fratelli Bloomfield e collegato all'organizzazione operaia sionista Histadrut.\nLo stadio fu inaugurato ufficialmente il 13 dicembre 1962 con un'amichevole tra l'Hapoel Tel Aviv e il club olandese dello Sportclub Enschede, anche se l'Hapoel Tel Aviv ne faceva gi\u00e0 uso, per il campionato in corso, sin dalla prima partita casalinga contro lo Shimshon Tel Aviv, disputata il precedente 13 ottobre.\nUtilizzo.\nPer anni teatro casalingo delle partite principalmente dell'Hapoel Tel Aviv, lo stadio Bloomfield ospita, dal 2000, anche le gare interne del Maccabi Tel Aviv e, dal 2004, quelle del Bnei Yehuda.\nNei decenni passati fu utilizzato anche dal menzionato Shimshon Tel Aviv e da altri due club, oggi scomparsi: il Beitar Tel Aviv e il Maccabi Giaffa. Inoltre, dal 1986 al 1988, fu utilizzato anche dal Beitar Gerusalemme.\nNel 2010, grazie alla sua capienza di 15.700 posti, lo stadio Bloomfield \u00e8 stato inserito dall'UEFA nella categoria 4 degli stadi, cosa che ha permesso alle compagini di casa di poter ivi disputare i confronti delle coppe calcistiche europee.\nNel 2013 l'impianto ha ospitato tre incontri del primo turno del campionato europeo di calcio Under-21 2013.\nDal 2016 al 2019 la struttura \u00e8 stata sottoposta ad un rilevante intervento di ristrutturazione finalizzato ad aumentarne la capienza a 29.400 posti.\nNel 2021 ha ospitato la gara di Supercoppa di Francia vinta dal contro il ."}
{"id": "2558552", "revid": "126257", "url": "https://it.wikipedia.org/wiki?curid=2558552", "title": "Vanderbilt Cup", "text": ""}
{"id": "2558556", "revid": "2075278", "url": "https://it.wikipedia.org/wiki?curid=2558556", "title": "Bennet (azienda)", "text": "Bennet \u00e8 un'azienda italiana nata nel 1964 a Como operante nel mercato degli ipermercati e dei centri commerciali.\nStoria.\nL'azienda fu fondata dai fratelli Ratti, Enzo e Sergio, commercianti titolari di un negozio di alimentari nel centro di Como che progressivamente allarg\u00f2 sul modello degli \"store\" americani.\nNel 1964 viene rilevato un grande magazzino con supermercato a Legnano (MI) che diventer\u00e0 il primo negozio a marchio Bennet. Successivamente inizia ad espandersi in gran parte della regione Lombardia con maggior concentrazione nella Provincia di Como con le insegne \"Bennet market\", \"iper Bennet\" e \"Roll Market\".\nLa sua espansione \u00e8 proseguita verso il Piemonte (1984), l'Emilia-Romagna (1997), il Veneto (2002), il Friuli Venezia Giulia (2003) e la Liguria (2004).\nHa sede legale a Montano Lucino in provincia di Como, in via Enzo Ratti (strada che il comune di Montano Lucino ha dedicato al fondatore del gruppo, deceduto nel 1998).\nNel 2019 annuncia l'entrata nel consorzio V\u00e9G\u00e9 e alla fine dell'anno acquisisce il centro commerciale \u201cLa Girandola\u201d di Bagnolo Cremasco insieme all\u2019annesso ipermercato.\nNel 2020 in seguito alla vendita delle attivit\u00e0 italiane di Auchan a Conad, rileva da quest'ultima i negozi di Antegnate, Cesano Boscone, Codogno, Concesio, Mazzano, Milano-viale Monza, Milano-viale Corsica, Nerviano e Monza.\nPunti vendita.\nBennet \u00e9 presente in Italia con 74 punti vendita e 52 centri commerciali di propriet\u00e0.\nQuesto \u00e8 il dettaglio della presenza di Bennet:\nVertenze.\nNel 2006 il Giudice del lavoro del Tribunale di Como, Beniamino Fargnoli ha accolto un ricorso presentato dalla Filcams CGIL di Como per comportamento antisindacale nei confronti della catena di supermercati Bennet. Il giudice ha riconosciuto la violazione dell'articolo 9 della Legge 125 del 1991."}
{"id": "2558557", "revid": "767487", "url": "https://it.wikipedia.org/wiki?curid=2558557", "title": "Enzo Romano", "text": "Carriera.\nFu portiere della squadra del Padova alla quale arriv\u00f2 nel 1945 dopo aver giocato nel Treviso. Fu titolare fino alla fine della stagione 1952-1953.\nNel periodo della sua militanza, durante il quale la squadra fu allenata da Nereo Rocco e raggiunse la serie A, collezion\u00f2 un totale di 152 presenze con la maglia del Padova."}
{"id": "2558558", "revid": "1543377", "url": "https://it.wikipedia.org/wiki?curid=2558558", "title": "Base generale Bernardo O'Higgins", "text": "La base Generale Bernardo O'Higgins \u00e8 una stazione di ricerca del Cile posta in Antartide, circa 30\u00a0km a sud del punto pi\u00f9 settentrionale della penisola Antartica.\nPrende il nome da Bernardo O'Higgins, considerato il \"padre della patria\" del Cile.\nFu inaugurata il 18 febbraio 1948 dal presidente del Cile Gabriel Gonz\u00e1lez Videla ed \u00e8 una delle basi permanenti antartiche di pi\u00f9 vecchia istituzione. \u00c8 una base permanente gestita dall'esercito cileno, con un personale di circa 45 persone in estate e circa 18 in inverno. Pu\u00f2 ospitare fino a 60 persone.\nNel 1991 l'agenzia spaziale tedesca DLR vi ha installato la \"German Antarctic Receiving Station\" (GARS), usata per raccogliere dati di sensori posizionati in antartide da reinviare ai satelliti, che altrimenti andrebbero persi."}
{"id": "2558561", "revid": "123812277", "url": "https://it.wikipedia.org/wiki?curid=2558561", "title": "Candace Pert", "text": "Biografia.\nNel 1974 ha ottenuto il dottorato in Farmacologia dell'Universit\u00e0 Johns Hopkins di Medicina, dove lavor\u00f2 nel laboratorio diretto dal dottor Solomon Snyder. Precedentemente si era laureata con lode in Biologia nel 1970, presso il \"Bryn Mawr College\" della Pennsylvania. La Pert ha condotto il suo post-dottorato con una \"fellowship\" tra il Johns Hopkins e iNational Institutes of Health (NIH) tra il 1974-1975. In seguito ha lavorato presso il \"National Institute of Mental Health\" (NIMH) dal 1975 al 1987. \u00c8 coautrice di circa 187 pubblicazioni su riviste scientifiche internazionali dal 1973 ad oggi. \u00c8 autrice del libro \"Molecole di Emozioni\". \u00c8 apparsa come esperta nella produzione video PBS di Bill Moyers \"Healing and Mind\" nel 1993, e nel film \"What the #$*! Do We Know!?\" alla fine del 2004.\nDopo il 1975 la Pert ha occupato varie posizioni nell'ambito del NIMH, e fino al 1987 \u00e8 stata Responsabile della sezione di Biochimica Cerebrale della branca di Neuroscienze Cliniche del NIMH. In seguito ha fondato e diretto un laboratorio privato di biotecnologie, Integra. La dottoressa Pert \u00e8 stata Professore di Ricerca nel Dipartimento di Fisiologia e Biofisica all'Universit\u00e0 di Medicina di Georgetown, Washington DC. Ha lavorato per la RAPID Pharmaceuticals fino alla morte, avvenuta nel 2013 all'et\u00e0 di 67 anni per arresto cardiocircolatorio.\nAttivit\u00e0 di ricerca.\nLa Pert \u00e8 stata una farmacologa di fama internazionale, e la maggior parte dei suoi lavori verte sui peptidi ed i loro recettori, e sul ruolo dei neuropeptidi nel funzionamento del sistema immunitario. Il suo primo lavoro di ricerca riguard\u00f2 la scoperta dei recettori degli oppiacei e la loro azione. Ha tenuto conferenze in tutto il mondo su questo tema e su altri argomenti, incluse le sue teorie sulle emozioni e sulla comunicazione corpo/cervello. Il suo famoso libro \"Molecole di Emozioni: perch\u00e9 sentiamo quel che sentiamo?\" (1997) tratta proprio delle sue ricerche e teorie.\nDeteneva numerosi brevetti su peptidi modificati per il trattamento di psoriasi, malattia di Alzheimer, sindrome da affaticamento cronico, ictus e traumi cranici. Uno di questi peptidi, il \"Peptide T\", \u00e8 stato preso in considerazione per la terapia dell'AIDS e del neuroAIDS. I NIH hanno condotto uno studio contro placebo su oltre 200 pazienti, focalizzandosi sul miglioramento neurocognitivo, tra il 1990 ed il 1995. I risultati dimostrarono che il Peptide T non differisce significativamente dal placebo sulla funzione cerebrale (che era il primo end point dello studio), ma si associa a miglioramento della performance (memoria e apprendimento) nel sottogruppo di pazienti con lo stato cognitivo peggiore.\nUn'analisi sull'effetto antivirale sullo studio dei NIH ha dimostrato una carica virale periferica (plasma e siero) significativamente ridotta nel gruppo trattato con peptide T. Uno studio su 11 pazienti sull'effetto del peptide T sulla carica virale cellulare dimostr\u00f2 una riduzione dell'infezione del reservoir fornito dai monociti infetti, fino all'impossibilit\u00e0 di rilevazione nella maggior parte dei pazienti. L'eliminazione dei reservoir virali \u00e8 un importante obiettivo della terapia."}
{"id": "2558563", "revid": "1226", "url": "https://it.wikipedia.org/wiki?curid=2558563", "title": "A 30 milioni di km dalla Terra", "text": ""}
{"id": "2558568", "revid": "1347902", "url": "https://it.wikipedia.org/wiki?curid=2558568", "title": "TIM-011", "text": "Il TIM 011 \u00e8 un home computer ad uso educativo e scolastico sviluppato dal Mihajlo Pupin Institute in Serbia nel 1987."}
{"id": "2558571", "revid": "671029", "url": "https://it.wikipedia.org/wiki?curid=2558571", "title": "Monumento equestre a Giovanni Acuto", "text": "Il Monumento equestre a Giovanni Acuto \u00e8 un affresco (820x515 cm) del 1436 di Paolo Uccello, situato nella parete interna sinistra della Cattedrale di Santa Maria del Fiore di Firenze. L'opera fa \"pendant\" al vicino \"Monumento equestre a Niccol\u00f2 da Tolentino\" di Andrea del Castagno.\nStoria.\nGiovanni Acuto era morto il 14 marzo 1394 a Firenze, nella cui cattedrale fu sepolto con grandi onori. In seguito le spoglie furono traslate dal figlio a Sible Hedingham, citt\u00e0 natale del condottiero, su richiesta del sovrano inglese Riccardo II. In sua memoria la citt\u00e0 di Firenze commission\u00f2 il ritratto equestre a Paolo Uccello nel luogo nel quale era tumulato il condottiero.\nL'opera fu la prima che vide impegnato l'artista, di ritorno da Prato, nella cattedrale fiorentina, per la quale disegn\u00f2 anche i cartoni per due vetrate (\"Resurrezione\" e \"Nativit\u00e0\") e l'orologio a 24 ore della controfacciata. L'opera, che celebrava il condottiero inglese che aveva trionfato nelle guerre per la Repubblica di Firenze, venne completata in soli tre mesi.\nIn un primo momento agli operai della cattedrale il lavoro non piacque, e chiesero all'artista di rifarlo (28 giugno 1436). Il 31 agosto l'artista doveva aver apportato modifiche e ritocchi (non si sa riguardanti cosa, forse la cromia) e il lavoro venne considerato finito.\nNel Gabinetto dei disegni e delle stampe della Galleria degli Uffizi si conserva un disegno ritenuto in genere autografo, di preparazione all'affresco.\nNel 1524 l'affresco fu restaurato da Lorenzo di Credi, che dovette eseguire l'elegante cornice a grottesche.\nDescrizione e stile.\nIl grande affresco mostra un monumento equestre ispirato vagamente alla statua di Marco Aurelio di Roma, punto di riferimento per tutte le statue equestri rinascimentali, soprattutto prima che Donatello ed Andrea del Verrocchio riportassero in auge le tecniche necessarie per ricominciare a costruire veri e propri monumenti equestri.\nL'opera \u00e8 eseguita a monocromo (o verdeterra) per dare l'impressione di una statua bronzea. Mostra il condottiero, col bastone del comando, su un cavallo che tiene con le briglie e la sella, elementi della cavalcatura moderna che rivelano l'aggiornamento rispetto ai modelli offerti dalla scultura romana. Il cavallo procede all'ambio per cui alza contemporaneamente le zampe dallo stesso lato, il destro; era opinione di Giorgio Vasari che ci\u00f2 fosse un errore perch\u00e9 il cavallo non avrebbe potuto stare in piedi, ma la correttezza della posizione fu ribadita dal Baldinucci e dal Cicognara. L'irruenza del cavallo, trattenuta senza fatica dal condottiero, \u00e8 tra gli elementi che sottolineano l'abilit\u00e0 del cavaliere, ripresi poi da Donatello nel monumento equestre al Gattamelata.\nL'affresco \u00e8 impostato secondo due diversi impianti prospettici, uno per la base, scorciato dal basso, e uno frontale per il cavallo ed il cavaliere, che rendono la rappresentazione irreale ed enigmatica. La base ricorda un alto altare, con gli stemmi del condottiero, sopra il quale si trova il sarcofago dipinto, a sua volta sormontato dal monumento equestre. Sulla cassa si legge l'iscrizione latina: . La firma dell'artista invece si trova sul bordo dell'altare: .\nLe figure risultano curate, auliche, ben trattate volumetricamente tramite un'abile stesura di luci ed ombre col chiaroscuro, rese con un realismo di tipo \"analitico\", cio\u00e8 con un'attenzione pi\u00f9 rivolta alla somma delle parti che all'insieme sintetico della figura. Vi si nota inoltre una tendenza alla geometrizzazione delle forme, che d\u00e0 all'insieme un effetto di raffinata astrattezza: l'effetto \u00e8 quello di un condottiero simbolico e ideale, piuttosto che di un personaggio in carne ed ossa. Le luci, da sinistra, riprendono coerentemente l'illuminazione naturale proveniente dalla cattedrale."}
{"id": "2558576", "revid": "36426", "url": "https://it.wikipedia.org/wiki?curid=2558576", "title": "Monumento equestre di John Hawkwood", "text": ""}
{"id": "2558577", "revid": "36426", "url": "https://it.wikipedia.org/wiki?curid=2558577", "title": "Monumento equestre a John Hawkwood", "text": ""}
{"id": "2558579", "revid": "36426", "url": "https://it.wikipedia.org/wiki?curid=2558579", "title": "Monumento funebre a Giovanni Acuto", "text": ""}
{"id": "2558580", "revid": "599013", "url": "https://it.wikipedia.org/wiki?curid=2558580", "title": "Natal'ja Lisovskaja", "text": "\u00c8 sposata con Jurij Sjedych, ex martellista russo.\nBiografia.\nNatal'ja, sulla scia dei grandi successi conseguiti dalla nazionale di atletica leggera della vecchia URSS, corona un percorso contrassegnato da un susseguirsi di selezioni con la vittoria ottenuta in occasione dei campionati del mondo di atletica leggera tenuti a Roma nel 1987. L'ottenimento dell'oro tuttavia non \u00e8 certo semplice da raggiungere, visto che a contenderle il titolo di campionessa del mondo sono le rappresentanti della Germania Est Kathrin Neimke e Ines M\u00fcller, concorrenza eccellente che non le impedisce di vincere l'oro mondiale con 3\u00a0cm sulla Niemke.\nMa \u00e8 con la vittoria alle Olimpiadi di Seul nel 1988 che Natal'ja giunge all'apice della carriera, successo impreziosito da una stratosferica misura di 22,24 m. Nel 1990 a Spalato in Croazia nel corso dei campionati d'Europa vince la medaglia d'argento preceduta dalla tedesca dell'est Astrid Kumbernuss. Nel 1991 \u00e8 ancora una delle pi\u00f9 forti rappresentanti della disciplina e lo dimostra con il secondo posto conseguito a Tokyo in occasione dei campionati del mondo nel 1991, battuta dall'emergente cinese Huang Zhihong."}
{"id": "2558582", "revid": "1632387", "url": "https://it.wikipedia.org/wiki?curid=2558582", "title": "Narita (album)", "text": "Narita \u00e8 il secondo album in studio del gruppo heavy metal statunitense Riot, pubblicato il 5 ottobre 1979 per l'etichetta discografica Capitol Records.\nIl disco.\nPrimo disco dei Riot pubblicato per una \"major\" (la Capitol Records), vede in formazione l'entrata del chitarrista Rick Ventura, reclutato in sostituzione di Lou A. Kouvaris. Lo stesso Ventura avr\u00e0 modo di contribuire anche a livello compositivo, firmando con Mark Reale e Guy Speranza (autori di tutte le tracce) il primo brano del disco.\nIl disco \u00e8 stato ripubblicato in CD nel 2005 (anche se in Giappone \u00e8 stata pubblicata una versione rimasterizzata, attualmente fuori catalogo, da parte della CBS/Sony) dall'etichetta discografica britannica Rock Candy.\nL'album vede una maturazione generale rispetto al precedente Rock City, sia in fatto di produzione (meno grezza dell'esordio) che come qualit\u00e0 generale, proponendo inoltre la prima traccia strumentale della band, la title-track \"Narita\".\nIl titolo dell'album deriva infine dall'omonima citt\u00e0 giapponese, dove proprio in quel periodo vi furono degli scontri dovuti alla costruzione dell'aeroporto su un territorio considerato sacro; da qui la copertina del disco, con la mascotte Johnny in piedi su un suolo coperto di teschi e con alle spalle un aereo in procinto di atterrare/decollare.\nTracce.\nTutti i brani sono stati composti da Mark Reale e Guy Speranza, eccetto dove indicato."}
{"id": "2558583", "revid": "599013", "url": "https://it.wikipedia.org/wiki?curid=2558583", "title": "Leonardo Morales", "text": ""}
{"id": "2558585", "revid": "161273", "url": "https://it.wikipedia.org/wiki?curid=2558585", "title": "C/1976 D1", "text": ""}
{"id": "2558586", "revid": "74801", "url": "https://it.wikipedia.org/wiki?curid=2558586", "title": "Alessandro Bruschetti", "text": "Biografia.\nNato a Perugia nel 1910, si form\u00f2 all'Istituto d'arte ed all'Accademia di Belle Arti della sua citt\u00e0.\nSegu\u00ec i corsi romani dell'Istituto per il Restauro nel 1932, venendo in contatto con Gerardo Dottori. Sempre in quel periodo, una delle sue prime opere, \"Dinamismo di cavalli\" fu notata da Filippo Tommaso Marinetti, che gli spalanc\u00f2 le porte dell'ambiente futurista.\nNel 1941, assieme a Dottori, sottoscrisse il \"Manifesto umbro dell'aeropittura\".\nTrasferitosi a Brugherio, in Lombardia, propose una mostra antologica nel 1975, al Museo della Scienza e della Tecnica di Milano."}
{"id": "2558592", "revid": "599013", "url": "https://it.wikipedia.org/wiki?curid=2558592", "title": "Javier Toyo", "text": ""}
{"id": "2558596", "revid": "287204", "url": "https://it.wikipedia.org/wiki?curid=2558596", "title": "Valdostano", "text": ""}
{"id": "2558603", "revid": "63149", "url": "https://it.wikipedia.org/wiki?curid=2558603", "title": "Razzie Award al peggior remake o sequel", "text": ""}
{"id": "2558604", "revid": "63149", "url": "https://it.wikipedia.org/wiki?curid=2558604", "title": "Razzie Award al peggior prequel o sequel", "text": ""}
{"id": "2558605", "revid": "62004", "url": "https://it.wikipedia.org/wiki?curid=2558605", "title": "Tamagnini Nen\u00e9", "text": ""}
{"id": "2558607", "revid": "63149", "url": "https://it.wikipedia.org/wiki?curid=2558607", "title": "Razzie Award al peggior remake o rip-off", "text": ""}
{"id": "2558610", "revid": "713714", "url": "https://it.wikipedia.org/wiki?curid=2558610", "title": "Angizia Luco 1925", "text": "L'Associazione Sportiva Dilettantistica Angizia Luco, nota semplicemente come Angizia Luco, \u00e8 una societ\u00e0 calcistica di Luco dei Marsi (AQ).\nStoria.\nL'A.S.D. Angizia Luco \u00e8 una societ\u00e0 sportiva fondata nel 1925, prese il nome di Angizia divinit\u00e0 adorata dai Marsi il cui santuario di Lucus Angitiae \u00e8 situato nei pressi di Luco dei Marsi. \nHa militato per tre stagioni in Serie C2 debuttando nel torneo professionistico nel 1985 dopo aver vinto il proprio girone del Campionato Interregionale 1984-1985 davanti al Bisceglie Calcio. La squadra \u00e8 arrivata nel suo massimo livello attraverso un doppio salto dai tornei regionali. Per dodici stagioni ha invece militato in Serie D, il massimo livello dilettantistico.\nA livello dilettantistico ha vinto il massimo campionato regionale e una volta anche il proprio girone di Interregionale.\nDal 1988-1989 ha assunto la denominazione di Luco dei Marsi, per riprendere la vecchia denominazione nella stagione 2007-2008 in cui assunse il nome di Angizia Luco dei Marsi.\nNell'anno 2012 si \u00e8 unita con la Jaguar, societ\u00e0 dilettantistica luchese militante nel campionato di Promozione, evitando cos\u00ec il fallimento e acquisendo la nuova denominazione di \"Jaguar Angizia Luco\". Questa procedura non ha per\u00f2 consentito alla societ\u00e0 marsicana di mantenere il numero di matricola originario con cui venne conosciuta in Serie C2.\nTerminato il campionato abruzzese di Promozione 2013-2014 con la salvezza, la societ\u00e0 per motivi economici e logistici iscrive la squadra al campionato inferiore di Prima Categoria che tuttavia vincer\u00e0 tornando immediatamente nel torneo superiore.\nDalla stagione calcistica 2015-2016 cambia denominazione in \"A.S.D. Luco Calcio\" disputando il campionato abruzzese di Promozione. Nella stagione 2018-2019 il club sotto la presidenza di Paolo Venditti cambia nuovamente denominazione tornando a chiamarsi \"A.S.D. Angizia Luco\", poche settimane dopo la societ\u00e0 bianco azzurra viene rilevata dal giovane imprenditore Omar Favoriti.\nLa squadra luchese si posiziona in testa alla classifica del girone A di Promozione Abruzzo 2018-2019 ritornando dopo otto stagioni nel campionato di Eccellenza. \nNell'estate del 2019 viene ricostituita una nuova dirigenza, Favoriti lascia la presidenza che viene assunta in forma pro tempore da Fabrizio Di Giamberardino. Il 2 agosto 2019 l'imprenditore Domenico Covone \u00e8 stato nominato nuovo presidente del club marsicano.\nRaggiunta la salvezza nell'Eccellenza Abruzzo 2019-2020 il sodalizio non si iscrive al successivo torneo cedendo il titolo al Deportivo Luco, societ\u00e0 di Prima Categoria.\nTifoseria.\nI gruppi storici del tifo luchese sono i Wild boys e la Brigata Angizia."}
{"id": "2558611", "revid": "486946", "url": "https://it.wikipedia.org/wiki?curid=2558611", "title": "Angizia Luco", "text": ""}
{"id": "2558614", "revid": "666668", "url": "https://it.wikipedia.org/wiki?curid=2558614", "title": "Forcom Antwerpen Elite", "text": ""}
{"id": "2558615", "revid": "339392", "url": "https://it.wikipedia.org/wiki?curid=2558615", "title": "ZVC Borgerhout", "text": ""}
{"id": "2558617", "revid": "339392", "url": "https://it.wikipedia.org/wiki?curid=2558617", "title": "RS Decoratie Edegem", "text": ""}
{"id": "2558620", "revid": "1543377", "url": "https://it.wikipedia.org/wiki?curid=2558620", "title": "Amoebozoa", "text": "Gli amebozoi sono un importante clade di protozoi ameboidi, comprendendo la maggioranza di quelli che si muovono per mezzo di un flusso citoplasmatico interno. I loro pseudopodi sono tipicamente smussati e simili a dita, chiamati lobopodi. La maggior parte sono unicellulari, e sono comuni nei suoli e habitat acquatici, con alcuni trovati, come simbionti di altri organismi, tra cui diversi agenti patogeni. Gli amebozoi includono anche le muffe melmose, forme multinucleate o pluricellulari che producono spore e di solito sono visibili ad occhio nudo.\nGli amebozoi variano notevolmente in termini di dimensioni. Molti sono solo di 10-20 micron di dimensione, ma includono anche molti dei protozoi pi\u00f9 grandi. La famosa specie \"Amoeba proteus\" pu\u00f2 raggiungere 800 micron di lunghezza, e in parte a causa delle sue dimensioni \u00e8 spesso studiata come una cellula rappresentante. Amebe multinucleate come \"Chaos\" e \"Pelomyxa\" possono essere di diversi millimetri di lunghezza, e alcune muffe melmose coprire diversi metri quadrati.\nMorfologia.\nLa cellula \u00e8 di solito divisa in una massa granulare centrale, chiamata endoplasma, e uno strato esterno trasparente, chiamato ectoplasma. Durante la locomozione endoplasma scorre in avanti e l'ectoplasma scorre indietro lungo la parte esterna della cellula. Molte amebe si muovono con un anteriore e posteriore definiti, in sostanza, la cellula funziona come un singolo pseudopodo. Di solito producono numerose proiezioni trasparenti chiamato subpseudopodi (o pseudopodi determinati), che hanno una lunghezza definita e non sono direttamente coinvolti nella locomozione.\nAltri amebozoi possono formare pi\u00f9 pseudopodi indeterminati, che sono pi\u00f9 o meno tubolari e sono in gran parte riempiti con endoplasma granulare. La massa cellulare fluisce in uno pseudopodo principale, e gli altri fondamentalmente si ritraggono a meno che non cambi direzione. I subpseudopodi sono generalmente assenti. In aggiunta alle poche forme nude come Amoeba e Chaos, il gruppo include molti amebozoi con guscio. Questi possono essere costituiti da materiali organici, come nel genere Arcella, o particelle raccolte cementate assieme, come in quello Difflugia, con una sola apertura da cui gli pseudopodi escono.\nLa modalit\u00e0 principale di alimentazione \u00e8 di fagocitosi: la cellula circonda le particelle di cibo potenziale, tenendole in questi vacuoli in cui la possono essere digerite. Alcune amebe hanno un bulbo posteriore chiamato uroide, che possono usare per accumulare rifiuti e periodicamente si stacca dalla cellula. Quando il cibo scarseggia, molte specie possono formare cisti, che trasportate dall'aria, fanno conoscere loro nuovi ambienti. Nelle muffe melmose, queste strutture sono chiamate spore, e si formano in strutture con gambo chiamate corpi fruttiferi o sporangi.\nLa maggior parte degli amebozoi non hanno flagelli e, pi\u00f9 in generale non producono strutture supportate da microtubuli, tranne durante la mitosi. Tuttavia, presentano flagelli il gruppo Archamoebae, e le muffe melmose generano molti gameti biflagellati. I flagelli sono generalmente ancorati da un cono di microtubuli, suggerendo una stretta relazione opistoconti. I mitocondri hanno tipicamente creste tubolari ramificate, ma sono stati persi dalle archiamebe.\nClassificazione.\nGli amebozoi sono difficili da classificare, e le relazioni all'interno del gruppo rimangono confuse.\nSembra (in base ai proteomi) che formino un gruppo fratello di animali e funghi, divergendo da questa linea dopo che si erano divisi dalle piante, come illustrato di seguito:\nForti somiglianze tra amebozoi e opistoconti (animali compresi i funghi), ha portato alla proposta che essi formino un clade chiamato Unikonta.\nAmebozoi lobosi.\nTradizionalmente tutte le amebe con pseudopodi lobosi sono state trattati insieme nella classe Lobosa, collocate con altri ameboidi nel phylum Sarcodina o Rhizopoda, ma questi sono stati considerati gruppi innaturali. Studi strutturali e genetici hanno individuato i percolozoi e le diverse archiamebe come gruppi indipendenti. Nella filogenesi basata su rRNA i loro rappresentanti sono stati separati dalle altre amebe, ed \u00e8 apparso che divergano vicino alla base dell'evoluzione degli eucarioti, come per la maggior parte delle muffe melmose.\nTuttavia, alberi filogenetici riveduti da Cavalier-Smith e Chao nel 1996 hanno suggerito che i lobosi rimanenti formano un gruppo monofiletico, e che le archiamebe e i micetozoi sono strettamente correlati ad esso, anche se i percolozoi non lo sono. Successivamente hanno proposto Amoebozoa come phylum maggiore per riferirsi a questo supergruppo. Gli studi basati su altri geni hanno fornito un forte sostegno per l'unit\u00e0 di questo gruppo. Patterson ne ha trattato la maggior parte insieme a quelle che chiama \"\"testate filose amoebe\" come \"Ramicristates\"\", sulla base di somiglianze mitocondriali, ma questi ultimi sono ora stati spostati nel gruppo Cercozoa.\nIl sottogruppo Lobosa \u00e8 parafiletico. Due grandi classi di Lobosa sono stati identificati, il Tubulinea e Flabellinea, ma vari altri rimangono di incerta collocazione.\nAltri amebozoi.\nLe archiamebe e micetozoi sono stati collocati in un subphylum Conosa. Questa classificazione riceve un sostegno dalla filogenesi molecolare.\nResti fossili.\nMicrofossili a forma di vaso scoperti in tutto il mondo mostrano che gli amebozoi esistino fin dall'Era Neoproterozoica. Fossili della specie \"Melanocyrillium hexodiadema\", \"Palaeoarcella athanata\" e \"Hemisphaeriella ornata\" provengono da rocce di 750 milioni di anni. Tutti e tre i fossili hanno una forma emisferica, apertura invaginata e rientranze regolari, che somigliano molto arcellinidi moderni, che sono amoeboidi con guscio. La \"P. Athanata\", in particolare, ha lo stesso aspetto del genere esistente Arcella."}
{"id": "2558628", "revid": "89688", "url": "https://it.wikipedia.org/wiki?curid=2558628", "title": "I Fuccons", "text": ""}
{"id": "2558630", "revid": "88740", "url": "https://it.wikipedia.org/wiki?curid=2558630", "title": "Pietra di Comiso", "text": "La pietra di Comiso \u00e8 una roccia di calcare dalla grana compatta, estratta dalle cave di Comiso, da cui prende il nome.\nDescrizione.\nSi \u00e8 formata nell'Oligocene superiore; ha colore paglierino, un peso specifico di 2490\u00a0kg/m3, resistenza alla compressione di Mpa 100, resistenza alla flessione di Mpa 21,1 e resistenza al calore di classe A.\nPossiede molte delle caratteristiche del marmo, per questo viene ampiamente usata come materiale da costruzione per interni ed esterni."}
{"id": "2558634", "revid": "1926649", "url": "https://it.wikipedia.org/wiki?curid=2558634", "title": "Empoli Football Club 2009-2010", "text": "Questa pagina raccoglie i dati riguardanti l'Empoli Football Club nelle competizioni ufficiali della stagione 2009-2010.\nMaglie e sponsor.\nLo sponsor tecnico per la stagione 2009-2010 \u00e8 Asics, il primo sponsor ufficiale \u00e8 Limonta Sport e il secondo sponsor ufficiale \u00e8 la Computer Gross.\nSociet\u00e0.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria"}
{"id": "2558637", "revid": "115038277", "url": "https://it.wikipedia.org/wiki?curid=2558637", "title": "Daily News", "text": "Daily News o The Daily News \u00e8 il nome di numerosi quotidiani. Tra questi:"}
{"id": "2558647", "revid": "113140745", "url": "https://it.wikipedia.org/wiki?curid=2558647", "title": "Lago subglaciale", "text": "Un lago subglaciale \u00e8 un lago che si trova sotto il ghiaccio di una calotta o cappa glaciale. Ci sono molti di questi laghi, tra cui quello di Vostok che, situato nell'Antartide orientale, sotto una coltre di ghiaccio di circa 4 km di spessore, \u00e8 di gran lunga il pi\u00f9 grande di cui si sia a conoscenza.\nL'acqua del lago subglaciale \u00e8 allo stato liquido sia a causa del calore geotermico sia a causa del fatto che la pressione dello strato di ghiaccio sovrastante il lago ne abbassa la temperatura di congelamento al di sotto degli 0 \u00b0C. I laghi subglaciali vengono considerati parte della categoria pi\u00f9 generale dei laghi sotterranei."}
{"id": "2558659", "revid": "767487", "url": "https://it.wikipedia.org/wiki?curid=2558659", "title": "The Daily News (Regno Unito)", "text": "The Daily News \u00e8 stato un quotidiano nazionale britannico in vita dal 1842 al 1930.\nFu fondato da Charles Dickens, che ne fu anche il primo direttore. Fu concepito come antagonista radicale al quotidiano di destra \"Morning Chronicle\". Il \"Daily News\" non fu per\u00f2 un successo commerciale. Dickens pubblic\u00f2 17 numeri, prima di passare il testimone all'amico John Foster, il quale ne fu il direttore fino al 1870.\nCharles Mackay, Harriet Martineau, George Bernard Shaw e H. G. Wells furono i principali scrittori riformisti che collaborarono al giornale nei suoi tempi d'oro. Tra i collaboratori vi fu anche il giornalista e patriota italiano Ferdinando Petruccelli della Gattina.\nNel 1870, il \" Daily News\" si fuse con il \"Morning Post\"."}
{"id": "2558663", "revid": "1543377", "url": "https://it.wikipedia.org/wiki?curid=2558663", "title": "Diffusione dell'HIV in Sudafrica", "text": "La diffusione di HIV in Sudafrica \u00e8 stimata essere la pi\u00f9 elevata al mondo.\nNel 2007 \u00e8 stato stimato che circa 5.700.000 sudafricani sono infetti da HIV o AIDS, pi\u00f9 di ogni altro paese al mondo: di tutte le persone infette dal virus una su sei viveva in Sudafrica. Un altro studio del 2007 ha dimostrato che il 18% dei sudafricani sono infetti, piazzando il Sudafrica al quarto posto per percentuale di popolazione infetta. \u00c8 interessante notare che le altre cinque nazioni con la pi\u00f9 elevata diffusione di HIV sono tutte confinanti col Sudafrica.\nNel 2007 solamente il 28% dei pazienti sudafricani con stadi avanzati di HIV o AIDS stava ricevendo terapie antiretrovirali. Nel 2004, 2005 e 2006 le percentuali erano, rispettivamente, 4%, 15% e 21%. Nel 2007 i morti di HIV o AIDS in Sudafrica furono circa 350.000. Nel 2001 i morti furono 180.000.\nNonostante il numero di infezioni tra adulti di et\u00e0 avanzata rimanga alto, le nuove infezioni sembrano essere in declino tra i giovani. Le percentuali di diffusione di HIV e AIDS per giovani fra i 15 e i 19 anni nel 2005, 2006 e 2007 erano rispettivamente 16%, 14% e 13%.\nDiffusione.\nSi stima che il 10,901% dei sud africani abbia HIV o AIDS.\nDiffusione tra i sessi.\nLa diffusione di HIV e AIDS \u00e8 molto alta tra donne con meno di 40 anni, in tutte le fasce d'et\u00e0. Circa 4 su 5 persone infette da HIV tra i 20 e i 24 anni sono donne, e due terzi delle persone infette fra i 25 e i 29 anni sono donne. Nonostante la diffusione sia in generale pi\u00f9 alta fra donne, solamente una persona su sei infetta da HIV ha pi\u00f9 di un partner.\nNel 2008, l'aspettativa di vita al momento della nascita era di 41 anni per uomini e di 46.5 anni per donne.\nDiffusione tra donne incinte.\nLa diffusione di HIV tra donne incinte \u00e8 particolarmente alta nella provincia di Kwazulu-Natal (37%), mentre la diffusione pi\u00f9 bassa si misura nelle provincie del Capo Occidentale (13%), Capo Settentrionale (16%) e del Limpopo (18%). Nelle altre cinque provincie (Capo Orientale, Free State, Gauteng, Mpumalanga e provincia del Nordovest) pi\u00f9 del 26% delle donne in attesa facenti uso di cliniche prenatali era infetto.\nGli ultimi dati raccolti da cliniche prenatali suggeriscono che il numero di nuovo infezioni possa essere in stallo, con una percentuale di donne incinte infette del 30% nel 2005, 29% nel 2006 e del 28% nel 2007. Si \u00e8 inoltre riscontrato un declino nel numero di nuove infezioni tra donne incinte fra i 15 e i 24 anni, il che suggerisce che anche il numero di nuove infezioni totali potrebbe essere in declino.\nDiffusione tra fasce d'et\u00e0.\nIl numero di adolescenti infetti da HIV e AIDS \u00e8 stato dimezzato dal 2005 al 2008. Tra il 2002 e il 2008, la percentuale di sudafricani con pi\u00f9 di 20 anni infetti dal virus \u00e8 cresciuta, mentre la percentuale per quelli al di sotto dei 20 anni, \u00e8 calata nello stesso periodo di tempo.\nL'uso di preservativi \u00e8 molto popolare fra i giovani ma non fra la popolazione anziana. Tra le persone con meno di 25 anni, pi\u00f9 dell'80% degli uomini e pi\u00f9 del 70% delle donne usano preservativi, mentre appena pi\u00f9 della met\u00e0 degli uomini e donne fra i 25 e i 49 anni ne fanno uso.\nI fatti sull'HIV e l'AIDS sono conosciuti da pi\u00f9 del 90% dei giovani adulti e da pi\u00f9 dell'80% della popolazione pi\u00f9 matura. La parte della popolazione che sa di meno riguardo l'AIDS sono gli adulti con pi\u00f9 di 50 anni: meno del 75% \u00e8 a conoscenza di fatti veri sull'AIDS.\nDiffusione fra province.\nNel 2008, pi\u00f9 della met\u00e0 dei sudafricani infetti con HIV risiedeva nelle province di Kwazulu-Natal e Gauteng.\nIl numero di persone infetta \u00e8 cresciuto in tutte le province sudafricane fra il 2005 e il 2008, con l'eccezione delle due province di Kwazulu-Natal e Gauteng. Ci\u00f2 nonostante, Kwazulu-Natal rimane la provincia con il tasso di infezioni pi\u00f9 elevato (il 15,5%).\nL'uso di preservativi \u00e8 raddoppiato in tutte le province fra il 2002 e il 2008. Le due province dove si registrava il pi\u00f9 basso livello di uso di preservativi nel 2002 (il Capo Settentrionale e il Capo Occidentale) rimangono quelle coi livelli di uso pi\u00f9 bassi nel 2008.\nLa diffusione di HIV e AIDS fra sud africani sessualmente attivi, divisa per provincia e':\nDiffusione generale.\nSecondo Patrick MacGoey, dell'ospedale sudafricano Chris Hani Baragwanath, l'ospedale pi\u00f9 grande al mondo, \"probabilmente la percentuale dei nostri pazienti affetta da HIV va dal 50% all'80%...\".\nImpatto economico.\nUno studio condotto nel 2003 ha cercato di prevedere le differenze nello sviluppo economico del Sudafrica dal 2002 al 2015 tra due scenari diversi: un Sudafrica affetto dall'epidemia di HIV e AIDS, e un Sudafrica senza HIV o AIDS. Secondo lo studio, la crescita reale del PIL sarebbe stata pi\u00f9 alta dello 0.6% senza l'epidemia, e la crescita pro capite sarebbe stata dello 0.9%. Sempre secondo lo studio, la crescita della popolazione in un Sudafrica senza HIV o AIDS sarebbe stata 1,5% inferiore a quella attuale, la crescita in forza lavoro sarebbe diminuita dell'1,2%, ma allo stesso tempo la disoccupazione sarebbe scesa dello 0,9%.\nLa sede sudafricana della compagnia Daimler-Chrysler ha stimato che nel 2002 le spese per HIV e AIDS rappresentavano il 4% delle sue buste paga in Sudafrica.\nCampagne pubbliche per la conoscenza dell'AIDS.\nLe quattro campagne pubbliche per la conoscenza dell'AIDS principali in Sudafrica sono Khomana (supportata dal governo), LoveLife (supportata tramite donazioni private), Soul City (uno show televisivo per adulti) e Soul Buddyz (un programma televisivo per adolescenti). I due programmi televisivi sono le due campagne con pi\u00f9 successo, pur avendo perso efficacia fra il 2005 e il 2008. Khomananu \u00e8 la campagna con meno successo, nonostante la sua efficacia sia cresciuta del 50% fra il 2005 e il 2008.\nOrfani.\nNel 2005 c'erano 3,5 milioni di orfani in Sudafrica, mezzo milione dei quali ha perso entrambi i genitori. Nel 2007 si stim\u00f2 che in Sudafrica 1\u00a0400\u00a0000 erano orfani a causa dell'HIV o AIDS.\nDati raccolti nel 2007 indicano un totale di 79\u00a0000 famiglie dove 150\u00a0000 bambini erano in carica di provvedere per i propri famigliari. Una famiglia di questo genere viene definita, in Sudafrica, come una famiglia dove nessuna persone con pi\u00f9 di 17 anni \u00e8 presente per almeno 4 notti in una settimana.\nNel 2008 si \u00e8 venuti a sapere che non c'erano prove che legavano l'AIDS al numero di famiglie con bambini in carica: solamente lo 0,7% dei bambini e lo 0,5% delle famiglie era in una situazione del genere nel 2007, che \u00e8 praticamente lo stesso numero riscontrato nel 2002.\nInfezione simultanea di tubercolosi.\nNel 2007 si \u00e8 stimato che circa un terzo dei pazienti con HIV verr\u00e0 contagiato dalla tubercolosi. Non tutti i pazienti infetti da tubercolosi ricevono test per l'HIV: nel 2006 solamente 40% dei pazienti con tubercolosi ha ricevuto il test. Il governo ha reso obbligatorio somministrare il test per l'HIV a ogni nuovo paziente infetto da tubercolosi.\nIl programma sudafricano per la prevenzione dell'AIDS contiene suggerimenti e linee guida per la prevenzione della tubercolosi e di malattie veneree."}
{"id": "2558666", "revid": "1566286", "url": "https://it.wikipedia.org/wiki?curid=2558666", "title": "Mino Guerrini", "text": "Biografia.\n\u00c8 stato cofondatore, con Carla Accardi, Ugo Attardi, Pietro Consagra, Piero Dorazio, Achille Perilli, Antonio Sanfilippo e Giulio Turcato, dell'avanguardia artistica detta Gruppo Forma 1 di ispirazione marxista.\nNel 1948 partecipa alla Rassegna nazionale di arti figurative (V Quadriennale Nazionale d'Arte) di Roma. Poco dopo lascia la pittura per dedicarsi al giornalismo e al cinema.\nTra i suoi film si ricordano \"Il terzo occhio\" (1966), \"Oh dolci baci e languide carezze\" (1969), \"La ragazza alla pari\" (1976) e \"Le miniere del Kilimangiaro\" (1986), oltre alla serie comica dedicata al Colonnello Buttiglione, di cui firma quattro episodi.\nMor\u00ec a gennaio del 1990. Per sua volont\u00e0, l'annuncio fu dato ai giornali a funerali avvenuti."}
{"id": "2558672", "revid": "7077", "url": "https://it.wikipedia.org/wiki?curid=2558672", "title": "Giappone antico", "text": ""}
{"id": "2558682", "revid": "602145", "url": "https://it.wikipedia.org/wiki?curid=2558682", "title": "Ludovisi (famiglia)", "text": "I Ludovisi furono una famiglia principesca della nobilt\u00e0 bolognese, trasferitasi a Roma nella met\u00e0 del XVI secolo: il prestigio familiare vero e proprio si ebbe attraverso Alessandro Ludovisi, che nel 1621 fu eletto al soglio pontificio col nome di papa Gregorio XV. \nSucceduti agli Appiano nel 1634 come sovrani del Principato di Piombino, vi regnarono fino al 1733.\nL'ultima erede legittima della dinastia fu la principessa Ippolita Ludovisi, la quale, sposando il duca Gregorio II Boncompagni, fece confluire titoli nobiliari e beni nella dinastia Boncompagni, che, unendo i due cognomi, and\u00f2 cos\u00ec a costituire la nuova dinastia Boncompagni-Ludovisi.\nStoria.\nOrigini.\nI Ludovisi furono un'antica famiglia nobiliare originaria di Bologna. Essa ebbe origine da un certo Bertrando di Monterenzio, anche chiamato Bertrando di Monterenzoli (il nome derivava da quello di un castello bolognese), che fu adottato dallo zio materno Giovanni Ludovisi, privo di discendenti e con il quale la famiglia si sarebbe estinta. Bertrando eredit\u00f2 quindi il cognome e lo stemma dei Ludovisi, e, tramite la sua discendenza, diede inizio a una nuova dinastia. Questi, nella sua carriera politica, fu membro del Consiglio degli Anziani di Bologna, dal 1458 al 1465. Suo figlio, Girolamo Ludovisi, fu senatore e gonfaloniere di Bologna, per poi venire deposto dai Bentivoglio nel 1511 e assassinato. Il figlio di Girolamo, Niccol\u00f2 Ludovisi, fu conte di Samoggia e Tiola e nuovamente senatore. Ma fu da Ludovico Ludovisi, fratello di Niccol\u00f2, e dal figlio di costui, Pompeo Ludovisi, che nacque colui che diede il vero e proprio inizio alle fortune della dinastia: Alessandro Ludovisi, futuro papa Gregorio XV. \nAlessandro Ludovisi: papa Gregorio XV.\nTra i molti figli nati dal matrimonio di Pompeo Ludovisi con Camilla Bianchini spicca senza ombra di dubbio il nome di Alessandro Ludovisi, il fondatore del potere e delle fortune della famiglia.\nAlessandro studi\u00f2 filosofia e teologia al Collegio dei Gesuiti di Roma e, successivamente, studi\u00f2 diritto al Collegio Germanico e si laure\u00f2 \"in utroque iure\" all'Universit\u00e0 di Bologna nel 1575. Poco dopo aver conseguito la laurea, torn\u00f2 a Roma.\nNell'Urbe cominci\u00f2 il proprio \"cursus honorum\" sotto l'ala protettrice del pontefice bolognese Gregorio XIII Boncompagni, che lo design\u00f2 primo giudice del tribunale del Campidoglio. A coronamento di una brillante carriera prelatizia papa Paolo V Borghese gli confer\u00ec prima la carica di arcivescovo di Bologna (1612) e poi quella di cardinale (1616). \nIl 9 febbraio 1621, Alessandro venne eletto al soglio pontificio quale 234\u00ba papa della Chiesa cattolica col nome di Gregorio XV. Egli pratic\u00f2 un'attenta ed efficace strategia nepotistica che gli permise di inserire saldamente la propria famiglia negli ambienti rilevanti romani. Tattica che si fondava anzitutto sui matrimoni dei membri laici della casata come fecero subito notare i contemporanei: \nIn meno di un anno il nuovo papa aveva gi\u00e0 \"giocato\" tutte le sue pedine familiari, secondo un disegno che appariva gi\u00e0 delineato al momento della cavalcata del possesso:\nL'altra arma della politica di alleanze del papa fu la creazione degli undici cardinali \"promossi\" durante il breve pontificato.\nIl papato Ludovisi dur\u00f2 meno di due anni e mezzo, tempo breve ma sufficiente a che la famiglia accumulasse grandi fortune, tanto da poter comprare dai Colonna per un milione di ducati, nel 1622, i feudi di Zagarolo, Gallicano e perfino Colonna.\nLodovico Ludovisi: il cardinale mecenate.\nLudovico Ludovisi nacque da Orazio Ludovisi e da sua moglie, Lavinia Albergati. Suo zio, fratello del padre, era proprio Alessandro Ludovisi, e fu proprio lui che, appena eletto pontefice col nome di Gregorio XV, lo cre\u00f2 cardinale nel 1621. Alla nomina, seguirono varie ed importanti cariche all'interno della Curia e del governo di Roma, che fecero di lui un personaggio cardine del governo del tempo. Tra le varie cariche, cos\u00ec come lo zio pontefice, fu anch'esso arcivescovo di Bologna.\nEgli fu in vita un grande mecenate, patrono e commissionatore di opere d'arte.\nAd esempio, tra il 1623 e il 1624 accolse e protesse a Roma lo scrittore e poeta Giovan Battista Marino e, dal 1626 al 1632, ebbe a servizio il modenese Alessandro Tassoni.\nE fu proprio lui a far realizzare la celebre Villa Ludovisi, dalla quale derivano note opere d'arte come il \"Trono Ludovisi\".\nNiccol\u00f2 Ludovisi: il fondatore laico.\nAltro esponente di spicco della famiglia fu Niccol\u00f2 I Ludovisi, figlio di Orazio Ludovisi e quindi fratello del cardinale Ludovico Ludovisi e nipote di papa Gregorio XV Ludovisi. Egli pu\u00f2 essere considerato il \"fondatore laico\" delle fortune di famiglia.\nInfatti, spos\u00f2 in prime nozze Isabella Gesualdo, nipote ed unica erede di Carlo Gesualdo, principe di Venosa, dalla quale ebbe in dote tutti i possedimenti della potente omonima famiglia, tra cui il feudo di Gesualdo.\nDopo la prematura morte di Isabella, Niccol\u00f2 si rispos\u00f2 in seconde nozze con Polissena de Mendoza, figlia ed unica erede di Isabella Appiano, ultima principessa di Piombino e della sua stirpe; questo matrimonio gli garant\u00ec di ottenere il Principato di Piombino, consolidando il proprio potere e l'alleanza con la Spagna.\nInfine, in terze nozze, spos\u00f2 Costanza Pamphili, figlia della celebre \"Donna\" Olimpia Maidalchini, principessa di San Martino al Cimino; la moglie, inoltre era nipote di papa Innocenzo X Pamphili.\nPer Innocenzo X, nel 1645, fu anche comandante della flotta pontificia contro i Turchi nella Guerra di Candia.\nSuccessivamente divenne anche senatore di Bologna, marchese di Populonia, vicer\u00e9 di Aragona (1660\u20131662) e vicer\u00e9 di Sardegna (1662\u20131664).\nIppolita Ludovisi: l'ultima della sua stirpe.\nIppolita Ludovisi divenne, dopo l'estinzione della casata in linea maschile e la morte della sorella maggiore, Olimpia Ludovisi, l'unica ed ultima erede del patrimonio dinastico dei Ludovisi.\nIppolita eredit\u00f2 il Principato di Piombino e vi regn\u00f2 dal 1701. \nNel 1681 spos\u00f2 Gregorio II Boncompagni, duca di Sora della dinastia Boncompagni, e con la loro unione si diede origine alla nuova casata dei Boncompagni-Ludovisi. Questa nuova dinastia prosegu\u00ec tramite la primogenita ed erede della coppia, Maria Eleonora Boncompagni Ludovisi, che spos\u00f2 lo zio paterno Antonio I Boncompagni, dalla cui unione discero tutti i successivi principi fino alla deposizione dell'ultimo sovrano, Antonio II Boncompagni Ludovisi, per opera di Napoleone Bonaparte.\nLa discendenza di Ippolita, tramite sua figlia Maria Eleonora, continua sino ai giorni nostri ed \u00e8 rappresentata dal capo di casa Boncompagni, \"Don\" Francesco Maria Boncompagni Ludovisi (n.1965).\nNote.\nAnnotazioni \nFonti "}
{"id": "2558683", "revid": "149732", "url": "https://it.wikipedia.org/wiki?curid=2558683", "title": "Lungo del collo", "text": ""}
{"id": "2558684", "revid": "149732", "url": "https://it.wikipedia.org/wiki?curid=2558684", "title": "Lungo della testa", "text": ""}
{"id": "2558685", "revid": "98077", "url": "https://it.wikipedia.org/wiki?curid=2558685", "title": "Drautalbahn", "text": ""}
{"id": "2558686", "revid": "98077", "url": "https://it.wikipedia.org/wiki?curid=2558686", "title": "Ferrovia San Candido-Lienz", "text": ""}
{"id": "2558688", "revid": "149732", "url": "https://it.wikipedia.org/wiki?curid=2558688", "title": "Muscolo scaleno", "text": ""}
{"id": "2558689", "revid": "1494380", "url": "https://it.wikipedia.org/wiki?curid=2558689", "title": "Dialetto locrese", "text": "Il greco locrese o dialetto locrese () \u00e8 uno degli antichi dialetti greci, parlato dai locresi nella Locride, Grecia Centrale. Viene classificato come un dialetto greco nord-occidentale. I locresi erano divisi in due trib\u00f9, i ozolesi e opunziani, di conseguenza il dialetto locrese pu\u00f2 essere allo stesso modo diviso in due rami rispettivamente: l'ozolese e l'opunziano. I tratti di entrambi i dialetti furono descritti da Wilhelm Dittenberger, curatore del progetto \"Inscriptiones Graecae\"."}
{"id": "2558692", "revid": "149732", "url": "https://it.wikipedia.org/wiki?curid=2558692", "title": "Scaleno anteriore", "text": ""}
{"id": "2558693", "revid": "149732", "url": "https://it.wikipedia.org/wiki?curid=2558693", "title": "Scaleno medio", "text": ""}
{"id": "2558694", "revid": "149732", "url": "https://it.wikipedia.org/wiki?curid=2558694", "title": "Scaleno posteriore", "text": ""}
{"id": "2558697", "revid": "125747488", "url": "https://it.wikipedia.org/wiki?curid=2558697", "title": "Solletico (programma televisivo)", "text": "Solletico \u00e8 stato un programma televisivo per ragazzi andato in onda su Rai 1 dal 21 marzo 1994 al 23 giugno 2000. Il contenitore pomeridiano ospitava cartoni animati e serie televisive; grande spazio era dedicato anche ai giochi interattivi via telefono. Il programma andava in onda in diretta dagli studi Rai della Fiera di Milano, tranne la prima edizione trasmessa dagli studi Rai di Torino.\nStoria.\nEdizione 1994.\n\"Solletico\" inizia il 21 marzo 1994 sostituendo il programma \"Uno per tutti\", versione modificata e rinominata dello storico programma-contenitore pomeridiano \"Big!\". Il conduttore \u00e8 Mauro Serio, affiancato poi da Elisabetta Ferracini, con la partecipazione di Michael Cadeddu, soprannominato \"Lenticchia\".\nTra le rubriche vi era \"Solletico - Ricetta\" (dedicata alla cucina), dove Serio ascoltava, divertendosi, le ricette che proponeva Michele Pezzoni, \"il cuochino di Solletico\" (che non partecip\u00f2 in seguito ad altri programmi televisivi). Poi viene inserito uno spazio per gli esperimenti scientifici, con protagonisti due bambini vestiti da scienziati, che Serio soprannomin\u00f2 \"Ein\" e \"Stein\"; esso si chiudeva con la frase\nVerso la fine della trasmissione, 2 squadre di bambini, i Ramarri verdi e le Pantere rosa, si affrontavano nella Sfida.\nEdizione 1994-1995.\nNell'inverno del 1994 viene inaugurata \"Tilt Tv\", programma di sketch animato da quattro pupazzi videodipendenti:\nSi aggiunge anche uno spazio dedicato alla cultura di tutto il mondo, dove ogni settimana veniva portato in studio un bambino proveniente da un luogo diverso: Russia, Brasile, Giappone, Norvegia, Grecia, ecc., che portava con s\u00e9 piatti o oggetti tipici.\nAlle ore 16:45 c'era lo spazio dedicato agli animali. Ogni giorno, Elisabetta Ferracini, insieme ad esperte e ai bambini, presentava un animale diverso, cani, gatti e a volte anche animali esotici.\nFino all'edizione del 1997 veniva mandato in onda, ogni giorno alle ore 16:00, un episodio de \"Le storie di Farland\", sorta di serie fantasy, un vero e proprio \"film\" ambientato in un mondo fantastico.\nOgni puntata, in genere, si concludeva con uno spettacolo di balletto o di musica i cui protagonisti erano sempre i bambini.\nSolletico Estate.\nIl programma andava in onda anche durante le vacanze estive riproponendo il meglio dell'edizione, mentre le nuove puntate riprendevano la stagione successiva.\nEdizione 1996-1997.\nI conduttori sono affiancati da un teschietto virtuale chiamato Osso, doppiato e animato da Gigi Rosa, che prende il posto di \"Lenticchia\".\nEdizione 1997-1998.\nIl 2 febbraio 1998, all'interno del programma inizia \"TG Ragazzi\" (poi denominato \"GT Ragazzi\"), condotto da Tiziana Ferrario, destinato a diventare in futuro una trasmissione a s\u00e9 dalla stagione 2000-2001 su Rai 3.\nEdizione 1998-1999.\nL'edizione inizia il 31 agosto 1998 e termina il 28 maggio 1999. Dal 6 gennaio a Serio viene affiancata Irene Ferri, oltre ad un gruppo di ragazze chiamate \"solletichine\" (Chiara Silvia Maiocchi, Anna Bianco, Cristina Pegoraro, Caterina Poiani). Viene inserita anche una postazione internet (presentata da Fernando L\u00f3pez) per scovare i siti pi\u00f9 strani, e lo studio pullulava di ragazzi impegnati in svariate attivit\u00e0.\nL'ambientazione si fa pi\u00f9 fantastica e viene aumentato l'utilizzo della tecnologia informatica nei nuovi giochi, come \"Solletierrore\" e \"Suonaltelefono\".\nOgni puntata acquista in questa stagione un carattere monotematico con proposte mirate e inerenti al tema del giorno:\nNasce inoltre la sitcom \"Casa Solletico\", con i protagonisti (chiamati la \"Solletifamily\") che hanno contraddistinto di pi\u00f9 nelle passate edizioni il programma.\nI cartoni presentati sono \"Heidi\", \"Quasimodo\", \"La principessa Sissi\", \"Sandokan\", \"Le avventure di Tin Tin\", \"Sei in arresto!\", \"Jumanji\", mentre i telefilm sono \"Lassie\", \"Le avventure della famiglia Robinson\" e \"Zorro\".\nEdizione 1999-2000.\nIl programma va in onda dal 20 settembre 1999, e, con il nome di Solletico 2000, fino al 2 giugno 2000. In quest'ultima annata i conduttori sono Arianna Ciampoli e Michele La Ginestra (al posto del quale poi torner\u00e0 Mauro Serio), affiancati dal presentatore virtuale \"Blobby\". Cambia la scenografia, che diventa una sorta di megaminimondo. Arrivano in studio anche il signor Antonio e la signora Daniela che rispondono alle curiosit\u00e0 dei bambini in studio e dei telespettatori da casa. Viene introdotto il \"graditel\", una sorta di auditel tramite cui il pubblico poteva segnalare in diretta il proprio apprezzamento per i cartoni e per i telefilm trasmessi.\nIl programma vuole diventare una sorta di \"piazza televisiva\" dove far incontrare i bambini e renderli protagonisti, seguendo un tema guida in grado di stimolare la loro creativit\u00e0 e aiutarli a giocare, scrivere racconti e diventare a loro volta autori di domande. Il contenitore ospita i cartoni animati \"Angry Beavers\", \"Biker Mice da Marte\", \"Renada\", \"Tommy &amp; Oscar\" ed inoltre i telefilm \"La nuova famiglia Addams\" e \"Le simpatiche canaglie\".\nSolletico Story.\nVenne riproposto il meglio delle ultime due edizioni del programma. Tra i cartoni debuttarono \"Orson &amp; Olivia\" e \"00Mike\".\nChiusura.\nIl programma chiude il 23 giugno 2000 anche a causa dei bassi ascolti, e lascia il posto a \"La vita in diretta\" condotta da Michele Cucuzza e promossa da Rai 2 a Rai 1.\nDa questo momento \u00e8 proprio Rai 2 a coprire quel target di piccoli telespettatori, soprattutto nella fascia mattutina, che gi\u00e0 dal 1997 era presidiata dal contenitore senza conduzione \"Go-Cart mattina\" (sostituita dal 2005 al 2008 da \"Random\" e dal 2008 al 2014 da \"Cartoon Flakes\"). Rai 2 continua comunque a trasmettere alcuni cartoni e telefilm per ragazzi anche in orario pomeridiano, nel nuovo spazio (questa volta senza conduzione) inizialmente intitolato \"www.raidueboysandgirls.com\" e poi dal 2003 al 2005 senza titoli particolari. Nella stagione 2005/2006 il nuovo contenitore \"Random\" va in onda anche in edizione pomeridiana condotta da Georgia Luzi e Silvia Rubino, ma in seguito i cartoni pomeridiani verranno del tutto cancellati. Nella stagione 2011/2012, infine, va in onda un nuovo contenitore simile a \"Solletico\", intitolato \"Cartoon Magic\".\nFino al 2010 Rai 3 ha proposto due programmi simili a \"Solletico\", ovvero \"Trebisonda\" e la \"Melevisione;\" quest'ultima aveva un target di et\u00e0 prescolare, cio\u00e8 adatta ad un'utenza d'et\u00e0 da 0 a 6 anni, mentre la prima tent\u00f2 di coprire lo spazio che fu di \"Solletico\".\nContenuti.\nGiochi a squadre.\nQuesto programma ospitava un gruppo di ragazzi delle elementari o delle medie che, separati in due squadre (i \"Ramarri Verdi\" e le \"Pantere Rosa)\", si sfidavano in prove giocose, tra cui:\nGiochi interattivi.\nAnche i telespettatori da casa sono i concorrenti, grazie ad un centralino attivo 12 ore al giorno, raccoglie i loro consigli e suggerimenti. Tra le proposte ricordiamo:\nCartoni animati.\nDisney\nAnime\nHanna-Barbera\nVari\nSigla.\nLa sigla del programma \u00e8 scritta da Cheope e Claudio Guidetti su arrangiamento di Chicco Santulli ed interpretata dagli stessi Serio e Ferracini con il coro dei Piccoli Cantori di Milano. Durante la terza strofa si sentiva il cuculo della famosa canzone \"Non m'annoio\" di Jovanotti. I musicisti che suonano nella sigla sono Massimo Mariello alla tastiera, Michele Centonze alla chitarra, Pier Foschi alla batteria e Saturnino al basso: questi ultimi tre componevano la band del gi\u00e0 citato Jovanotti.\nLa sigla appare anche nel film Cucciolo con protagonista Massimo Boldi."}
{"id": "2558700", "revid": "767487", "url": "https://it.wikipedia.org/wiki?curid=2558700", "title": "Spara forte, pi\u00f9 forte... non capisco!", "text": "Spara forte, pi\u00f9 forte... non capisco! \u00e8 un film del 1966 diretto da Eduardo De Filippo, tratto dalla commedia \"Le voci di dentro\", scritta dallo stesso Eduardo.\nTrama.\nAlberto Saporito \u00e8 un venditore di fuochi artificiali che nel tempo libero realizza strane sculture. Vive insieme allo zio Nicola, uomo che da 50 anni ha smesso di parlare per protesta contro l'umanit\u00e0, e che comunica solo con Alberto attraverso i botti.\nUna sera Alberto incontra casualmente la bella Tania, a cui l'uomo promette di fare una scultura. Improvvisamente si sente uno scoppio: \u00e8 zio Nicola, che disturba la quiete condominiale, che se la prende col povero Alberto. Quest'ultimo nel tentativo di giustificare lo zio si ritrova nella casa dei signori Cimmaruta, la cui signora Matilde fa la chiromante. Nella casa \u00e8 anche presente Aniello Amitrano, una vecchia conoscenza di Alberto che lo avvisa di volerlo incontrare per quella notte. Alberto aspetta pazientemente l'uomo a casa sua, quando, improvvisamente, sente dei rumori. Non \u00e8 Aniello, ma Pasquale Cimmaruta, marito di Matilde, che attraversa la casa di Alberto con una bicicletta in mano. Alberto, sentendo poi delle risa, sale fino al balcone di casa Cimmaruta e vede, all'interno della casa, zia Rosa che, con la complicit\u00e0 dei suoi nipoti Luigi ed Elvira, sposta un armadio e nasconde un guanto insanguinato e la cartella di Aniello Amitrano in una cassaforte. Scosso, Alberto sospetta subito che Amitrano sia stato ammazzato, cos\u00ec esce subito di casa e chiede un passaggio a Tania, che \u00e8 l\u00ec con la sua auto. L'auto, per\u00f2, \u00e8 strana e l\u00ec vi si trova l'altro guanto di Aniello. Alberto arriva in casa Amitrano, qui accolto con tutti gli onori dalla di lui moglie. Ma anche la casa \u00e8 strana: vi sono tutte sedie accatastate e si sta svolgendo una festa al suo interno. La moglie di Amitrano fa capire ad Alberto che il marito non \u00e8 ancora rincasato, cos\u00ec l'uomo lascia la casa per scorgere nuovamente Pasquale Cimmaruta che nasconde alcune cose in una mattonella della strada. Alberto alza la mattonella e dentro vi trova il cappotto di Amitrano insanguinato e l'arma del delitto, un coltello. L'uomo viene per\u00f2 scoperto dal signor Cimmaruta che lo stende con un pugno.\nAlberto si risveglia, convinto di essere svenuto per via del pugno di Cimmaruta, e corre subito alla polizia per denunciare l'intera famiglia del delitto. Cos\u00ec, marito, moglie, zia, figli e cameriera vengono arrestati. Solo che, quando l'uomo va a mostrare le presunte prove nascoste dietro l'armadio alla polizia, non trova nulla. Alberto lascia l'appartamento e si dirige subito in casa Amitrano, scoprendo che, al suo posto, c'\u00e8 una scuola di dattilografia. Avendo compreso di aver solo sognato il presunto omicidio di Amitrano, va alla polizia per ritirare la denuncia. Qui per\u00f2 incontra Tania che afferma alla polizia di aver realmente dato un passaggio ad Alberto quella notte. In pi\u00f9 \u00e8 stato ritrovato un cadavere senza testa, probabilmente quello di Amitrano, e sua moglie lo riconosce.\nLa famiglia viene scarcerata, e alla fine Tania confessa di aver testimoniato il falso, convinta che ad Alberto servisse un alibi. Una volta tornato a casa, Alberto incontra Aniello Amitrano, che non \u00e8 morto ma ha solo finto di esserlo per non essere ucciso dai suoi nemici, e adesso chiede ad Alberto il suo passaporto per espatriare. Alberto riesce, per\u00f2, a rinchiuderlo nella sua cantina e a telefonare alla polizia, convinto di avere la prova che scagioner\u00e0 la famiglia Cimmaruta.\nZio Nicola accende una serie di botti che colpiscono tutte le case del vicinato. Alla fine, la casa di Alberto salta in aria e muore, questa volta per davvero, anche Aniello Amitrano. Svanita ormai una nuova possibilit\u00e0 di giustizia, ad Alberto non resta altro che fuggire lontano, assieme a Tania."}
{"id": "2558701", "revid": "729019", "url": "https://it.wikipedia.org/wiki?curid=2558701", "title": "Qualificazioni al campionato mondiale di pallavolo maschile 2010 - Africa", "text": "Le qualificazioni per il campionato mondiale di pallavolo maschile 2010 dell'Africa, hanno messo in palio 3 posti per il campionato mondiale di pallavolo maschile 2010. Delle 53 squadre africane appartenenti alla CAVB e aventi diritto di partecipare alle qualificazioni, ne parteciparono 13."}
{"id": "2558706", "revid": "339392", "url": "https://it.wikipedia.org/wiki?curid=2558706", "title": "Vk.com", "text": ""}
{"id": "2558708", "revid": "2074952", "url": "https://it.wikipedia.org/wiki?curid=2558708", "title": "Noli me tangere (romanzo)", "text": "Noli me tangere \u00e8 uno dei romanzi pi\u00f9 conosciuti di Jos\u00e9 Rizal, pubblicato nel 1887 a Berlino.\nIl racconto narra la storia di Cris\u00f3stomo Ibarra, un giovane filippino tornato nella sua terra natale dopo sette anni di studi in Europa.\nTrama.\nDopo aver completato i suoi studi in Europa, il giovane Juan Cris\u00f2stomo Magsalin Ibarra ritorna nella sua terra natale, le Filippine, dopo sette anni di assenza. Per festeggiare il suo ritorno, Don Santiago de los Santos, conosciuto anche come \"Capitano Tiago\", un amico di famiglia del giovane, organizza una festa di ricongiungimento, a cui partecipano anche alcuni frati e altre personalit\u00e0 di spicco. Durante la festa, uno degli invitati, un frate francescano di nome D\u00e1maso Vardolagas, precedentemente curato di San Diego, sminuisce e calunnia Ibarra.\nIl giorno dopo, Ibarra visita la sua promessa sposa Mar\u00eda Clara, la bellissima figlia del Capitano Tiago e residente benestante di Binondo. Durante questo incontro, il loro amore di lunga data \u00e8 manifesto, e Mar\u00eda non pu\u00f2 fare a meno di rileggere le lettere che il suo amore le inviava prima di trasferirsi in Europa. Prima di lasciare la citt\u00e0 per recarsi a San Diego, in tempo per la festa cittadina, il tenente Guevara, una Guardia Civil, gli rivela alcuni incidenti che precedettero la morte di suo padre, Don Rafael Ibarra, un ricco \"hacendero\" della citt\u00e0. \nSecondo Guevara, Rafael aveva scoperto la corruzione e gli abusi commessi dai frati. Anche se il padre era un cattolico praticante, la sua assenza ai sacramenti, come la confessione o la messa, erano causati dall'ulteriore scoperta di alcuni atti malvagi perpetrati da D\u00e1maso. Per questo, D\u00e1maso accus\u00f2 ingiustamente Rafael di essere un sovversivo e un eretico. L'animosit\u00e0 del frate contro il padre si rafforz\u00f2 dopo un altro incidente, avvenuto quando Rafael aveva cercato di fermare una rissa fra un esattore delle tasse ed un bambino, conclusasi nella morte accidentale di quest'ultimo. Rafael fu accusato della morte del bambino, e i pensieri maligni delle persone intorno a lui iniziarono ad emergere, portando ulteriori complicazioni. Rafael fu imprigionato, e quando tutto stava per sistemarsi, mor\u00ec di malattia nella sua cella. I resti di Rafael, una volta seppelliti in un cimitero locale, erano stati esumati sotto ordine di D\u00e1maso e trasferiti in un cimitero cinese. Questo perch\u00e9 il frate credeva che quello fosse un luogo di sepoltura per pagani, gente che non riconosceva Dio negli anni passati. Tuttavia, i custodi del cimitero, simpatizzando per Rafael e per la sua famiglia, e disprezzando i frati, buttarono i suoi resti in un lago, per ingannare il francescano.\nIbarra tuttavia mette da parte i propositi di vendetta, animato invece dal desiderio di portare avanti i piani del padre, che prevedevano la costruzione di una scuola, dato che egli pensava che solo l'educazione avrebbe aperto la strada del progresso nella sua nazione (in tutto il romanzo, l'autore si riferisce alla Spagna e alle Filippine come due diversi paesi, ma parte di un'unica nazione o famiglia, con la Spagna nel ruolo di madre e le Filippine come figlia). Durante l'inaugurazione della scuola, un assassino cerca di uccidere il giovane, ma l'attentato \u00e8 sventato grazie all'intervento di El\u00edas, un misterioso uomo che aveva avvertito Ibarra del complotto per ucciderlo. Nell'attentato, l'assassino viene ucciso.\nDopo l'inaugurazione, Ibarra organizza un rinfresco, al quale D\u00e1maso si presenta senza essere stato invitato. Il frate insulta ancora una volta Ibarra, che ignora l'insolente dell'uomo. Ma quando D\u00e1maso calunnia la memoria del padre defunto, Ibarra non riesce pi\u00f9 a contenersi. Prende un coltello e minaccia il frate, puntando l'arma al collo. Ibarra a questo punto dice a tutti la verit\u00e0 sugli atti malvagi dei frati, e ci\u00f2 che D\u00e1maso aveva compiuto per insultare il padre, e dopo aver rimproverato il frate si prepara ad ucciderlo. In quel momento per\u00f2, Maria interviene, supplicandolo di fermarsi. Ibarra si ferma, ma dopo che la notizia giunge alla Chiesa, \u00e8 scomunicato per aver aggredito un religioso. D\u00e1maso approfitta dell'occasione per persuadere il gi\u00e0 titubante padre di Mar\u00eda a non far sposare i due giovani. Il frate vorrebbe che Mar\u00eda sposi Alfonso Linares de Espada\u00f1a, un \"Peninsular\" appena giunto dalla Spagna.\nCon l'aiuto di un Governatore Generale solidale, la scomunica su Ibarra \u00e8 tolta da Padre Salvi, e l'arcivescovo accoglie il giovane nella Chiesa. Nel frattempo, Salvi si reca alla casa di un \"alferez,\" e lo informa che Ibarra sta organizzando una rivolta. La rivolta per\u00f2 \u00e8 organizzata dallo stesso frate, e quando, poco dopo, la ribellione avviene, sia gli ufficiali coloniali spagnoli che i frati collegano Ibarra alla rivolta. Quindi, il giovane \u00e8 arrestato e incarcerato, e viene condannato a morte senza aver avuto un processo. Nel formulare l'accusa viene anche usata la corrispondenza fra il giovane e la sua amata Mar\u00eda.\nNel frattempo, nella residenza del Capitano Tiago, viene organizzata una festa per annunciare le nozze imminenti fra Mar\u00eda Clara e Linares, ma El\u00edas, venuto a sapere delle sorti del giovane, brucia tutti i documenti che potrebbero incriminarlo, e d\u00e0 fuoco anche alla casa. Quindi si reca alla prigione e aiuta Ibarra a scappare, anche grazie al sostegno del Governatore Generale. Prima di scappare per\u00f2, Ibarra parla con Mar\u00eda, accusandola di averlo tradito, pensando erroneamente che lei abbia dato le sue lettere agli ufficiali. Mar\u00eda per\u00f2 spiega che non avrebbe mai cospirato contro di lui, ma che era stata costretta a cedere le lettere da Padre Salvi, in cambio di una lettera scritta da sua madre, Do\u00f1a Pia, prima ancora che lei nascesse. Questa lettera affermava che il vero padre di Mar\u00eda \u00e8 Damaso, e non Tiago. \nSuccessivamente, durante la fuga El\u00edas e Ibarra vengono scoperti e raggiunti da alcuni proiettili. Mar\u00eda pensa che il suo amato sia morto, e fortemente disillusa, chiede a D\u00e1maso di essere confinata in un convento. D\u00e1maso, inizialmente riluttante, accetta, quando la donna minaccia di uccidersi se la sua richiesta non fosse stata accolta. Tuttavia, ad insaputa di lei, Ibarra \u00e8 riuscito a scappare, essendo stato colpito solo El\u00edas.\nAlla vigilia di Natala, El\u00edas, ferito fatalmente, si sveglia in una foresta di propriet\u00e0 della famiglia di Ibarra, dove aveva dato istruzioni al giovane di incontrarsi. Invece di trovare il giovane, incontra un chierichetto, Basilio, che sta cullando il corpo della madre, Sisa, ormai morta. La donna era impazzita dopo aver saputo che il figlio e suo fratello, Crisp\u00edn, erano stati cacciati da convento dove servivano come ministranti dopo essere stati accusati ingiustamente di aver rubato due oggetti dorati, e dopo aver saputo della morte di Crisp\u00edn, torturato a morte dal sacrestano.\nEl\u00edas, certo di stare per morire, d\u00e0 istruzioni al ragazzino di costruire una pira funeraria, e bruciarvi i corpi suoi e della madre. Inoltre, gli dice di ritornare in quel posto qualora nessun altro vi si avvicinasse, per recuperare un tesoro e dell'oro nascosti da Ibarra in un punto nascosto della foresta, e usare tutto ci\u00f2 per studiare. Nei suoi ultimi respiri, incoraggia Basilio a continuare a sognare la libert\u00e0 della sua madre patria con queste parole:\nEl\u00ecas muore subito dopo.\nNell'epilogo, viene spiegato che Tiago diventa dipendente dall'oppio, e viene spesso visto frequentare le oppierie di Binondo. Padre Damaso viene trasferito in una provincia remota, ma viene trovato morto il giorno nel suo letto il giorno dopo il suo arrivo. Mar\u00eda Clara diventa suora, e Salv\u00ed, che la bramava dall'inizio del romanzo, la usa regolarmente per soddisfare i propri desideri carnali. Durante una notte di tempesta, una bella ma pazza donna viene avvistata sul tetto del convento, mentre piange e maledice il cielo per il suo destino. Anche non viene dato un nome alla donna, il romanzo insinua che si tratti di Mar\u00eda Clara.\nPersonaggi.\nRizal include circa 30 personaggi nella storia. Di seguito sono riportati quelli principali."}
{"id": "2558718", "revid": "212348", "url": "https://it.wikipedia.org/wiki?curid=2558718", "title": "Amebozoa", "text": ""}
{"id": "2558721", "revid": "1654832", "url": "https://it.wikipedia.org/wiki?curid=2558721", "title": "Giunca", "text": "La giunca \u00e8 un tipo di imbarcazione, bastimento, della Cina e dell'Estremo Oriente, detta cos\u00ec perch\u00e9 uno dei principali legni utilizzati per la costruzione \u00e8 il giunco. I primi documenti relativi a questo tipo di nave risalgono gi\u00e0 al 300 a.C. e una particolare evoluzione della giunca fu nel XIV secolo la nave del tesoro.\nLa carena \u00e8 piatta, la prua affilata, mentre la poppa \u00e8 rigonfia e lo scafo \u00e8 diviso in compartimenti. Alcune unit\u00e0, soprattutto nell'antichit\u00e0, erano dotate di tre alberi, mentre nel ventunesimo secolo viene armata con due alberi, uno di maestra e uno di trinchetto, dalla caratteristica velatura steccata. Una caratteristica particolare di questo tipo di veliero \u00e8 il lungo timone spesso necessario per manovrare in tratti particolarmente stretti o negli affollatissimi porti orientali; \u00e8 utilizzata soprattutto come nave mercantile, mentre anticamente era utilizzata anche dalla pirateria."}
{"id": "2558722", "revid": "1869172", "url": "https://it.wikipedia.org/wiki?curid=2558722", "title": "Sasha", "text": ""}
{"id": "2558728", "revid": "1305772", "url": "https://it.wikipedia.org/wiki?curid=2558728", "title": "Disidratazione (disambigua)", "text": ""}
{"id": "2558730", "revid": "352448", "url": "https://it.wikipedia.org/wiki?curid=2558730", "title": "Corduene", "text": ""}
{"id": "2558733", "revid": "599013", "url": "https://it.wikipedia.org/wiki?curid=2558733", "title": "Ovidiu Petre", "text": "Caratteristiche tecniche.\nCentrocampista dotato di ottimi piedi e buona fisicit\u00e0, gioca prevalentemente nel ruolo di mediano davanti alla difesa.\nCarriera.\nClub.\nNational Bucarest.\nCresce nel settore giovanile del National Bucarest, con cui debutta nella Serie A rumena il 22 aprile 2000 nella sconfitta per 3-2 contro il . Dopo aver trovato poco spazio nelle prime due stagioni, nel 2000 diventa titolare inamovibile del team e l'anno successivo disputa anche una partita di Coppa Uefa, contro l'Heerenveen.\nGalatasaray.\nNel 2003 viene acquistato per un milione di euro dai turchi del Galatasaray, con cui debutta il 13 settembre nella sconfitta di misura contro il Konyaspor. Con la squadra di Istanbul gioca anche quattro partite della fase a gironi della Champions League e una in Coppa Uefa (Contro il Villareal) ma viene spesso condizionato da numerosi infortuni, che ne pregiudicano la stagione; nei due anni in Turchia scende in campo 27 volte, con un gol.\nPolitehnica Timisoara.\nNel gennaio 2005 torna dunque in Romania, ingaggiato dalla Politehnica Timi\u0219oara, dove rimane per un anno e mezzo, collezionando in tutto 33 presenze e 5 reti.\nSteaua Bucarest.\nLa svolta della carriera giunge per\u00f2 il 7 settembre 2006, quando viene acquistato, per un milione di euro, dalla Steaua Bucarest. Due giorni dopo fa il suo debutto con la nuova squadra, nella vittoria per 1-0 contro l'Arge\u0219 Pite\u0219ti. Il 2 dicembre giunge anche il suo primo gol con la maglia della Steaua, nel 3-0 contro il suo ex team, la Politehnica Timisoara. Nella stagione 2007-2008 centra anche la sua prima segnatura in Champions League, nella trasferta contro il Siviglia. Dopo la fine del campionato, il commissario tecnico della Nazionale Rumena, Victor Pi\u021burc\u0103, lo convoca per gli imminenti Europei in Austria e Svizzera, ma il 20 maggio 2008 Petre si procura, durante una partita di Beach Volley ad Antalya, una lesione al menisco interno, che di fatto ne pregiudica la partecipazione all'Europeo. Rimane allo Steaua per altre due stagioni, collezionando in tutto 78 presenze e 7 reti in campionato.\nAl Nassr.\nNell'estate 2010 accetta l'offerta di trasferimento del club saudita dell'Al-Nassr, all'epoca allenato da Walter Zenga. Con la maglia del club di Riad segna anche il gol decisivo in un'amichevole contro la Lazio, mentre in campionato \u00e8 titolare indiscusso, con 16 presenze e 4 gol. Dopo un solo anno in Arabia Saudita, tuttavia, firma la rescissione consensuale del suo contratto, liberandosi a parametro zero.\nModena.\nDopo aver risolto un contenzioso contrattuale con l'Al-Nassr, il 13 agosto 2011 viene ufficialmente acquistato dal , in Serie B, con cui firma un contratto biennale. Il 21 gennaio 2012 realizza il suo primo gol con i \"canarini\", in occasione del successo in trasferta per 1-0 sul Bari.\nRitorno a Timi\u0219oara.\nDopo aver risolto il contratto con il , si trasferisce a titolo definitivo al ACS Poli Timi\u0219oara.\nNazionale.\nPetre milita nella Nazionale romena dal 2002 e al momento conta 23 presenze e un unico gol, segnato l'8 giugno 2005 contro l'Armenia nella partita valida per le qualificazioni ai mondiali 2006, terminata poi 3-0 per i rumeni."}
{"id": "2558737", "revid": "287204", "url": "https://it.wikipedia.org/wiki?curid=2558737", "title": "Torneo Acropolis 1998", "text": "Il Torneo 'Acropolis' 1998 si \u00e8 svolto dal 19 al 21 luglio 1998.\nGli incontri si sono svolti nell'impianto ateniese \"Olympiahalle\"."}
{"id": "2558739", "revid": "1305772", "url": "https://it.wikipedia.org/wiki?curid=2558739", "title": "Le 7 vite del rock", "text": "Le 7 vite del rock (\"Seven Ages of Rock\") \u00e8 un documentario del 2007 prodotto dalla BBC sulla origini e la storia del rock. Il narratore italiano \u00e8 Enrico Ruggeri, il narratore originale \u00e8 Julian Rhind-Tutt. Il documentario \u00e8 stato presentato nel 2008 alla Roma Fiction Fest da Enrico Ruggeri.\nTrama.\n\"Le origini\".\nEnrico Ruggeri presenta l'invenzione del Rock, nata pi\u00f9 o meno con i Rolling Stones, quando \"rubarono il blues\". Keith Richards, chitarrista della band, racconta come ha composto l'inconfondibile riff di \"Satisfaction\", dicendo che una notte si svegli\u00f2, sonnambulo, accese il registratore, suon\u00f2 la chitarra, e si rimise a dormire. Il giorno dopo, quando not\u00f2 che il nastro era diverso dal giorno prima, accese il registratore e sent\u00ec un minuto di \"Satisfaction\" seguito da 40 minuti di Keith che russa. A fare una nuova svolta nel rock sono gli Who creando un genere rock, minimamente pi\u00f9 Hard. Altri artisti nominati in questo capitolo sono gli Yardbirds, Eric Clapton ed i Cream.\n\"Le avanguardie\".\n\"Le avanguardie\" \u00e8 la seconda puntata. Le \"avanguardie\" sono i vari generi, tra i quali spicca lo psychedelic, creati dal rock verso la fine degli anni sessanta. I Pink Floyd (con un approfondimento sulla dura vita sociale di Syd Barrett e dei problemi di droga di tutti i membri) sono i protagonisti della puntata insieme ai Roxy Music, i Velvet Underground (con Nico ed Andy Warhol), i Genesis e David Bowie. Gli ultimi minuti parlano dell'opera monumentale dei concerti per il tour di The Wall dei Pink Floyd.\n\"Il Punk rock\".\nI Sex Pistols con Sid Vicious e Johnny Rotten iniziano il punk britannico come movimento politico e musicale in Inghilterra verso la fine degli anni settanta. I Ramones lo iniziano anni prima in America raccontando con le loro canzoni le disgrazie che accadono nel Queens. In Inghilterra arrivano anche i Clash. in questo capitolo \u00e8 raccontata la storia approfondita di varie canzoni, cio\u00e8 \"Blitzkrieg Bop\" dei Ramones, \"Anarchy in the U.K.\", \"God Save the Queen\", \"Pretty Vacant\" dei Sex Pistols e \"White Riot\" dei Clash.\n\"L'Heavy metal\".\nQuando, nel 1968, si formano i Deep Purple, e, pochi anni prima, Tony Iommi si frattura il dito in una fabbrica e riesce a suonare meglio la chitarra elettrica, si pu\u00f2 dire che \u00e8 nato l'Heavy metal. Tony Iommi comincia a suonare con i Black Sabbath, insieme a Ozzy Osbourne alla voce, Geezer Butler al basso, e Bill Ward alla batteria. Dopo qualche anno si \u00e8 quasi obbligati a licenziare Ozzy Osbourne, che comincia una fiorente carriera solista. L'heavy metal, con i Judas Priest ed i M\u00f6tley Cr\u00fce diventa pi\u00f9 commerciale, ma due band, i Metallica e gli Iron Maiden, con album come \"Metallica\" (dei Metallica) e \"The Number of the Beast\" (degli Iron Maiden). In questa puntata c'\u00e8 un approfondimento sul primo album dei Black Sabbath, sulla tecnica di produzione di Bob Rock con i Metallica, sull'abbigliamento dei Judas Priest e le accuse di messaggi subliminali nelle loro canzoni, come i Deep Purple hanno composto \"Smoke on the Water\", come gli Iron Maiden hanno composto \"Run to the Hills\", il rapporto tra i Black Sabbath e la droga ed il testo di \"Enter Sandman\" dei Metallica, canzone che chiude i titoli di coda.\n\"Tutti allo stadio!\".\nCon i Led Zeppelin ed i Queen viene creato un filone di band e solisti che cominciano a suonare negli stadi. I Kiss, con il loro inconfondibile marchio commerciale, ed i Dire Straits, gli U2, Bruce Springsteen ed i Police con Sting. Tra le persone intervistate ci sono Mark Knopfler e Brian May. In questa puntata viene fatto un approfondimento su We Are the Champions e We Will Rock You dei Queen, gli inizi dei Police, lo stile degli U2 nei concerti, in particolare a Zoo Tv, il marchio commerciale dei Kiss, la tecnica di suonare la chitarra inventata da Mark Knopfler, l'accoglimento caloroso dei Queen in Giappone ed il Live Aid.\n\"Il Grunge\".\nKurt Cobain, bidello della scuola nella quale ha finito gli studi e soggetto ad una vita triste, fa amicizia con un ragazzo simile a lui, Krist Novoselic; i due fondano una band, i Fecal Matter, che dopo un po' diventeranno i Nirvana. Nel frattempo, Michael Stipe forma i R.E.M.. Le radio dei College sono il modo perfetto per cominciare a suonare, mentre l'hardcore punk dei Black Flag diventa dal genere pi\u00f9 di moda a quello pi\u00f9 eclissato. In questa puntata ci sono approfondimenti su \"Smells Like Teen Spirit\" dei Nirvana e sulla morte di Kurt Cobain.\n\"L'Indie rock\".\nIl Rock indipendente \u00e8 protagonista dell'ultima puntata. Gli Oasis, con i loro lunghi concerti, gli Smiths, i Blur, i Suede e i Franz Ferdinand sono protagonisti di questo capitolo, che \u00e8 il primo che rappresenta il rock come genere di minore successo rispetto alla musica disco anni novanta (i cui suonatori avevano spesso problemi di droga, in particolare ecstasy).\nDistribuzione.\nVenne trasmesso in Italia su History Channel durante l'estate 2009 tutti i venerd\u00ec in 7 puntate a partire da venerd\u00ec 24 luglio, finendo con venerd\u00ec 4 settembre.\nSigla.\nLa canzone della sigla \u00e8 \"New Rose\" dei The Damned del 1976."}
{"id": "2558742", "revid": "1318658", "url": "https://it.wikipedia.org/wiki?curid=2558742", "title": "Arturo Uslar Pietri", "text": "Biografia.\nNacque a Caracas, in Venezuela, il 16 maggio del 1906 da una famiglia di origini tedesche, c\u00f2rse e spagnole, dove trascorre parte della propria infanzia, prima di trasferirsi con la famiglia per la poco lontana Maracay. Esordisce qui giovanissimo come scrittore, scrivendo storie per riviste di tiratura locale e vincendo anche alcuni concorsi. Studia Scienze Politiche presso la Universidad Central de Venezuela di Caracas, poi parte per Parigi assieme ad una delegazione venezuelana; come la maggior parte degli intellettuali sudamericani del suo tempo, anche Arturo subisce il fascino della capitale francese: in essa, infatti, conosce diversi scrittori affermati e non, come il cubano Alejo Carpentier e Asturias, il celebre autore del Guatemala; il contatto con questi due esponenti del Realismo magico lo avvicina a questo genere, all'epoca particolarmente fiorente, in particolare in America Latina, terra di Borges. Nonostante gli impegni diplomatici, si dedica attivamente alla scrittura, in particolare lavorando al romanzo d'esordio \"Las Lanzas Coloradas\", ambientato negli anni della Rivoluzione venezuelana; tornato in Venezuela, pubblica il romanzo nel 1931, riscuotendo un discreto successo.\nCon la fine della dittatura di Juan Vicente G\u00f3mez, durata ben ventisette anni, in seguito alla morte del dittatore (1935), prende parte attivamente al dibattito politico, scrivendo articoli per diversi giornali, improvvisandosi opinionista, giornalista ed arrivando ad essere eletto, nel 1936, Ministro delle Finanze. Ottiene grande attenzione per un articolo datato 14 luglio 1936, nel quale incoraggia il Governo a \"sembrar el petr\u00f3leo\" (\"seminare il petrolio\"), cio\u00e8 ad investire nella crescita sostenibile dell'economia nazionale: in questo si rivela estremamente moderno, in quanto porta al centro del dibattito anche la questione ambientale.\nNel 1939 si sposa con Isabel Braun Kerdel, con la quale ha due figli, Arturo e Federico Uslar Braun, entrambi scomparsi prematuramente; ne ha poi un terzo, Federico Alfredo Uslar Braun, deceduto nel 2007. Nello stesso anno diventa Ministro dell'Educazione e successivamente si propone tra i fondatori del PDV (Partido Democr\u00e1tico Venezolano), nato nel 1944; il PDV domina la scena politica sino alla rivoluzione democratica del neo-Presidente Betancourt, che tiene il potere sino al 1964. Nel 1943 viene eletto Ministro dell'Interno, carica che deve poi abbandonare in seguito ai tumulti politici che lo costringono a riparare a New York; qui si mantiene insegnando Letteratura latinoamericana alla Columbia University.\nRitorna in Venezuela due anni dopo, ottenendo un posto da senatore nel Governo Betancourt. Nel 1963, dopo diversi anni dedicati alla stesura di vari saggi, racconti e di due romanzi, \"El camino de El Dorado\" e \"Un retrato en la geograf\u00eda\", si ripropone al centro della scena politica candidandosi alle elezioni presidenziali del 1963, vinte da Ra\u00fal Leoni, in carica sino al 1969. La sconfitta lo spinge ad abbandonare a poco a poco la Politica per dedicarsi unicamente alla Letteratura e al Giornalismo: diventa direttore del quotidiano \"El Nacional\", una delle maggiori testate del Paese, poi ambasciatore UNESCO e nel frattempo scrive un quarto e un quinto romanzo, \"Estaci\u00f3n de m\u00e1scaras\" e \"Oficio de difuntos\", continuando a dedicarsi alla saggistica ed improvvisandosi poeta e drammaturgo. Riprende a viaggiare per la Francia con lunghi soggiorni a Parigi. Diventa popolare anche come divulgatore televisivo per la trasmissione \"Valores Humanos\", alla quale lavora anche come autore.\nScrive altri due romanzi, \"La isla de Robins\u00f3n\" e \"La visita en el tiempo\", e svariati saggi, pur essendosi affermato ormai da tempo come una delle figure principali della Letteratura venezuelana. Vince il Premio R\u00f3mulo Gallegos per \"La visita\" nel 1991, pertanto lo si ricorda alla pari di Mario Vargas Llosa, Gabriel Garc\u00eda M\u00e1rquez, Carlos Fuentes, Fernando del Paso, Javier Mar\u00edas e Enrique Vila-Matas, tutti grandi autori della Letteratura in lingua spagnola; l'anno prima vince il pi\u00f9 prestigioso e ambito Premio Principe delle Asturie e riceve la Legion d'onore dal Presidente francese Mitterrand."}
{"id": "2558744", "revid": "125407108", "url": "https://it.wikipedia.org/wiki?curid=2558744", "title": "Antagonista del recettore per l'angiotensina II", "text": "Gli antagonisti (o bloccanti) del recettore dell'angiotensina II, conosciuti anche come sartani, antagonisti del recettore AT1, o ARB (dall'inglese \"angiotensin receptor blockers\"), sono un gruppo di farmaci che modulano il sistema renina-angiotensina. Vengono impiegati principalmente in caso di ipertensione, di nefropatia diabetica e di insufficienza cardiaca.\nStruttura.\nIl losartan, l'irbesartan, l'olmesartan, il candesartan e il telmisartan includono nella loro struttura un gruppo tetrazolico (un anello formato da quattro atomi di azoto e da un atomo di carbonio) e uno o due gruppi imidazolici. Il valsartan, invece, nella sua struttura include solo un gruppo tetrazolico.\nMeccanismo di azione.\nI sartani sono antagonisti del recettore AT1, ovvero, bloccano l'attivazione dei recettori AT1 dell'angiotensina II. Questo provoca direttamente tra le altre cose vasodilatazione, riduzione della secrezione di vasopressina, riduzione della sintesi e secrezione di aldosterone. L'effetto combinato di questo \u00e8 l'abbassamento della pressione sanguigna.\nI sartani non sono ligandi reversibili, ma ad alta affinit\u00e0, per i recettori dell'angiotensina, agendo non solo su AT1 ma anche su AT2, sebbene in misura molto minore. La loro attivit\u00e0 nei confronti del recettore \u00e8 decrescente nel corso del tempo, quindi il loro legame \u00e8 sempre pi\u00f9 reversibile col passare delle ore. Questo \u00e8 utile perch\u00e9 permette di correlare l'intensit\u00e0 del farmaco con i suoi effetti, d'altro canto pone il problema dell'emivita del farmaco.\nL'efficacia specifica di ogni bloccante per il recettore dell'angiotensina dipende da tre parametri farmacodinamici e farmacocinetici. Affinch\u00e9 il farmaco risulti efficace \u00e8 necessaria la presenza contemporanea di tutti e tre tali parametri a un livello sufficiente.\nEffetti.\nGli effetti degli ARB che bloccando il recettore dell'angiotensina II sono: \nInibizione pressoria.\nL'inibizione pressoria misura l'inibizione da parte del farmaco dell'effetto di innalzamento della pressione sanguigna dell'angiotensina II. I valori di questo effetto alla ventiquattresima ora per gli ARB provenienti dagli inserti della Food and Drug Administration statunitense sono i seguenti:\nAffinit\u00e0 per il recettore AT1.\nL'affinit\u00e0 per i recettori AT1 rispetto a quella per i recettori AT2 \u00e8 il secondo parametro importante per valutare l'efficacia di un farmaco antagonista del recettore dell'angiotensina II.\nL'affinit\u00e0 specifica per AT1 indica quanto il farmaco sia attratto dal recettore corretto. I valori provenienti dagli inserti della Food and Drug Administration statunitense sono i seguenti:\nEmivita.\nIl terzo parametro che condiziona l'efficacia complessiva di un ARB \u00e8 la sua emivita biologica. I valori provenienti dagli inserti della Food and Drug Administration statunitense sono i seguenti:\nImpiego.\nI sartani vengono soprattutto usati nel controllo dell'ipertensione in soggetti che non riescono a tollerare gli ACE inibitori. Infatti, l'enzima di conversione dell'angiotensina \u00e8 anche responsabile della degradazione della bradichinina che, giocoforza, aumenta durante la terapia con ACE inibitori provocando edema e tosse stizzosa. I sartani, agendo direttamente sul recettore per l'angiotensina II, valicano questo effetto avverso innescando comunque una risposta ipotensiva. Conseguentemente alla diversa capacit\u00e0 di blocco, \u00e8 stato documentato come i diversi sartani abbiano un effetto diverso sul controllo della pressione. Recentemente il candesartan \u00e8 stato usato nella terapia dell'insufficienza cardiaca; il razionale consiste nell'impedire il rimodellamento patologico del tessuto cardiaco in corso di sovraccarico cronico di volume/pressione. Al di l\u00e0 di questi utilizzi, i sartani sono impiegati nella gestione della nefropatia diabetica in quanto, al pari degli ACE inibitori, permettono lo scarico pressorio del glomerulo renale dilatando l'arteriola efferente. Il candesartan \u00e8 anche utilizzato in alcuni protocolli sperimentali per la prevenzione degli attacchi di emicrania.\nAlcuni di questi farmaci hanno anche un effetto uricosurico.\nNel 2008 \u00e8 stata riportata una possibile associazione tra l'utilizzo di sartani e la malattia di Alzheimer; tuttavia, uno studio retrospettivo su 5 milioni di pazienti in terapia cronica anti-ipertensiva ha mostrato come, rispetto ai soggetti che fanno uso di altri agenti ipertensivi, i pazienti in terapia con sartani hanno una probabilit\u00e0 del 35-40% inferiore di ammalarsi di malattia di Alzheimer (pubblicati i dati preliminari).\nI sartani possono essere particolarmente utili per sostituire gli ACE-inibitori nei soggetti con tosse e angioedema. Con il progressivo venir meno della protezione brevettuale stanno arrivando in commercio anche i medicinali equivalenti di molti sartani, fatto che ne ha permesso una pi\u00f9 ampia diffusione. Dal rapporto OsMed gennaio-settembre 2011 pubblicato dall'AIFA, infatti, risulta come i farmaci pi\u00f9 prescritti nell'ambito del sistema cardiovascolare continuano a essere gli ACE-inibitori, da soli e associati, con 116,5 dosi definite die (DDD) seguiti dai sartani, soli e associati, a 93,4 DDD.\nEffetti avversi.\nQuesta classe farmacologia \u00e8 di solito ben tollerata. Gli effetti avversi comuni sono: vertigini, cefalea e/o iperkaliemia.\nMeno frequentemente sono stati riscontrati: ipotensione ortostatica (prima dose), rash, diarrea, dispnea, alterazione della funzionalit\u00e0 epatica, crampi muscolari, mialgia, insonnia, anemia, danno renale, faringite, congestione nasale e, in alcuni soggetti intolleranti agli ACE inibitori, angioedema.\nI sartani sono farmaci teratogeni, quindi non si usano in gravidanza o in pazienti che ne desiderano una a breve.\nRuolo nell'infarto del miocardio.\nSono in corso diversi studi per stabilire se i sartani siano in grado di prevenire l'infarto del miocardio. Alcuni studi hanno mostrato come i sartani possano aumentare i rischio di infarto. Tuttavia, altri studi hanno mostrato come l'assunzione di sartani non provochi un aumento del rischio. A oggi, non ci sono evidenze significative sull'aumento di rischio e ulteriori studi sono in sviluppo.\nIl blocco dei recettori AT1 innesca conseguentemente un aumento dei livelli di angiotensina II circolante, con possibile sovrastimolazione dei recettori AT2. Purtroppo, recenti studi hanno dimostrato come questo legame possa provocare proliferazione cellulare, fibrosi e ipertrofia, con effetto pro-aterogenetico e pro-infiammatorio."}
{"id": "2558750", "revid": "628767", "url": "https://it.wikipedia.org/wiki?curid=2558750", "title": "Laguna Blanca (Cile)", "text": "Laguna Blanca \u00e8 un comune del Cile della provincia di Magallanes nella regione di Magellano e dell'Antartide Cilena. Al censimento del 2002 possedeva una popolazione di 663 abitanti."}
{"id": "2558751", "revid": "8660", "url": "https://it.wikipedia.org/wiki?curid=2558751", "title": "Golden League FIAF 2004", "text": ""}
{"id": "2558752", "revid": "1543377", "url": "https://it.wikipedia.org/wiki?curid=2558752", "title": "Dutch Open 1992", "text": "Il Dutch Open 1992 \u00e8 stato un torneo di tennis giocato sulla terra battuta.\n\u00c8 stata la 34\u00aa edizione del Dutch Open, che fa parte della categoria ATP World Series nell'ambito dell'ATP Tour 1992. \nSi \u00e8 giocato ad Hilversum nei Paesi Bassi, dal 20 luglio al 26 luglio 1992.\nCampioni.\nSingolare.\n Karel Nov\u00e1\u010dek ha battuto in finale Jordi Arrese, 6\u20132, 6\u20133, 2\u20136, 7\u20135\nDoppio.\n Paul Haarhuis / Mark Koevermans hanno battuto in finale Marten Renstr\u00f6m / Mikael Tillstr\u00f6m, 6\u20137, 6\u20131, 6\u20134"}
{"id": "2558755", "revid": "110157", "url": "https://it.wikipedia.org/wiki?curid=2558755", "title": "R\u00edo Verde (Cile)", "text": "R\u00edo Verde \u00e8 un comune del Cile della provincia di Magallanes nella regione di Magellano e dell'Antartide Cilena. Al censimento del 2012 possedeva una popolazione di 153 abitanti."}
{"id": "2558757", "revid": "1013865", "url": "https://it.wikipedia.org/wiki?curid=2558757", "title": "San Gregorio (Cile)", "text": "San Gregorio \u00e8 un comune del Cile della provincia di Magallanes nella regione di Magellano e dell'Antartide Cilena. Al censimento del 2012 possedeva una popolazione di 384 abitanti."}
{"id": "2558758", "revid": "392652", "url": "https://it.wikipedia.org/wiki?curid=2558758", "title": "Armenia Superiore", "text": "L'Armenia Superiore (in armeno: \u0532\u0561\u0580\u0571\u0580 \u0540\u0561\u0575\u0584 - \"Bardzr Hayq\") \u00e8 una regione storica dell'Armenia situata attualmente in Turchia, corrispondente pressappoco all'odierna provincia di Erzincan e immediatamente a ovest del fiume Kura.\nDentro i confini del Regno di Armenia, il territorio era circondato dalle regioni di Dsopk, Taron, Tayk e Ayrarat."}
{"id": "2558760", "revid": "28592", "url": "https://it.wikipedia.org/wiki?curid=2558760", "title": "Sciste", "text": ""}
{"id": "2558762", "revid": "110157", "url": "https://it.wikipedia.org/wiki?curid=2558762", "title": "Ant\u00e1rtica", "text": "Ant\u00e1rtica \u00e8 una rivendicazione territoriale del Cile, corrispondente alla parte dell'Antartide che il paese andino reclama da decenni in violazione del Trattato antartico e contro le posizioni delle Nazioni Unite.\nIl Cile considera unilateralmente il territorio come un suo comune della provincia di Ant\u00e1rtica Chilena nella regione delle Magellane e Antartide Cilena. Tuttavia il governo nazionale, conscio dello stato teorico della sua proclamazione, non ha organizzato alcuna municipalit\u00e0 che gestisca il comune, che resta dunque virtuale. Al censimento del 2002 possedeva una popolazione di 130 abitanti, tutte famiglie di militari o scienziati."}
{"id": "2558764", "revid": "1605525", "url": "https://it.wikipedia.org/wiki?curid=2558764", "title": "El filibusterismo", "text": "El filibusterismo \u00e8 uno dei romanzi pi\u00f9 conosciuti di Jos\u00e9 Rizal, pubblicato nel 1891. L'opera non \u00e8 stata tradotta in italiano.\nIl racconto narra la storia di Simoun, la reincarnazione di Cris\u00f3stomo Ibarra, protagonista di Noli me tangere.\nPersonaggi.\nDi seguito sono riportati i personaggi principali."}
{"id": "2558765", "revid": "348618", "url": "https://it.wikipedia.org/wiki?curid=2558765", "title": "El Filibusterismo", "text": ""}
{"id": "2558766", "revid": "110157", "url": "https://it.wikipedia.org/wiki?curid=2558766", "title": "Cabo de Hornos", "text": "Cabo de Hornos (notoriamente soprannominato \"Puerto Minuto\") \u00e8 un comune del Cile della provincia di Ant\u00e1rtica Chilena nella regione di Magellano e Antartide Cilena. \u00c8 conosciuto soprattutto per essere il municipio pi\u00f9 australe del mondo riconosciuto lecito dal diritto internazionale.\nAl censimento del 2002 possedeva una popolazione di 2.262 abitanti."}
{"id": "2558772", "revid": "628767", "url": "https://it.wikipedia.org/wiki?curid=2558772", "title": "Porvenir (Cile)", "text": "Porvenir \u00e8 un comune del Cile della provincia di Tierra del Fuego nella Regione di Magellano e dell'Antartide Cilena. Al censimento del 2002 possedeva una popolazione di 5.465 abitanti."}
{"id": "2558774", "revid": "287204", "url": "https://it.wikipedia.org/wiki?curid=2558774", "title": "Giardino chimico", "text": "Il giardino chimico \u00e8 un esperimento di chimica che si effettua normalmente aggiungendo sali metallici solidi come il solfato di rame(II) o il cloruro di cobalto(II) ad una soluzione di silicato di sodio (anche nota come vetro solubile). In breve tempo si osserva la formazione e la crescita di strutture solide, colorate a seconda del metallo, con una forma che pu\u00f2 assomigliare a quella di vegetali. Il giardino chimico fu osservato e descritto per la prima volta da Johann Rudolph Glauber nel 1646. Nella sua forma originale venivano aggiunti cristalli di cloruro di ferro(II) ad una soluzione di silicato di potassio.\nLa formazione del giardino chimico si basa sul fatto che la maggior parte dei metalli di transizione forma silicati colorati e insolubili in acqua. Il meccanismo di formazione \u00e8 il seguente. Inizialmente i cristalli di sale metallico (ad. es. cloruro di cobalto) iniziano a sciogliersi nella soluzione acquosa. I cationi di cobalto disciolto reagiscono subito con l'anione silicato formando silicato di cobalto insolubile. Questo solido forma attorno ai cristalli di sale metallico una membrana semipermeabile che pu\u00f2 essere attraversata solo da molecole di acqua. Dato che la forza ionica della soluzione di cobalto entro la membrana \u00e8 maggiore di quella della soluzione esterna di silicato, si crea una pressione osmotica all'interno della membrana, che finisce col causare la rottura della membrana. I cationi cobalto fuoriescono dal buco formatosi e reagiscono con gli anioni silicato formando nuovo solido. In questo modo il processo di crescita del solido continua nel recipiente e si formano strutture che possono assomigliare a vegetali; il colore del solido dipende dal metallo usato. Le forme solide che si formano tendono a crescere verso l'alto, perch\u00e9 la pressione sul fondo del recipiente \u00e8 maggiore che verso la superficie.\nLa formazione del giardino chimico pu\u00f2 sembrare solo un esperimento divertente, ma \u00e8 stata studiata anche in modo serio. Questa chimica \u00e8 collegata alla reazione di presa del cemento, e anche alla corrosione di superfici di acciaio, dove si possono formare strutture tubolari."}
{"id": "2558775", "revid": "628767", "url": "https://it.wikipedia.org/wiki?curid=2558775", "title": "Primavera (Cile)", "text": "Primavera \u00e8 un comune del Cile della provincia di Tierra del Fuego nella regione di Magellano e dell'Antartide Cilena. Al censimento del 2002 possedeva una popolazione di 1.016 abitanti."}
{"id": "2558776", "revid": "628767", "url": "https://it.wikipedia.org/wiki?curid=2558776", "title": "Timaukel", "text": "Timaukel \u00e8 un comune del Cile della provincia di Tierra del Fuego nella regione di Magellano e dell'Antartide Cilena. Al censimento del 2002 possedeva una popolazione di 423 abitanti."}
{"id": "2558777", "revid": "1573940", "url": "https://it.wikipedia.org/wiki?curid=2558777", "title": "Aghdznik", "text": "L'Aghdznik (armeno: \u0531\u0572\u0571\u0576\u056b\u0584), anche nota come Altzniq o Arzanene, era una regione dell'antica Armenia esistita prima del 300 d.C., governata da Bakur (o Pakur). Verso il 330 venne incorporata nella provincia di Syunik.\nL'Aghdznik divenne pi\u00f9 tardi un piccolo regno arabo del Kurdistan (attuale Turchia orientale), intorno al X secolo.\nHamdum, un condottiero arabo, conquist\u00f2 Altzniq e Amida (Diyarbak\u0131r), intorno al 962. Nel 963 una sorella di Hamdum il cui nome non viene riportato nelle fonti originali, govern\u00f2 la regione per dieci anni. "}
{"id": "2558782", "revid": "352448", "url": "https://it.wikipedia.org/wiki?curid=2558782", "title": "Altzniq", "text": ""}
{"id": "2558783", "revid": "352448", "url": "https://it.wikipedia.org/wiki?curid=2558783", "title": "Arzanene", "text": ""}
{"id": "2558784", "revid": "1645873", "url": "https://it.wikipedia.org/wiki?curid=2558784", "title": "Puerto Natales", "text": "Puerto Natales \u00e8 il capoluogo del comune di Natales e della provincia di \u00daltima Esperanza nella regione di Magellano e dell'Antartide Cilena, in Cile. Base di partenza per visitare il Parco nazionale Torres del Paine, al censimento del 2002 possedeva una popolazione di 19.116 abitanti."}
{"id": "2558786", "revid": "767487", "url": "https://it.wikipedia.org/wiki?curid=2558786", "title": "Australian Men's Hardcourt Championships 1991", "text": "L'Australian Men's Hardcourt Championships 1991 \u00e8 stato un torneo di tennis giocato sul cemento. \u00c8 stata la 14\u00aa edizione del Torneo di Adelaide, che fa parte della categoria World Series nell'ambito dell'ATP Tour 1991. Si \u00e8 giocato ad Adelaide in Australia dal 31 dicembre 1990 al 7 gennaio 1991.\nCampioni.\nSingolare.\n Nicklas Kulti ha battuto in finale Michael Stich 6\u20133, 1\u20136, 6\u20132\nDoppio.\n Wayne Ferreira / Stefan Kruger hanno battuto in finale Paul Haarhuis / Mark Koevermans 6\u20134, 4\u20136, 6\u20134"}
{"id": "2558789", "revid": "628767", "url": "https://it.wikipedia.org/wiki?curid=2558789", "title": "Torres del Paine (Cile)", "text": "Torres del Paine \u00e8 un comune del Cile della provincia di \u00daltima Esperanza nella regione di Magellano e dell'Antartide Cilena. Al censimento del 2002 possedeva una popolazione di 739 abitanti."}
{"id": "2558790", "revid": "599013", "url": "https://it.wikipedia.org/wiki?curid=2558790", "title": "Valle del Giovenco (disambigua)", "text": ""}
{"id": "2558791", "revid": "767487", "url": "https://it.wikipedia.org/wiki?curid=2558791", "title": "Franco Calabrese", "text": "Biografia.\nFu docente di Arte scenica presso l'Istituto Boccherini di Lucca, suoi allievi sono stati, tra gli altri, il basso Graziano Polidori, il baritono Giancarlo Ceccarini, il basso Francesco Facini e il tenore Enrico Facini.\nFu abile disegnatore e pittore, incisore e costruttore di burattini, oltrech\u00e9 amante degli oggetti di antiquariato.\nAl Teatro Comunale di Firenze il 6 marzo 1947 \u00e8 il borgomastro in Werther (opera) con Rolando Panerai ed in giugno al Giardino di Boboli Beno\u00eet/Alcindoro ne La boh\u00e8me con Panerai ed Ettore Bastianini.\nNel 1948 a Firenze \u00e8 il primo strelez in Kovancina diretto da Vittorio Gui con Giovanni Inghilleri, Nicola Rossi-Lemeni e Boris Christoff.\nCarriera.\nSempre a Palermo venne rappresentata Elettra di Strauss con Wolfgang Rennert direttore e Lottfi Mansouri regista, Calabrese fece la parte de Il Mentore di Oreste. Agli Studi RAI di Milano si rappresent\u00f2 Andrea Ch\u00e9nier, dove Calabrese interpret\u00f2 Il Maestro di casa, la direzione fu di Bartoletti e fra gli interpreti vi furono Celestina Casapietra, Gabriella Carturan, Franco Corelli, Piero Cappuccilli. "}
{"id": "2558792", "revid": "204391", "url": "https://it.wikipedia.org/wiki?curid=2558792", "title": "ACE inibitore", "text": ""}
{"id": "2558800", "revid": "282094", "url": "https://it.wikipedia.org/wiki?curid=2558800", "title": "J\u00e9r\u00f4me Bolsec", "text": ""}
{"id": "2558801", "revid": "287204", "url": "https://it.wikipedia.org/wiki?curid=2558801", "title": "Benthosema glaciale", "text": "Il pesce lanterna glaciale (Benthosema glaciale) \u00e8 un pesce abissale della famiglia Myctophidae.\nDistribuzione e habitat.\nSi incontra nell'Oceano Atlantico a nord fin oltre il circolo polare artico e nel mar Mediterraneo (pi\u00f9 comune nel bacino occidentale), compresi il mar Adriatico. \u00c8 assente dal mar Nero ma si trova nel mar di Marmara.\nQuesta specie frequenta le acque profonde fino a 500 m (ma nel mar Ionio \u00e8 stato catturato a pi\u00f9 di 1000 m), dove ha uno stile di vita pelagico. Effettua migrazioni notturne verso la superficie.\nDescrizione.\nCome tutti i pesci lanterna questa specie si distingue dalle altre mediante l'analisi dei fotofori (vedi la figura alla voce Myctophidae). In questa specie \u00e8 presente un solo fotoforo POL ed il secondo VO \u00e8 posto pi\u00f9 in alto degli altri. Inoltre il Vn non \u00e8 presente. Nel maschio sono presenti i Gs che sono assenti nella femmina, che invece ha Gi.\nColore argenteo con dorso brunastro.\nRaggiunge gli 8 cm al massimo.\nAlimentazione.\nSi ciba di crostacei ed altri animaletti planctonici.\nRiproduzione.\nAvviene tutto l'anno, soprattutto nella stagione fredda.\nTassonomia.\nGli esemplari del Mediterraneo sono pi\u00f9 piccoli ed hanno meno vertebre di quelli atlantici essi furono considerati ora una sottospecie (\"B. glaciale thori\") ed ora una buona specie (\"B. thori\"). Attualmente queste due popolazioni non vengono distinte sistematicamente."}
{"id": "2558803", "revid": "281901", "url": "https://it.wikipedia.org/wiki?curid=2558803", "title": "Pesce lanterna glaciale", "text": ""}
{"id": "2558804", "revid": "281901", "url": "https://it.wikipedia.org/wiki?curid=2558804", "title": "Benthosema glaciale thori", "text": ""}
{"id": "2558805", "revid": "281901", "url": "https://it.wikipedia.org/wiki?curid=2558805", "title": "Benthosema thori", "text": ""}
{"id": "2558807", "revid": "1318658", "url": "https://it.wikipedia.org/wiki?curid=2558807", "title": "Turuberan", "text": "Con il termine Turuberan si indicava una regione che una volta faceva parte del Regno di Armenia sotto Tigrane il Grande. Secondo il geografo armeno del VII secolo Anania di Shirak, era l'ottava provincia del Regno di Armenia. Essa coincide pressappoco con l'attuale regione turca estendendosi a nord-ovest del lago di Van e comprende le citt\u00e0 odierne di Bitlis (Baghesh), Malazgirt (Manazkert) e Mu\u015f (Mouch).\nDistretti.\nLa provincia \u00e8 costituita dai distretti o cantoni (\"gavar\") seguenti:"}
{"id": "2558808", "revid": "1442080", "url": "https://it.wikipedia.org/wiki?curid=2558808", "title": "Australian Men's Hardcourt Championships 1991 - Singolare", "text": "Il singolare dell'Australian Men's Hardcourt Championships 1991 \u00e8 stato un torneo di tennis facente parte dell'ATP Tour.\nNicklas Kulti ha battuto in finale Michael Stich 6\u20133, 1\u20136, 6\u20132."}
{"id": "2558812", "revid": "767487", "url": "https://it.wikipedia.org/wiki?curid=2558812", "title": "Rifiuti di imballaggio", "text": "I rifiuti di imballaggio sono definiti a livello nazionale dal D.Lgs. 152/06 all'art. 218 \"Definizioni\" comma 1 lettera f) \"ogni imballaggio o materiale di imballaggio, rientrante nella definizione di rifiuto di cui all'art. 183, comma 1, lettera a), esclusi i residui della produzione\"."}
{"id": "2558813", "revid": "767487", "url": "https://it.wikipedia.org/wiki?curid=2558813", "title": "Campo sportivo", "text": "Un campo sportivo (o campo da gioco) \u00e8 un\u2019area delimitata usata per gli sport o per i giochi.\nDescrizione.\nEsso \u00e8 in genere posto all\u2019aperto, per\u00f2 esistono molte grandi strutture con campi sportivi al coperto utilizzati per gli sport indoor. Normalmente i campi sportivi sono realizzati in erba (calcio, rugby, tennis, football), terra (tennis, baseball), cemento (tennis, basket), sabbia (beach volley) o materiali sintetici (tennis, pallavolo, basket, calcio).\nTipi di campi di sportivi.\nCi sono vari tipi di campi sportivi comunemente utilizzatinei seguenti sport\nCon riferimento al significato considerato sinonimo di \"campo sportivo\" e cio\u00e8 campo di gara, rientrano in questa categoria anche il \"velodromo\" (ciclismo su pista), l\"'autodromo\" (automobilismo e motociclismo), il \"poligono di tiro\" (tiro a segno e tiro a volo), i quali pur essendo a tutti gli effetti impianti sportivi, hanno anche il significato di \"campi di gara\" in cui gli stessi sport vengono praticati. Difatti velodromo ed autodromo sono anche dette le piste del velodromo e dell'autodromo stessi, mentre il campo di calcio \u00e8 il campo di gara del calcio o la piscina \u00e8 il campo di gara del nuoto. Inoltre \"campo di gioco\" \u00e8 il termine usato anche per i giochi da tavolo con le carte, dove indica l\u2019area dove sono poste durante il gioco."}
{"id": "2558816", "revid": "287204", "url": "https://it.wikipedia.org/wiki?curid=2558816", "title": "Robert Peterson", "text": ""}
{"id": "2558817", "revid": "686936", "url": "https://it.wikipedia.org/wiki?curid=2558817", "title": "Richard Seymour", "text": " Nel 2022 \u00e8 stato introdotto nella Pro Football Hall of Fame.\nCarriera universitaria.\nAl college Seymour gioc\u00f2 con i Georgia Bulldogs in 41 partite, di cui 25 come titolare, mettendo a segno 223 tackle (106 solitari) e 9,5 sack.\nRiconoscimenti vinti:\nCarriera professionistica.\nNew England Patriots (2001-2009).\nSeymour fu scelto nel corso del primo giro del Draft 2001 dai Patriots. Il 24 luglio 2001 firm\u00f2 un contratto di 6 anni per un totale di 24,5 milioni di dollari. Debutt\u00f2 nella NFL il 23 settembre contro i New York Jets. Il 4 novembre contro gli Atlanta Falcons fece il suo primo sack in carriera. Il 25 novembre contro i New Orleans Saints blocc\u00f2 il suo primo field goal della carriera. Il 6 gennaio 2002 recuper\u00f2 il suo primo fumble. Concluse saltando 3 partite a causa di un infortunio alla gamba, con i Patriots vinse immediatamente il Super Bowl.\nIl 23 luglio 2002 venne aggiunto nella lista dei giocatori in attesa di recuperare la condizione fisica. Il 5 agosto pass\u00f2 le visite e venne reinserito nel \"roster\" ufficiale. Il 17 novembre blocc\u00f2 contro gli Oakland Raiders il suo primo field goal stagionale. Il 24 novembre contro i Minnesota Vikings blocc\u00f2 il suo secondo field goal della stagione e recuper\u00f2 un fumble. L'8 dicembre contro i Buffalo Bills mise a segno il suo primo intercetto in carriera.\nIl 14 dicembre 2003 contro i Jacksonville Jaguars forz\u00f2 un fumble. Nella stagione 2003 prese parte a tutti gli incontri tranne la partita contro i Denver Broncos a causa di un infortunio alla gamba. Vinse il secondo Super Bowl.\nIl 3 ottobre 2004 contro i Bills recuper\u00f2 un fumble molto importante. Il 5 dicembre contro i Cleveland Browns forz\u00f2 un fumble. Nell'ultima partita della stagione regolare si infortun\u00f2 leggermente al legamento collaterale mediale del ginocchio destro, costringendolo a saltare 3 partite. Riusc\u00ec a rientrare e a vincere per la sua terza volta il Super Bowl.\nIl 27 luglio 2005 venne messo sulla lista delle riserve, ma il 3 agosto venne immediatamente riattivato. Il 27 novembre contro i Chiefs forz\u00f2 il suo terzo fumble in carriera, il 26 dicembre contro i New York Jets recuper\u00f2 il suo quarto fumble in carriera. Si infortun\u00f2 alla gamba e salt\u00f2 4 partite ma non diminu\u00ec i suoi risultati.\nIl 12 aprile 2006 firm\u00f2 un'estensione di 3 anni del suo contratto per un totale di 30 milioni di dollari. Il 27 luglio venne aggiunto nuovamente per un problema al ginocchio nella lista dei giocatori in attesa di recuperare la condizione fisica. Il 24 ottobre venne reinserito nel roster ufficiale. Il 26 novembre contro i Chicago Bears blocc\u00f2 un field goal e recuper\u00f2 un fumble.\nNel 2007 Seymour prese parte solamente a 9 partite di cui 8 da titolare sempre a causa del solito problema al ginocchio.\nIl 7 dicembre 2008 contro i Seattle Seahawks recuper\u00f2 un fumble. Concluse la stagione saltando solamente una partita per un problema alla schiena.\nOakland Raiders (2009-2012).\nIl 6 settembre 2009 venne preso dai Raiders in scambio della loro 17 scelta del draft NFL 2010. Il 18 ottobre contro i Philadelphia Eagles forz\u00f2 il suo quarto fumble in carriera. Seymour gioc\u00f2 per la prima volta una stagione al di sotto dei suoi standard prestazionali.\nIl 23 febbraio 2010 i Raiders usarono la \"franchise tag\" su di lui. Il 21 giugno firm\u00f2 un contratto di un anno per 12,4 milioni di dollari. Il 12 settembre contro i Titans recuper\u00f2 il settimo fumble in carriera.\nDurante l'incontro con i Pittsburgh Steelers dopo un touchdown degli Steelers mentre Ben Roethlisberger stava per dirigersi verso un suo compagno, Seymour si gir\u00f2 velocemente verso di lui dandogli una manata sul casco. Per questo gesto venne espulso dalla partita.\nIl giorno seguente gli venne inflitta dalla NFL una multa di 25.000 dollari ma non venne squalificato. Concluse la stagione saltando 3 partite per un infortunio ai muscoli ischiocrurali.\nIl 16 febbraio 2011 firm\u00f2 un contratto di 2 anni per 30 milioni di dollari di cui 22,5 garantiti. Il 24 dicembre contro i Kansas City Chiefs blocc\u00f2 ben due field goal di cui il secondo decisivo ai fini del risultato.\nL'8 marzo 2012 firm\u00f2 un nuovo contratto di 5 anni per 37,5 milioni. Il 10 settembre 2012, i Raiders debuttarono nella nuova stagione con una sconfitta contro i San Diego Chargers. Seymour mise a segno tre tackle totali. Il 23 dello\nstesso mese contro gli Steelers mise a segno il suo primo sack stagionale ai danni di Ben Roethlisberger. Il 21 ottobre contro i Jacksonville Jaguars fece il secondo sack stagionale. Il 4 novembre contro i Tampa Bay Buccaneers recuper\u00f2 il suo primo fumble stagionale. Salt\u00f2 7 partite per un duplice infortunio al hamstring e al ginocchio, finch\u00e9 non venne messo il 27 dicembre sulla lista infortunati. A causa di questo lungo infortunio a fine stagione il suo contratto termin\u00f2 per non aver raggiunto il minimo delle partite giocate. Diventando unrestricted free agent per la stagione 2013."}
{"id": "2558818", "revid": "599013", "url": "https://it.wikipedia.org/wiki?curid=2558818", "title": "Benson &amp; Hedges Centennial Open 1991", "text": "L'Heineken Open 1991 \u00e8 stato un torneo di tennis giocato sul cemento.\n\u00c8 stata la 24\u00aa edizione dell'Heineken Open,che fa parte della categoria World Series nell'ambito dell'ATP Tour 1991.\nSi \u00e8 giocato all'ASB Tennis Centre di Auckland in Nuova Zelanda,\ndal 7 al 14 gennaio 1991.\nCampioni.\nSingolare.\n Karel Nov\u00e1\u010dek ha battuto in finale Jean-Philippe Fleurian 7-6 (7-5), 7-6 (7-4)\nDoppio.\n Sergio Casal / Emilio S\u00e1nchez hanno battuto in finale Grant Connell / Glenn Michibata 4-6, 6-3, 6-4"}
{"id": "2558825", "revid": "31886", "url": "https://it.wikipedia.org/wiki?curid=2558825", "title": "Aritmetica politica", "text": "L'aritmetica politica \u00e8 una disciplina economico-sociale che si ritiene abbia avuto inizio nel XVII secolo per mano di William Petty, economista inglese preclassico. \nAgli occhi del suo fondatore questa non andava intesa come una branca della statistica quanto piuttosto come l'estensione al campo delle scienze sociali delle nuove idee e, pi\u00f9 in generale, della nuova concezione del mondo che si andavano affermando nel campo delle scienze di natura. Con essa Petty voleva introdurre il metodo quantitativo nell'analisi dei fenomeni sociali, per permetterne una trattazione pi\u00f9 rigorosa.\nPetty non si limita a descrivere in termini quantitativi i fenomeni sociali, ma ragiona su dati empirici ottenuti dalla realt\u00e0. Spesso egli ricava gli stessi dati necessari all'analisi mediante complesse catene deduttive di tipo aritmetico-quantitativo. Queste ultime gli consentono di sfruttare in un'infinit\u00e0 di modi diversi le poche informazioni disponibili.\nEgli non vuole solo rilevare e descrivere la realt\u00e0 \"in termini di numero, peso e misura\" ma esprimersi in quei termini nel tentativo di interpretare la realt\u00e0, individuandone le caratteristiche principali."}
{"id": "2558826", "revid": "785863", "url": "https://it.wikipedia.org/wiki?curid=2558826", "title": "Bob Peterson (regista)", "text": ""}
{"id": "2558827", "revid": "287204", "url": "https://it.wikipedia.org/wiki?curid=2558827", "title": "Ligia oceanica", "text": "Ligia oceanica (comunemente noto anche come porcellino di mare o ligia) \u00e8 un crostaceo marino appartenente all'ordine degli Isopodi.\n\"L. oceanica\" ha una forma ovale, con un corpo pi\u00f9 lungo che largo (circa il doppio) e dimensioni che possono raggiungere i 30 millimetri di lunghezza. La sua colorazione varia dal grigio al verde oliva; possiede grandi occhi composti e lunghe antenne.\n\u00c8 tipico delle acque temperate dalla Norvegia al Mediterraneo, da Cape Cod al Maine\u00a0 ed \u00e8 presente anche nelle acque di Giappone - dove \u00e8 chiamato - e Cina.\nSi tratta di una specie piuttosto comune, e pu\u00f2 essere rinvenuto con facilit\u00e0 nelle zone litoranee a substrato duro, e specialmente nelle cavit\u00e0 delle rocce, laddove si formino delle pozze di acqua marina stagnante, e sotto le pietre.\n\"L. oceanica\" ha abitudini notturne; \u00e8 un animale onnivoro e si ciba principalmente di alghe, diatomee come di ogni sorta di detriti organici.\nUn singolo individuo pu\u00f2 vivere fino a 2,5-3 anni e si riproduce generalmente un'unica volta."}
{"id": "2558831", "revid": "2225", "url": "https://it.wikipedia.org/wiki?curid=2558831", "title": "Bob Peterson (animatore)", "text": ""}
{"id": "2558832", "revid": "74801", "url": "https://it.wikipedia.org/wiki?curid=2558832", "title": "Fernando del Paso", "text": "Biografia.\nNasce a Citt\u00e0 del Messico, \"una delle pi\u00f9 popolose, estese, caotiche e inquinate megalopoli del pianeta\". Frequenta per due anni la facolt\u00e0 di Economia della Universidad Nacional Aut\u00f3noma de M\u00e9xico (UNAM), poi si trasferisce a Londra per lavorare per quattordici anni presso la British Broadcasting Corporation, ovvero la BBC, poi ancora in Francia, sotto contratto con Radio France, il principale ente televisivo nazionale; torna quindi in Messico per occupare un seggio presso il Colegio Nacional nel 1996, dopo essere diventato uno scrittore affermato: infatti, nel corso dei suoi soggiorni nel Regno Unito e in Francia scrive e pubblica quattro romanzi (\"Jos\u00e9 Trigo, M\u00e9xico\", \"Palinuro de M\u00e9xico\", \"Noticias del Imperio\", \"Linda 67. Historia de un crimen\"), diverse poesie e due opere per il Teatro (\"La loca de Miramar\" e \"Palinuro en la escalera\"), per i quali s'impone come uno dei massimi autori della Letteratura messicana. Per il secondo romanzo, \"Palinuro de M\u00e9xico\", in Francia ottiene un discreto successo, tanto da guadagnarsi un premio come \"miglior romanzo pubblicato in Francia\" nel 1985, otto anni dopo averlo dato alle stampe. Alla Fiera del Libro di Guadalajara del 2007, inoltre, viene acclamato tra i pi\u00f9 grandi scrittori messicani viventi, alla pari di Carlos Fuentes e Carmen Boullosa."}
{"id": "2558834", "revid": "928766", "url": "https://it.wikipedia.org/wiki?curid=2558834", "title": "Riccardo Moretti (motociclista)", "text": "Carriera.\nLa sua carriera nel motociclismo \u00e8 iniziata con la partecipazione ai trofei monomarca per passare in seguito, a partire dalla stagione 2003, alla partecipazione nel campionato Italiano Velocit\u00e0 dove giunge al secondo posto in classe 125 nel 2008. Nello stesso anno ha partecipato al campionato Europeo Velocit\u00e0 della stessa classe, svoltosi in prova unica ad Albacete, in cui si \u00e8 piazzato al 4\u00ba posto.\nSempre nel 2008 disputa due Gran Premi del motomondiale, in qualit\u00e0 di wild card a bordo di una Honda RS 125 R. Corre altri due Gran Premi nel 2009, ancora come wild card a bordo di un'Aprilia, arrivando tredicesimo nella seconda occasione. I tre punti ottenuti gli valgono il 27\u00ba posto nella classifica stagionale. Nel 2009 ottiene anche il titolo di campione Italiano, sempre della 125.\nNel 2010 ha gareggiato con una Aprilia RSA 125 del team Fontana Racing ma dopo tre Gran Premi viene sostituito da Simone Grotzkyj. Riesce a trovare una moto per il GP d'Italia, ma rimane definitivamente appiedato per il resto della stagione a partire dal GP successivo. Nel 2011 \u00e8 pilota titolare nel campionato Italiano 125 dove, untilizzando motociclette Rumi e Friba, chiude la stagione al sedicesimo posto.\nNel 2012 corre in Moto3 dal Gran Premio d'Italia in sostituzione di Marcel Schr\u00f6tter per il team Mahindra Racing. In questa stagione \u00e8 costretto a saltare i Gran Premi della Repubblica Ceca, di San Marino e d'Aragona per la frattura di due costole rimediata nelle prove libere del GP della Repubblica Ceca. Sempre nel 2012 \u00e8 vice-campione Italiano della classe 125. Nel 2014 disputa due gare nel campionato Italiano Moto3 conquistando un punto."}
{"id": "2558835", "revid": "2146946", "url": "https://it.wikipedia.org/wiki?curid=2558835", "title": "Papa Kouli Diop", "text": "Carriera.\nNato a Kaolack, Diop si trasferisce in tenera et\u00e0 in Francia. Inizia la carriera nel settore giovanile del Rennais. Ha debuttato con la prima squadra il 5 agosto 2006, nella sconfitta 1-2 in casa contro il LOSC Lille.\nNell'estate del 2006 entra a far parte Tours FC, militante in Ligue 2.\nIl 31 gennaio 2008, ha firmato con Gimnastic Tarragona, club di seconda divisione spagnola. Dopo una stagione e mezza con i catalani si trasferisce nella Prima Divisione di Racing de Santander, per circa 1,5 milioni di \u20ac. Ha debuttato in prima divisione il 12 settembre del 2009 contro l'Atl\u00e9tico Madrid nello Stadio Vicente Calderon, partita finita 1-1.\nHa segnato il suo primo gol con il Racing de Santander il 21 gennaio del 2010 nella gara di andata dei quarti di finale della Copa del Rey contro il CA Osasuna in Campos de Sport de El Sardinero. Esattamente due mesi dopo, nuovamente contro l'Osasuna, il 21 marzo 2010, ha segnato il suo primo gol in campionato, permettendo al Racing di vincere 3-1.\nNonostante il buon rendimento in campo durante la stagione 2011-2012, il Racing retrocede.\nSu 19 luglio del 2012 \u00e8 stato ufficializzato il suo passaggio al Levante UD per 100.000 \u20ac.\nIl 4 maggio 2014, Diop \u00e8 stato vittima di cori razzisti di alcuni tifosi dell'Atletico Madrid, per risponderli ha ballato dinanzi a loro per la vittoria di 2-0.\nIl 5 giugno dell'anno successivo, al termine del contratto, ha lasciato i \"Granotes.\"\nIl 31 agosto 2015 Diop ha firmato un contratto triennale con l'Espanyol.\nIl 6 gennaio 2016, negli ottavi di finale della Coppa del Re, viene espulso al '76 per aver insultato l'attaccante blaugrana Luis Su\u00e1rez. Diop ha dichiarato in conferenza stampa: \"Luis Suarez mi ha insultato e quindi a mia volta l'ho insultato anche io. L'arbitro ha espulso solo me perch\u00e9 ha sentito solamente quello che ho detto io\". Riguardo a questo episodio, secondo quanto riferisce il 'Mundo Deportivo', nel tunnel Suarez aveva provocato i giocatori avversari.\nNazionale.\nHa giocato alla Nazionale del Senegal under 17 e under 18. Il debutto in nazionale avviene 7 novembre del 2010 nella vittoria contro il Gabon."}
{"id": "2558840", "revid": "599013", "url": "https://it.wikipedia.org/wiki?curid=2558840", "title": "Benson &amp; Hedges Centennial Open 1991 - Singolare", "text": "Il singolare del Heineken Open 1991 \u00e8 stato un torneo di tennis facente parte dell'ATP Tour.\nScott Davis era il detentore del titolo, ma quest'anno non ha partecipato.\nKarel Nov\u00e1\u010dek ha battuto in finale Jean-Philippe Fleurian 7-6 (7-5), 7-6 (7-4)."}
{"id": "2558841", "revid": "31886", "url": "https://it.wikipedia.org/wiki?curid=2558841", "title": "Proposizione avversativa latina", "text": "La proposizione avversativa \u00e8 una proposizione subordinata avverbiale che esprime un contenuto che si oppone a quello della reggente (ad esempio in italiano \u00e8 introdotta dalle congiunzioni \"mentre\", \"invece\", \"laddove\" e i modi indicativo o condizionale).\nIn latino si rendono tipicamente mediante la congiunzione cum e il modo congiuntivo (\"cum avversativo\"). La negazione si forma semplicemente con \"non\".\nEsempi.\nOsservazioni.\nAlcune osservazioni o limitazioni:\nStrutture alternative.\nAltri modi di esprimere la proposizione avversativa sono attraverso il participio congiunto, l'ablativo assoluto o (come con il terzo esempio) attraverso la relativa impropria (ossia la subordinata introdotta dal pronome relativo seguito dal congiuntivo in luogo dell'indicativo)."}
{"id": "2558842", "revid": "124123", "url": "https://it.wikipedia.org/wiki?curid=2558842", "title": "Enrique Vila-Matas", "text": ""}
{"id": "2558846", "revid": "1564499", "url": "https://it.wikipedia.org/wiki?curid=2558846", "title": "Valle del Cervaro", "text": "La valle del Cervaro \u00e8 una vallata fluviale situata tra l'Appennino Campano e il Subappennino Dauno, a cavallo fra le province di Avellino e Foggia. La valle deve il suo nome all'omonimo fiume, il quale sgorga dalle pendici del monte Monte Grossateglia (987\u00a0m s.l.m.) nel territorio di Monteleone di Puglia per poi sfociare, dopo aver attraversato dapprima la stessa valle e quindi il Tavoliere delle Puglie, parte nel lago Salso e parte nel golfo di Manfredonia.\nSottoposta alla competenza dell'Autorit\u00e0 di bacino distrettuale dell'Appennino meridionale, l'intera vallata costituisce un sito di interesse comunitario nonch\u00e9 un importante corridoio ecologico tra gli Appennini e l'Adriatico; vi transitano inoltre la strada statale 90 delle Puglie (tra la sella di Ariano e il modesto passo di Segezia) e la ferrovia Roma-Bari (tra la stazione di valico di Pianerottolo d'Ariano e il posto di movimento Cervaro). Infine, sulla valle si affacciano tre dei borghi pi\u00f9 belli d'Italia: Zungoli, Savignano e Bovino, da cui \u00e8 possibile ammirare rispettivamente l'alta, la media e la bassa valle del Cervaro.\nL'alta valle.\nLa parte alta della valle si allunga, con direzione sudest\u2013nordovest, stranamente vicina e parallela alla linea spartiacque, marcando per brevi tratti il confine tra Puglia e Campania. In antico l'alta valle era attraversata dalla via Herculea e lambita dal tratturo Pescasseroli-Candela (a sud) e dal tratturello Camporeale-Foggia (a nord); questi due ultimi sono ancora ben riconoscibili. Oltre a Monteleone di Puglia, l'alta valle interessa anche i territori comunali di Zungoli e Ariano Irpino e si caratterizza per la diffusione delle colture cerealicole e dei pascoli, mentre taluni laghetti hanno preso il posto di antiche cave di pietra o di gesso. L'unica foresta \u00e8 la Selva Mala, nota fin dall'alto medioevo.\nFu presso queste terre che re Ruggero II d'Altavilla eman\u00f2 nel 1140 e poi ancora nel 1142 le Assise di Ariano, ossia le prime costituzioni del regno di Sicilia; la prima \"Assisa\" fu promulgata sul vasto pianoro di \"Camporeale\", in corrispondenza della sella di Ariano. Una seconda \"Assisa\" si tenne invece nel 1142 a \"Silva Marca\", una localit\u00e0 situata presso l'altipiano della Ferrara (o della \"Difesa\").\nLa media valle.\nIl territorio della parte mediana della valle risulta invece assai pi\u00f9 impervio, assumendo in molti tratti la forma di una stretta gola boscosa che taglia i monti della Daunia: si tratta del famoso vallo di Bovino, apprezzato dai sovrani di Napoli quale luogo di caccia grossa, ma anche temuto dai viaggiatori della strada regia delle Puglie in quanto infestato dai briganti. In questo tratto la valle del Cervaro vira, assumendo direzione sudovest\u2013nordest, tra i comuni di Savignano Irpino, Greci e Montaguto nell'Irpinia e quelli di Panni, Orsara di Puglia e Bovino nella Capitanata; tutti i comuni che rientrano nella provincia di Avellino aderiscono alla comunit\u00e0 montana dell'Ufita, mentre quelli della provincia di Foggia fanno parte della comunit\u00e0 montana dei Monti Dauni Meridionali, quest'ultima in liquidazione. In questo settore vi \u00e8 l'unico lago naturale della valle, il \"Luza Aquafets\" che si estende per circa nel territorio comunale di Greci, un borgo che si caratterizza anche per ospitare l'unica minoranza linguistica della valle e dell'intera Campania, quella arb\u00ebresh\u00eb di antiche origini albanesi. Un grave ostacolo alla mobilit\u00e0 interregionale nella media valle del Cervaro \u00e8 rappresentato dalla perenne frana di Montaguto: attestata fin dal Settecento, ha causato disagi ancora agli inizi del III millennio quando \u00e8 accaduto pi\u00f9 volte che la strada statale e la ferrovia rimanessero chiuse al traffico per lunghi mesi a causa dei continui smottamenti che invadevano le rispettive sedi viabili.\nLa bassa valle.\nLa parte bassa della valle si addentra definitivamente nel territorio pugliese rasentando Castelluccio dei Sauri ove le colline del Subappennino digradano sensibilmente verso la pianura. In tale settore la valle diviene sempre pi\u00f9 ampia e piatta (oltrech\u00e9 intensamente coltivata) fino a confondersi con il Tavoliere delle Puglie.\nDalla confluenza con il torrente Sannoro fino al ponte della strada statale 16 \u00e8 istituita l'area protetta regionale \u201cValle del Cervaro \u2013 Bosco dell'Incoronata\u201d, caratterizzata da una rilevante presenza di fauna e flora ripariale, poich\u00e9 nel parco naturale regionale Bosco Incoronata sono presenti gli ultimi lembi di una primitiva foresta planiziale. Il nome del bosco deriva dal santuario della Madonna Incoronata situato nei pressi, la cui storia \u00e8 legata a un'apparizione mariana avvenuta tra le selve e i pascoli della bassa valle del Cervaro."}
{"id": "2558847", "revid": "404338", "url": "https://it.wikipedia.org/wiki?curid=2558847", "title": "Ragno palombaro", "text": ""}
{"id": "2558848", "revid": "1369234", "url": "https://it.wikipedia.org/wiki?curid=2558848", "title": "Jos\u00e9 \u00c1ngel Crespo", "text": "Carriera.\nClub.\nSpagna.\nProdotto del vivaio del Siviglia, ha fatto il suo debutto in prima squadra il 21 dicembre 2005 contro il Getafe, scendendo in campo in altre due occasioni durante il periodo in cui militava nel Siviglia Atl\u00e9tico. Nella stagione 2007-2008 assieme ad Antonio Puerta viene promosso in prima squadra, sotto la guida di Juande Ramos prima e Manuel Jim\u00e9nez Jim\u00e9nez poi. Il 3 luglio 2009 viene ceduto in prestito al Racing Santander dove colleziona 13 presenze in tutta la stagione.\nItalia.\nDopo questa esperienza approda in Italia in Serie B al Padova, scendendo in campo in 39 occasioni e segnando un gol il 13 novembre 2010 nel 3-1 che ha sancito la vittoria della sua squadra sul Frosinone. Ha fatto il suo debutto con i biancoscudati in campionato il 22 agosto 2010 nel pareggio per 1-1 contro il Novara.\nIl 14 luglio 2011 passa a titolo definitivo al Bologna, unitamente a Daniele Vantaggiato e Federico Agliardi. Fa il suo debutto con i felsinei il 23 novembre in Coppa Italia nella partita vinta per 4-2 dalla squadra emiliana. Debutta in Serie A il 4 dicembre in Bologna- (1-0) entrando al 67' al posto di Gast\u00f3n Ram\u00edrez. Una settimana dopo, l'11 dicembre, fa il suo esordio da titolare in campionato in Bologna-Milan (2-2). Nel campionato 2011-2012 colleziona 7 presenze con la maglia del Bologna.\nIl 12 luglio 2012 passa in prestito all'Hellas Verona in Serie B. Nell'estate seguente ritorna al Bologna. Il 27 ottobre 2013 segna il suo primo gol con la maglia dei \"Felsinei\" contro il Livorno (1-0).\nNazionale.\nHa fatto parte delle Nazionali Under-19, Under-20 e Under-21.\nCon la Nazionale Under-19 nel 2006 si \u00e8 laureato Campione d'Europa di categoria.\nCon la Nazionale Under-20 nel 2007 ha preso parte al Mondiale Under-20.\nStatistiche.\nPresenze e reti nei club.\n\"Statistiche aggiornate al 6 giugno 2020\""}
{"id": "2558855", "revid": "287204", "url": "https://it.wikipedia.org/wiki?curid=2558855", "title": "Belen Rueda", "text": ""}
{"id": "2558860", "revid": "124820929", "url": "https://it.wikipedia.org/wiki?curid=2558860", "title": "Kinshasa, la Citt\u00e0 dell'Immaginario", "text": "La mostra Kinshasa, la Citt\u00e0 dell'Immaginario (titolo originale Kinshasa, the Imaginary City) \u00e8 un'installazione presentata, dal 12 settembre al 7 novembre 2004, all'interno del padiglione belga alla nona Mostra internazionale di architettura di Venezia. \nL'installazione, vincitrice del leone d'oro per la migliore partecipazione nazionale, \u00e8 stata poi riproposta nel 2005 al \"Bozar\" (Brussels' National Art Gallery) di Bruxelles e nel 2006 alla \"Johannesburg Art Gallery\" di Johannesburg.\nStoria.\nHanno collaborato alla realizzazione dell'esposizione all'interno del padiglione belga presso i giardini della Biennale: Katrien Vandermarliere (commissario), Filip De Boeck e Koen Van Synghel (curatori), Marie-Fran\u00e7oise Plissart (espositrice).\nLa mostra \u00e8 un'installazione composta da foto, video, interviste e un libro che intendono narrare l'identit\u00e0 di Kinshasa.\nSia la mostra che il libro che la accompagna, sono il risultato delle ricerche di Filip De Boeck, professore di antropologia presso il Centro di ricerca africano di Lovanio (Belgio), e la fotografa Marie Fran\u00e7oise Plissart hanno sviluppato sulle citt\u00e0 congolesi.\nI video e le fotografie che costituiscono il cuore della mostra sono stati realizzati tra il 2000 e il 2004, durante il soggiorno a Kinshasa di De Boeck e Plissart.\nLa prima volta di Plissart in Congo \u00e8 su invito dello studio di urbanistica di Bruno de Mallon. In quell'occasione scatta le foto che, esposte in una mostra a Kinshasa, convinceranno De Boeck a tornare in Africa con la fotografa per girare un film sulle sponde del fiume che attraversa la citt\u00e0 di Kinshasa.\nNel 2003 dall'incontro fra De Boeck, Plissart e l'architetto Koen Van Singhel nasce il progetto presentato alla Biennale di Venezia.\nL'intera operazione \u00e8 sviluppata con il supporto del Ministro della cultura della Comunit\u00e0 fiamminga del Belgio e dell'Istituto fiammingo di architettura, VAI (Vlaams Architectuur Institute).\nDescrizione.\nTema.\nLa mostra affronta il dibattito sulle citt\u00e0 africane post-coloniali, luoghi di sviluppo di \"modernit\u00e0 alternative\", proponendo una lettura del fenomeno che si propone di andare oltre il dato architettonico/urbanistico. Il titolo dell'installazione, \"Kinshasa, la Citt\u00e0 dell'Immaginario\", si riferisce alla volont\u00e0 di definire Kinshasa, non tanto a partire dalla sua struttura urbanistica, quanto da ci\u00f2 che la citt\u00e0 rappresenterebbe nella mente delle persone: Kinshasa \u00e8 infatti una di quelle metropoli che soffre il mal funzionamento delle infrastrutture. L'idea degli autori \u00e8 che tutto si vada perci\u00f2 definendo a partire dalla dimensione umana e che la principale infrastruttura della citt\u00e0 sia quindi il corpo, che viene plasmato e rimodellato come fosse un oggetto architettonico. I curatori concentrano l'attenzione sul bisogno di ripensare i paradigmi classici di architettura e pianificazione urbana in funzione dell'infrastruttura umana.\nL'intenzione \u00e8 quella di mostrare quindi la topografia di una citt\u00e0 che esiste solo nella mente degli abitanti autoctoni.\nAll'architettura tradizionalmente intesa si sostituisce, quindi, una nuova estetica legata all'eleganza dei corpi. \nL'installazione evidenzia inoltre il cortocircuito creatosi tra spazio pubblico e spazio privato e personale: lo spazio mentale degli abitanti di Kinshasa si nutre di credenze animiste mentre prediche ed esorcismi trasmessi in Tv accompagnano il commercio delle indulgenze. La citt\u00e0 congolese ha infatti visto sorgere negli ultimi decenni un gran numero di chiese evangeliche, ognuna con un proprio canale televisivo in cui vengono trasmessi film e soap a tema religioso.\nAllestimento.\nLa scenografia creata da Van Synghel per il Padiglione di Venezia utilizzava diversi supporti: televisori, immagini fotogafiche, lavagne e documenti scritti.\nCinque televisori e uno schermo al plasma erano collocati all'interno dello spazio creando delle \"unit\u00e0 significanti indipendenti\": in una piccola stanza due televisori posizionati parallelamente affrontavanono il tema del corpo con frammenti del film \"Un jour l'avenir nous donnera raison\", in cui un pugile si racconta sulle rive del fiume che attraversa Kinshasa, e con un video che riprendeva delle ballerine congolesi; dietro i due schermi venivano proiettate immagini delle strade si Kinshasa. \n&lt;br&gt;Nelle sala grande due schermi riproducevano le video-interviste fatte da De Boeck e Van Syinghel a Vincent Lombume Kalimasi (scrittore), Yoka Lye Mudaba (scrittore), Adelin N'Situ (psichiatra), Thierry N'landu Mayamba (attivista per i diritti umani). \n&lt;br&gt;Il tema religioso era visualizzato riproducendo su uno schermo televisivo il film \"Karishika\" (film nigeriano che narra le vicende di una giovane ragazza di nome Karishika, considerata la regina del demonio e per questo esclusa dalla cerchia sociale dei \"normali\") e il documentario religioso prodotto da \"Congo pour Christ\", \"Si ton Dieu est mort essaie \u201cle Mien\u201c\".\nIn uno schermo al plasma erano invece trasmessi programmi della televisione congolese. \nLe immagini fotografiche della Plissart, integravano i video e le interviste, con lo scopo di indurre alla riflessione sul ruolo considerato ormai preponderante del Cristianesimo.\nPubblicazioni.\nLa mostra e accompagnata dal libro curato da Filip De Boeck con foto di Plissart \"Kinshasa. Tales of the Invisible City\" edito da Ludion, 2004.\nIl libro racconta tutte le interviste, i racconti di esperienze e le immagini che De Boeck e Plissart hanno raccolto durante la loro ricerca."}
{"id": "2558861", "revid": "38120", "url": "https://it.wikipedia.org/wiki?curid=2558861", "title": "Corpo delle lanterne verdi", "text": ""}
{"id": "2558862", "revid": "767487", "url": "https://it.wikipedia.org/wiki?curid=2558862", "title": "ABN AMRO World Tennis Tournament 1991", "text": "L'ABN AMRO World Tennis Tournament 1991 \u00e8 stato un torneo di tennis giocato sul sintetico indoor. \n\u00c8 stata la 19\u00aa edizione del ABN AMRO World Tennis Tournament, \nche fa parte della categoria ATP World Series nell'ambito dell'ATP Tour 1991.\nSi \u00e8 giocato all'Ahoy Rotterdam indoor sporting arena di Rotterdam in Olanda Meridionale, \ndal 25 febbraio al 3 marzo 1991.\nCampioni.\nSingolare.\n Omar Camporese ha battuto in finale Ivan Lendl, 3\u20136, 7\u20136(4), 7\u20136(4)\nDoppio.\n Patrick Galbraith / Anders J\u00e4rryd hanno battuto in finale Steve DeVries / David Macpherson, 7\u20136, 6\u20132"}
{"id": "2558863", "revid": "38120", "url": "https://it.wikipedia.org/wiki?curid=2558863", "title": "Green Lantern Corps", "text": ""}
{"id": "2558872", "revid": "767487", "url": "https://it.wikipedia.org/wiki?curid=2558872", "title": "Cosmonauta (film)", "text": "Cosmonauta \u00e8 un film del 2009 scritto, diretto e interpretato da Susanna Nicchiarelli, al suo esordio come regista.\nTrama.\nNel 1957 una bambina di nove anni, Luciana, comunista come il fratello epilettico Arturo, cresce convinta che la rivoluzione, cominciata dall'Unione Sovietica, possa trionfare dovunque e che lei un giorno cambier\u00e0 il mondo. Il film \u00e8 giocato sul parallelismo tra l'utopia di una nuova societ\u00e0 tanto cara a chi frequentava le sezioni del PCI e il sogno dello spazio visto con l'occhio della piccola protagonista e del fratello.\nRiconoscimenti.\nIl film \u00e8 stato candidato ai premi Alabarda d'oro 2010 per la miglior sceneggiatura ed ha vinto il premio Controcampo italiano della 66\u00aa edizione della Mostra internazionale d'arte cinematografica.\nHa vinto il Ciak d'oro 2010 per la miglior opera prima."}
{"id": "2558873", "revid": "765341", "url": "https://it.wikipedia.org/wiki?curid=2558873", "title": "Palazzo De Sangro di Vietri", "text": "Il palazzo De Sangro di Vietri \u00e8 un palazzo monumentale di Napoli, si erge in piazzetta Nilo.\nStoria.\nFu edificato nel 1506 da Giovanni de Sangro dei duchi di Vietri e da sua moglie Andreanna Dentice.\nIl fabbricato occupava tutto l'angolo tra il Palazzo di Sangro e la propriet\u00e0 Pignatelli. Fu diviso nel 1740 quando il duca di Corigliano compr\u00f2 la parte su piazza San Domenico Maggiore e i fratelli Nicola, Placido e Domenico di Sangro, signori di San Lucido e principi di Fondi, la parte su piazzetta Nilo. Il palazzo fu poi rinnovato nel 1764 su progetto del napoletano Luca Vecchione.\nL'immobile presenta una facciata notevolmente lunga con portale in piperno e bugne che racchiudono un arco misto; le finestre presentano timpani alterni. L'atrio \u00e8 caratterizzato dallo stemma affrescato dei duchi di Vietri, e il cortile possiede una fontana e una cappella. Vari ambienti del primo piano nobile posseggono affreschi ed elementi decorativi riconducibili a pi\u00f9 epoche."}
{"id": "2558885", "revid": "59975", "url": "https://it.wikipedia.org/wiki?curid=2558885", "title": "Sweden Rock festival", "text": ""}
{"id": "2558891", "revid": "26526269", "url": "https://it.wikipedia.org/wiki?curid=2558891", "title": "Flavio Valentiniano Galate", "text": ""}
{"id": "2558893", "revid": "767487", "url": "https://it.wikipedia.org/wiki?curid=2558893", "title": "Roger Rodrigues da Silva", "text": "Carriera.\nIl 22 aprile 2010 l'attaccante passa in prestito dal San Paolo al Guarani sino al dicembre successivo."}
{"id": "2558898", "revid": "599013", "url": "https://it.wikipedia.org/wiki?curid=2558898", "title": "Dora Ratjen", "text": "Biografia.\nHeinrich Ratjen, presentandosi come Dora, ha gareggiato nel salto in alto femminile durante i Giochi olimpici di Berlino nel 1936, classificandosi al quarto posto. L'atleta ha dichiarato nel 1957 di averlo fatto su richiesta della Giovent\u00f9 hitleriana, \"per amore dell'onore e la gloria della Germania\". La sua vicenda si intreccia con quella di un'altra atleta tedesca, Gretel Bergmann, nata nel 1914 in una famiglia ebrea (residente negli Stati Uniti e su cui \u00e8 stato girato un film dal titolo \"Berlin 36\", nel quale compare Ratjen, sebbene con un nome diverso). Gretel Bergmann, promettente saltatrice ebrea, si trasfer\u00ec nel 1933 in Inghilterra quando, dopo la presa del potere di Hitler, le fu impedito di gareggiare in Germania.\nNel 1934 la Bergmann fu richiamata in patria, convinta a tornare attraverso minacce di ritorsioni nei confronti dei suoi parenti l\u00ec rimasti. Il Comitato Olimpico Internazionale, infatti, aveva imposto come condizione per lo svolgimento a Berlino dei Giochi olimpici del 1936 che fossero reintegrati gli atleti ebrei nella rappresentativa tedesca. Ad ogni modo, non le fu consentito di gareggiare. Una volta che la nazionale statunitense era in viaggio per l'Europa (e non poteva pi\u00f9 boicottare i Giochi, dunque), le fu comunicato di aver esibito prestazioni al di sotto delle aspettative e fu sostituita dalla sua compagna di squadra e di stanza, Dora. Secondo alcune interpretazioni degli eventi, ci\u00f2 avvenne per evitare che un'atleta ebrea potesse vincere una medaglia d'oro e recare pertanto imbarazzo ad Hitler.\nGretel Bergmann ha dichiarato, in seguito, di non aver mai sospettato che la propria compagna di stanza fosse in realt\u00e0 un uomo, sebbene lei e le altre compagne la ritenessero bizzarra (\"weird\"). A posteriori, si \u00e8 spiegata come mai fosse stata scelta come sua compagna di stanza: Heinrich sarebbe potuto essere tentato dalla vicinanza di una ragazza tedesca ed avrebbe potuto rivelare la propria mascolinit\u00e0, ma sapeva che se avesse avvicinato una ragazza ebrea sarebbe stato imprigionato - le relazioni tra Ebrei e Gentili, infatti, erano proibite e severamente punite in Germania durante il regime nazista.\nDora Ratjen partecip\u00f2 ai Campionati europei di Vienna nel 1938, dove stabil\u00ec un nuovo record mondiale nella specialit\u00e0 del salto in alto femminile, raggiungendo la misura di 1,70 m. Tuttavia, durante il ritorno in Germania, due donne ne individuarono la barba. Riconosciuto come un uomo, fu arrestato per frode e la sua medaglia d'oro confiscata; ci\u00f2 pose fine alla sua carriera sportiva. Nel 1957 Heinrich Ratjen ha rilasciato un'intervista in cui ha ammesso di aver gareggiato come Dora. Si \u00e8 trattato del primo caso (accertato) di \"imbroglio sessuale olimpionico\". \u00c8 morto il 22 aprile 2008.\nRicerche anagrafiche condotte dopo la sua morte, tuttavia, sembrano suggerire una vicenda notevolmente diversa. Heinrich avrebbe presentato sin dalla nascita caratteri sessuali dubbi, tanto che vi fu incertezza nell'identificarlo come maschio o femmina. Registrato all'anagrafe come Dora Ratjen, avrebbe solo successivamente manifestato i caratteri sessuali maschili, purtuttavia continuando a comportarsi come una donna.\nIntrapresa la carriera sportiva, si rivel\u00f2 una strabiliante saltatrice vincendo i campionati regionali della Bassa Sassonia nel 1934. Chiamata a far parte della squadra olimpionica, qui conobbe le altre due stelle del salto in alto tedesco: Gretel Bergmann e Elfriede Kaun. Ad ogni modo, Gretel Bergmann fu effettivamente allontanata poco prima dell'inizio delle competizioni perch\u00e9 ebrea. Non risulta tuttavia che i nazisti sapessero che Dora Ratjen fosse in realt\u00e0 un uomo.\nQuando, nel 1938, Heinrich fu scoperto, fu per lui un sollievo. Lo vide come la fine di un incubo, come sembrano suggerire le sue dichiarazioni al poliziotto che lo arrest\u00f2, che rifer\u00ec: \u00abRatjen ammise apertamente di essere contento che 'il gatto fosse uscito dalla borsa'\u00bb. Risultano in questa circostanza le prime comunicazioni al Reich sul sesso di Ratjen. Fu in seguito sottoposto ad esami medici, di cui non sono disponibili i risultati. Da allora in poi, condusse la propria vita lontano dai giornali e non rilasci\u00f2 altre dichiarazioni pubbliche se non quella del 1957."}
{"id": "2558900", "revid": "26526517", "url": "https://it.wikipedia.org/wiki?curid=2558900", "title": "Demanio pubblico", "text": ""}
{"id": "2558902", "revid": "1305772", "url": "https://it.wikipedia.org/wiki?curid=2558902", "title": "Fitto", "text": ""}
{"id": "2558903", "revid": "26526590", "url": "https://it.wikipedia.org/wiki?curid=2558903", "title": "Brigezione", "text": ""}
{"id": "2558905", "revid": "1573940", "url": "https://it.wikipedia.org/wiki?curid=2558905", "title": "Aspidites", "text": "Aspidites \u00e8 un genere di serpenti della famiglia diffusi in Australia.\nTassonomia.\nIl genere comprende 2 specie:\nDistribuzione.\nQuesto genere di rettili \u00e8 diffuso esclusivamente in Australia, ad eccezione del sud del paese."}
{"id": "2558908", "revid": "254059", "url": "https://it.wikipedia.org/wiki?curid=2558908", "title": "Elena Poniatowska", "text": "Biografia.\nNasce a Parigi da Jean Evremont Sperry Poniatowski - discendente di Stanislao II Augusto Poniatowski, ultimo re di Polonia, e anche di Luigi XV di Francia - e da Paula Amor de Yturbe, nobildonna messicana di origini francesi. Quando Hitler invade la Polonia, intuendo il potenziale pericolo, la madre Paula decide di tornare a Ciudad de M\u00e9xico: lei e la sorella Kitzia, entrambe di lingua francese, devono quindi imparare lo spagnolo. \nNel 1943 parte per gli States per terminarvi gli studi: torna in Messico solo nel 1953, decisa ad intraprendere la carriera giornalistica; inizia a collaborare con il giornale della Ciudad, \"Exc\u00e9lsior\". La sua intervista ai detenuti del carcere di Lecumberri, dove incontra anche \u00c1lvaro Mutis, le d\u00e0 notoriet\u00e0 internazionale ma la sottopone anche all'attenzione della polizia politica.\nNel 1954 pubblica una raccolta di racconti scritti durante il soggiorno statunitense, \"Lilus Kikus\", per la quale ottiene un discreto successo. Scrive diversi anni dopo, nel 1969, il suo primo romanzo, \"Hasta no verte, Jesus m\u00edo\", poi ancora, nel 1971, un romanzo storico dal titolo \"La noche de Tlatelolco\" sul Massacro di Tlatelolco (2 ottobre 1968), del quale si era interessata in precedenza da giornalista. Per quest'ultimo ottiene il successo sperato: dato l'interesse suscitato dal fatto, vince il Premio Xavier Villaurrutia; l'opera viene presto tradotta in Inglese con il titolo \"Massacre in Mexico\".\nScrive poi nel 1978 un romanzo epistolare intitolato \"Querido Diego, te abraza Quiela\", interessandosi alla vita privata del pittore Diego Rivera. Quindi aiuta l'attivista per i diritti dei disabili Gabriella \"Gaby\" Brimmer a scrivere la sua autobiografia, che viene pubblicata col titolo \"Gaby Brimmer\" nel 1979. Scrive poi \"Fuerte es el silencio\", \"La flor de lis\" e nel 1988 \"Nada, nadie. Las voces del temblor\", quest'ultimo sul terremoto che nel 1985 sconvolse la capitale messicana. In questi anni inizia ad interessarsi di politica, tanto da arrivare a sostenere pubblicamente il candidato del PRD L\u00f3pez Obrador alle elezioni del 2006, nelle quali trionfa Calder\u00f3n.\nNel 2004 il Presidente francese Jacques Chirac le conferisce la Legion d'onore, quindi nel 2007 vince il Premio R\u00f3mulo Gallegos per il romanzo \"El tren pasa primero\", pubblicato nel 2006.\nNel 2013 vince il Premio Cervantes."}
{"id": "2558910", "revid": "1745361", "url": "https://it.wikipedia.org/wiki?curid=2558910", "title": "Mirmidone", "text": "Mirm\u00ecdone () \u00e8 una figura della mitologia greca, figlio di Zeus e di Eurimedusa.\nSposo di Pisidice e padre di Antifo e di Attore. \nAltri figli attribuiti a lui sono Erisittone e Dioplete comprese le femmine Eupolemeia e Hiscilla. Anche se in questi casi alcuni autori li fanno discendere da altri genitori.\nMitologia.\nZeus assunse l'aspetto di una formica per sedurre Eurimedusa che divenne una formica e Mirmidone nacque da quell'unione. \nMirmidone fu il primo re ed eponimo dei Mirmidoni, un popolo della Ftia, in Tessaglia, ed in epoca successiva il loro re divenne Achille che li condusse con se alla guerra di Troia."}
{"id": "2558911", "revid": "2039387", "url": "https://it.wikipedia.org/wiki?curid=2558911", "title": "Javier Vel\u00e1squez", "text": "Primo Ministro del Per\u00f9 dall'11 luglio 2009 al 14 settembre 2010, fa parte del partito Alleanza Popolare Rivoluzionaria Americana."}
{"id": "2558913", "revid": "599013", "url": "https://it.wikipedia.org/wiki?curid=2558913", "title": "Ry\u014dichi Maeda", "text": "Nel suo paese \u00e8 conosciuto anche per la \"maledizione Maeda\": dal 2007 al 2012 tutte le squadre che hanno subito il primo gol stagionale da lui a fine stagione sono retrocesse.\nStatistiche.\nCronologia presenze e reti in Nazionale.\n \n "}
{"id": "2558921", "revid": "767487", "url": "https://it.wikipedia.org/wiki?curid=2558921", "title": "Carmen Boullosa", "text": ""}
{"id": "2558925", "revid": "287204", "url": "https://it.wikipedia.org/wiki?curid=2558925", "title": "Newsweek Champions Cup and the Virginia Slims of Palm Springs 1991", "text": "Il Newsweek Champions Cup and the and the Virginia Slims of Palm Springs 1991 \u00e8 stato un torneo di tennis giocato sul cemento.\n\u00c8 stata la 15\u00aa edizione del Torneo di Indian Wells, che fa parte della categoria ATP Super 9 nell'ambito dell'ATP Tour 1991,\ne della Tier II nell'ambito del WTA Tour 1991. Il torneo maschile si \u00e8 giocato all'Indian Wells Tennis Garden di Indian Wells in California dal 2 al 16 marzo quello femminile a Palm Springs dal 25 febbraio al 3 marzo 1991.\nCampioni.\nSingolare maschile.\n Jim Courier ha battuto in finale Guy Forget, 4\u20136, 6\u20133, 4\u20136, 6\u20133, 7\u20136(4)\nSingolare femminile.\n Martina Navr\u00e1tilov\u00e1 ha battuto in finale Monica Seles 6\u20132, 7\u20136(6)\nDoppio maschile.\n Jim Courier / Javier S\u00e1nchez hanno battuto in finale Guy Forget / Henri Leconte 7\u20136, 6\u20131\nDoppio femminile.\nTorneo cancellato per la pioggia dopo che si erano disputati solo 5 match del 1\u00ba turno."}
{"id": "2558927", "revid": "767487", "url": "https://it.wikipedia.org/wiki?curid=2558927", "title": "Mercedes-Benz M266", "text": "La sigla Mercedes-Benz M266 indica una famiglia di motori a scoppio prodotti dal 2004 al 2012 dalla Casa tedesca Mercedes-Benz.\nCaratteristiche.\nQuesta famiglia di motori \u00e8 stata destinata a sostituire la precedente famiglia di motori M166, con la quale condivide tra l'altro diverse caratteristiche, prima fra tutte quella di essere progettata per il pianale a sandwich utilizzato nella Classe A, giunta nel 2004 alla sua seconda generazione.\nTra le altre caratteristiche dei motori M266 riprese dalla precedente famiglia, sono anche da ricordare:\nLe differenze principali stanno essenzialmente nelle caratteristiche dimensionali dei motori, che in questo caso sono maggiori. Costante \u00e8 la misura dell'alesaggio, pari ad 83 mm per tutte le versioni, la cui cilindrata varia quindi solo in funzione della misura della corsa. Un'altra fondamentale differenza sta nel fatto che esiste anche una versione sovralimentata di un motore \"M266\". La sovralimentazione, in questo caso, avviene tramite turbocompressore e non con il classico compressore volumetrico tipicamente usato dalla Casa tedesca per i motori a benzina. \nOltre che nelle Classe A a benzina, questo motore ha trovato applicazione anche nelle Mercedes-Benz Classe B.\nQuesta famiglia di motori \u00e8 imparentata con il motore OM640, un motore diesel anch'esso utilizzato sui medesimi modelli.\nDi seguito vengono mostrate le principali caratteristiche ed applicazioni dei motori \"M266\".\nVa inoltre ricordato che nel 2008 \u00e8 stata introdotta una particolare variante bi-fuel, cio\u00e8 con doppia alimentazione benzina/metano. Tale variante, basata sulla versione da 2 litri, erogava fino a 116 CV di potenza massima, con un picco di coppia pari a 165 Nm. \u00c8 stata montata sulla \"Mercedes-Benz B170 NGT\", la cui denominazione \u00e8 poi cambiata nel 2009 in \"B180 NGT\"."}
{"id": "2558929", "revid": "125825816", "url": "https://it.wikipedia.org/wiki?curid=2558929", "title": "ATP Challenger Series 2007", "text": "L'ATP Challenger Series \u00e8 il secondo livello di tornei per professionisti organizzata dall'ATP. Il circuito prevede tornei con un montepremi che pu\u00f2 variare da a dollari.\nCalendario.\nLa tabella sottostante mostra il calendario 2007."}
{"id": "2558930", "revid": "599013", "url": "https://it.wikipedia.org/wiki?curid=2558930", "title": "\u00c1ngel Vicioso", "text": " Professionista dal 1999 al 2017, ha vinto una tappa al Giro d'Italia 2011.\nCarriera.\nProfessionista dal 1999, quando esord\u00ec con la Kelme, ottiene la prima vittoria in una tappa della Vuelta a La Rioja 2000. Un mese dopo si ripete vincendo a Brescia la quindicesima tappa del Giro d'Italia, ma la giuria lo declassa all'ottantesimo posto per aver danneggiato con una gomitata Silvio Martinello negli ultimi metri, ed assegna a tavolino la vittoria a Biagio Conte.\nVince diverse gare negli anni successivi, quasi tutte in Spagna (ma anche una frazione del Giro di Svizzera 2006) e spesso in volata; ottiene al contempo alcuni piazzamenti nelle classiche delle Ardenne, dimostrando tenuta in salita: \u00e8 nono all'Amstel Gold Race 2003, sesto alla Freccia Vallone 2005, due volte decimo alla Liegi-Bastogne-Liegi.\nNel biennio 2009-2010 gareggia per la formazione spagnola Andaluc\u00eda-Cajasur, mentre nel 2011 si trasferisce tra le file dell'Androni Giocattoli di Gianni Savio. Proprio nel 2011 vince il Gran Premio Industria e Artigianato a Larciano e la terza tappa del Giro d'Italia, quella con arrivo a Rapallo.\nNel 2012 passa alla Katusha come gregario per Joaquim Rodr\u00edguez. Nel 2014 subisce un grave infortunio al Giro d'Italia, procurandosi una frattura scomposta al femore nella caduta della tappa di Montecassino. Rientrato alle corse dopo una lunga riabilitazione, nell'aprile 2015 si aggiudica per la terza volta il Gran Premio Miguel Indurain. Abbandona l'attivit\u00e0 a fine 2017, al termine della sesta stagione in maglia Katusha."}
{"id": "2558935", "revid": "62004", "url": "https://it.wikipedia.org/wiki?curid=2558935", "title": "One sky one world", "text": ""}
{"id": "2558937", "revid": "599013", "url": "https://it.wikipedia.org/wiki?curid=2558937", "title": "Stephen McGinn", "text": ""}
{"id": "2558939", "revid": "123586000", "url": "https://it.wikipedia.org/wiki?curid=2558939", "title": "Callum Davidson", "text": "Carriera.\nGiocatore.\nClub.\nDavidson capitana la squadra della Dunblane High School dal 1988 al 1994, anno in cui viene selezionato dagli osservatori del St. Johnstone. Giocher\u00e0 con la squadra scozzese dal 1994 al 1998, quando passa al , con cui rimarr\u00e0 per due anni. Nel luglio 2000 Davidson si trasferisce al Leicester City per \u00a32.75m, con cui otterr\u00e0 oltre 100 presenze. Nel 2004 si trasferisce a parametro zero al Preston North End.\nNazionale.\nDal 1998 Davidson ha raggiunto numerose presenze con la nazionale scozzese.\nAllenatore.\nNella stagione 2020-2021, alla sua prima vera annata come allenatore, vince due trofei (la Coppa di Scozia e la Coppa di Lega scozzese) con il St. Johnstone.\nStatistiche.\nAllenatore.\n\"Statistiche aggiornate al 20 luglio 2021.\""}
{"id": "2558946", "revid": "287204", "url": "https://it.wikipedia.org/wiki?curid=2558946", "title": "HD 93129", "text": "HD 93129 (CPD-58 2618) \u00e8 un sistema stellare triplo situato nella costellazione della Carena a circa 7500 anni luce di distanza dal sistema solare. Si trova all'interno della Nebulosa della Carena (NGC 3372) nei pressi di , all'interno dell'ammasso stellare denominato Trumpler 14.\nHD 93129 \u00e8 uno dei sistemi stellari pi\u00f9 massivi che si conoscano, costituito da almeno tre stelle giganti azzurre molto luminose, e la stella principale, HD 93129 Aa, \u00e8 una stella supergigante blu di tipo spettrale O2 If*, considerata tra le pi\u00f9 luminose dell'intera Via Lattea\nNonostante la classe di luminosit\u00e0 di supergigante si pensa che HD 93129 Aa stia ancora nella sequenza principale, per la combustione nucleare dell'idrogeno che sta avvenendo nel suo nucleo. \u00c8 una stella molto calda con una temperatura superficiale vicina ai 45 000 K. La massa \u00e8 approssimativamente di 110 masse solari e la sua et\u00e0 stimata \u00e8 di meno di 2 milioni di anni.\nOsservazioni effettuate a partire dall'anno 2002 con il Telescopio spaziale Hubble hanno evidenziato che HD 93129 Aa possiede una compagna, HD 93129 Ab, situata a meno di 0,1 arcsec (230 UA). La distanza visuale tra le due stelle va diminuendo, essendo passata da circa 0,070 arcsec a circa 0,040 come conseguenza del suo movimento orbitale. HD 93129 Ab potrebbe avere una massa di circa 70 masse solari. L'interpretazione di alcune osservazioni recenti dell'emissione di onde radio e raggi X di HD 93129 Aa+Ab sembra indicare che i venti stellari di entrambe le stelle stiano collidendo.\nL'altra componente del sistema, HD 93129 B, \u00e8 anch'essa una stella azzurra di tipo spettrale O3.5 V, 1 milione di volte pi\u00f9 luminosa del sole e con una massa di circa 80 masse solari. La separazione tra HD 93129 Aa+Ab e HD 93129 B \u00e8 di 8000 UA.\nA 5,2\" si trova un'altra componente di magnitudine 13 che potrebbe far parte del sistema e renderlo un sistema quadruplo; a quella distanza la separazione apparente corrisponde ad una distanza reale di 12.000 UA dalla principale."}
{"id": "2558950", "revid": "287204", "url": "https://it.wikipedia.org/wiki?curid=2558950", "title": "Lipton International Players Championships 1991", "text": "Il Miami Masters 1991 (conosciuto anche come \"Lipton International Players Championships\",per motivi di sponsorizzazione)\n\u00e8 stato un torneo di tennis giocato sulla cemento.\n\u00c8 stata la 8\u00aa edizione del Miami Masters, che fa parte della categoria ATP Super 9 nell'ambito dell'ATP Tour 1991,\ne della Tier I nell'ambito del WTA Tour 1991.\nSia il torneo maschile che quello femminile si sono giocati al Tennis Center at Crandon Park di Key Biscayne in Florida,\ndall'11 al 25 marzo 1991.\nCampioni.\nSingolare maschile.\n Jim Courier ha battuto in finale David Wheaton 4\u20136, 6\u20133, 6\u20134\nSingolare femminile.\n Monica Seles ha battuto in finale Gabriela Sabatini 6\u20133, 7\u20135\nDoppio maschile.\n Wayne Ferreira / Piet Norval hanno battuto in finale Ken Flach / Robert Seguso 6\u20130, 7\u20136\nDoppio femminile.\n Gigi Fern\u00e1ndez / Jana Novotn\u00e1 hanno battuto in finale Mary Joe Fern\u00e1ndez / Zina Garrison 7\u20135, 6\u20132"}
{"id": "2558952", "revid": "767487", "url": "https://it.wikipedia.org/wiki?curid=2558952", "title": "Internationaux de Nouvelle-Cal\u00e9donie 2007", "text": "Gli Internationaux de Nouvelle-Cal\u00e9donie 2007 sono stati un torneo di tennis giocato nel 2007 sul cemento con palline Slazenger. Il torneo faceva parte della categoria ATP Challenger Series nell'ambito dell'ATP Challenger Series 2007. Il torneo si \u00e8 giocato a Noum\u00e9a in Nuova Caledonia, dal 1\u00ba al 7 gennaio 2007. Il montepremi previsto era di \u00a0$.\nCampioni.\nSingolare.\n Michael Russell ha battuto in finale David Guez 6-0, 6-1\nDoppio.\n Alex Kuznetsov / Phillip Simmonds hanno battuto in finale Thierry Ascione / \u00c9douard Roger-Vasselin 7-6(5), 6-3"}
{"id": "2558961", "revid": "409265", "url": "https://it.wikipedia.org/wiki?curid=2558961", "title": "The Instrumental Works", "text": "The Instrumental Works \u00e8 una raccolta del gruppo progressive rock britannico The Alan Parsons Project, pubblicata nel novembre del 1988 dalla Arista Records.\nDescrizione.\nContiene solo brani strumentali, tutti tratti dagli album in studio della band.\nNella selezione di brani sono rappresentati otto album su nove pubblicati dalla Arista Records, manca solo \"Eve\".\nLa quantit\u00e0 di brani estratti da ogni album \u00e8 la seguente:"}
{"id": "2558962", "revid": "1305772", "url": "https://it.wikipedia.org/wiki?curid=2558962", "title": "Rapito", "text": ""}
{"id": "2558963", "revid": "271907", "url": "https://it.wikipedia.org/wiki?curid=2558963", "title": "Jean L\u00e9onard Touadi", "text": ""}
{"id": "2558966", "revid": "767487", "url": "https://it.wikipedia.org/wiki?curid=2558966", "title": "Music to Driveby", "text": "Music to Driveby \u00e8 il terzo album dei Compton's Most Wanted, pubblicato il 29 settembre 1992.\nIl disco.\n\"Music to Driveby\" si presenta come uno dei principali album del nascente gangsta rap dei primi anni novanta (genere all'epoca subentrato al Golden age hip hop) insieme a \"Straight Outta Compton\" degli N.W.A., con il quale condivide tematiche simili. L'album inoltre contiene il singolo \"Hood Took Me Under\", considerato da molti come uno dei brani pi\u00f9 celebri dei Compton's Most Wanted, nonch\u00e9 un classico nell'ambito della musica hip hop, tra l'altro incluso all'interno del videogioco nella fantomatica stazione \"Radio Los Santos\". Nel disco \u00e8 contenuto anche un \"diss\" nei confronti del rapper Tim Dog, intitolato \"Who's Fucking Who?\"."}
{"id": "2558968", "revid": "149727", "url": "https://it.wikipedia.org/wiki?curid=2558968", "title": "Jannowitz", "text": ""}
{"id": "2558972", "revid": "149727", "url": "https://it.wikipedia.org/wiki?curid=2558972", "title": "Lipsa", "text": ""}
{"id": "2558973", "revid": "767487", "url": "https://it.wikipedia.org/wiki?curid=2558973", "title": "Jamie McAllister", "text": "Carriera.\nClub.\nComincia la sua carriera nelle giovanili del Bellshill, ma debutta in una partita ufficiale nel 2006, con la maglia del Queen of the South. Nel 1999 firma per l' per un compenso totale di \u00a3100,000. Attualmente milita nel Bristol City, con cui ha firmato il 2 agosto 2006.\nNazionale.\nIl 2 ottobre 2008 McAliister viene convocato da George Burley per disputare la partita di qualificazione ai Mondiali 2010, contro la Norvegia."}
{"id": "2558978", "revid": "1226", "url": "https://it.wikipedia.org/wiki?curid=2558978", "title": "Parousia", "text": ""}
{"id": "2558979", "revid": "26528260", "url": "https://it.wikipedia.org/wiki?curid=2558979", "title": "Variatore d'anticipo", "text": ""}
{"id": "2558985", "revid": "287204", "url": "https://it.wikipedia.org/wiki?curid=2558985", "title": "Vuelta a Espana 2009", "text": ""}
{"id": "2558986", "revid": "767487", "url": "https://it.wikipedia.org/wiki?curid=2558986", "title": "Ionel D\u0103nciulescu", "text": ""}
{"id": "2558992", "revid": "292162", "url": "https://it.wikipedia.org/wiki?curid=2558992", "title": "Drepano", "text": ""}
{"id": "2558994", "revid": "767487", "url": "https://it.wikipedia.org/wiki?curid=2558994", "title": "Salvaterra (Badia Polesine)", "text": "Salvaterra \u00e8 un centro abitato situato nei pressi di Badia Polesine, in provincia di Rovigo, nella regione Veneto del quale \u00e8 frazione. Sviluppato principalmente sulla sponda destra dell'alveo dell'Adigetto, fu comune autonomo fino al 1928, anno della sua soppressione.\nStoria.\nParrocchia.\nSi ha testimonianza della sua costruzione gi\u00e0 intorno l'anno 1123. La chiesa parrocchiale \u00e8 intitolata a Sant'Antonino, viene festeggiato anche il compatrono San Valentino il 14 di febbraio.\nAmministrazione.\nGemellaggi.\nGemellaggio con il santuario Della Madonna Del Prodigio a Garzola, in Provincia di Como.\nInfrastrutture e trasporti.\nLocalit\u00e0.\nNel territorio si trova la localit\u00e0 \"Le Giare\".\nFiumi e canali.\nIl canale pi\u00f9 importante \u00e8 il Naviglio Adigetto, sviluppatosi da una rotta del fiume Adige, quest'ultimo passante, dapprima per il comune, per poi prolungarsi fino al paese di Salvaterra per poi giungere fino a Rovigo.\nFerrovie.\nSalvaterra era inoltre servita dalla stazione ferroviaria di Salvaterra, dismessa alla fine del XX secolo, sulla ferrovia Verona-Rovigo e che lo collegava a i principali centri abitati dell'Alto e Medio Polesine e alla provincia di Verona."}
{"id": "2559004", "revid": "92920", "url": "https://it.wikipedia.org/wiki?curid=2559004", "title": "Hubert Sumlin", "text": "Incluso nella Lista dei 100 migliori chitarristi secondo Rolling Stone, in cui figura al quarantatreesimo posto, ha esercitato la sua influenza su molti artisti, fra cui Eric Clapton, Keith Richards, Robbie Robertson, Stevie Ray Vaughan, Jimmy Page e Jimi Hendrix.\nBiografia.\nNato a Greenwood, Mississippi, Sumlin crebbe a Hughes, Arkansas. All'et\u00e0 di otto anni ricevette la sua prima chitarra. Da ragazzo Sumlin incontr\u00f2 Howlin' Wolf presentandosi ad un suo concerto. Quando Howlin' Wolf si trasfer\u00ec da Memphis a Chicago, il suo chitarrista Willie Johnson scelse di non seguirlo. Dopo il suo arrivo a Chicago, Wolf assunse dapprima il chitarrista locale Jody Williams e in seguito, nel 1954, invit\u00f2 Sumlin a raggiungerlo a Chicago per suonare la seconda chitarra nella sua nuova band. Williams lasci\u00f2 il gruppo nel 1955, rendendo Sumlin il chitarrista principale del gruppo di supporto di Howlin' Wolf, posizione che mantenne per tutta la rimanente carriera dell'armonicista, escludendo una breve permanenza di Sumlin nel gruppo di supporto di Muddy Waters nel 1956. Dopo la morte di Wolf, avvenuta nel 1976, Sumlin continu\u00f2 a suonare coi musicisti che avevano accompagnato Howlin' Wolf nelle ultime esibizioni, sotto il nome di \"The Wolf Pack\" fino a circa il 1980.\nMuore il 4 dicembre 2011 in un ospedale del comune di Wayne, New Jersey, a causa di un'aritmia cardiaca all'et\u00e0 di 80 anni. Mick Jagger e Keith Richards hanno insistentemente chiesto (e ottenuto) di pagare i costi dei funerali del musicista.\nStrumentazione.\nHubert Sumlin usava spesso le Gibson Les Paul e un amplificatore Louis Electric Modello HS M12.\nInfluenze.\nGli artisti che hanno influenzato il modo di suonare di Hubert Sumlin sono principalmente, secondo quanto dichiarato dallo stesso artista, Muddy Waters, Charley Patton, Robert Lockwood, Jr. e Robert Johnson.\nEredit\u00e0 artistica.\nLa musica di Sumlin ha reso il blues del delta del Mississippi pi\u00f9 accessibile a chitarristi elettrici come Clapton, Page, Richards e Jeff Beck, contribuendo quindi all'esplosione del blues britannico. Durante le loro carriere, questi musicisti hanno ripreso le canzoni di Sumlin ed imitato il suo stile: ad esempio, Clapton ha eseguito \"Goin' Down Slow\" da solista e \"Spoonful\" coi Cream; i Rolling Stones hanno suonato una loro versione di \"Little Red Rooster\"; Gli Yardbirds hanno proposto una loro \"Smokestack Lightnin'\" e i Led Zeppelin hanno rielaborato \"Killing Floor\" nella loro \"The Lemon Song\"."}
{"id": "2559005", "revid": "536103", "url": "https://it.wikipedia.org/wiki?curid=2559005", "title": "Tecnologia alimentare", "text": "La tecnologia alimentare \u00e8 la scienza alimentare che si occupa della selezione, conservazione, lavorazione, confezionamento, distribuzione ed utilizzo di alimenti sicuri, nutrienti e salutari.\nGli scienziati alimentari possono sviluppare modalit\u00e0 di lavorazione, di conservazione, di confezionamento o di immagazzinamento di prodotti alimentari in accordo con specifiche norme dell'industria e del governo.\nI consumatori di rado pensano all'enorme numero di alimenti ed alla ricerca e allo sviluppo tecnologico che hanno condotto agli strumenti per ottenere cibi gustosi, nutrienti, sicuri ed idonei.\nStoria iniziale della tecnologia alimentare.\nLo sviluppo da parte di Nicolas Appert nel 1810 del procedimento di inscatolamento, fu un evento decisivo. Appert non conosceva il principio su cui si basava il suo procedimento, ma esso ha avuto un'importanza fondamentale sulle tecniche di conservazione degli alimenti.\nLa ricerca di Louis Pasteur sull'alterazione del vino e la sua descrizione su come evitare l'alterazione, nel 1864 fu un primo tentativo di dare una base scientifica alla tecnologia alimentare. Poi Pasteur effettu\u00f2 studi sulla produzione di alcool, aceto, vini e birra e sull'acidificazione del latte. Egli svilupp\u00f2 la pastorizzazione, il procedimento di riscaldamento del latte e dei derivati del latte per distruggere gli organismi agenti dell'alterazione degli alimenti e causa di affezioni. Pasteur divenne il pioniere della batteriologia e della moderna medicina preventiva.\nDagli anni quaranta agli anni cinquanta del 1900, i quattro dipartimenti originari che avevano insegnato la materia con nomi diversi (inclusi quelli all'Universit\u00e0 del Massachusetts e all'Universit\u00e0 della California) furono rinominati \"scienza alimentare\", o altre varianti simili.\nSviluppi nella tecnologia alimentare.\nMolte aziende nell'industria alimentare hanno contribuito notevolmente alla disponibilit\u00e0 di alimenti.\nAlcuni di tali sviluppi sono:\nStartupbootcamp FoodTech.\nStartupbootcamp \u00e8 un gruppo di acceleratori internazionali di startup (ad oggi, 14 acceleratori), ciascuno dei quali opera in un settore specifico: e-commerce ,assicurazioni, IoT ecc, da un lato coinvolgendo le grandi aziende, dall'altro assumendo imprenditori, facendo cos\u00ec, proliferare idee innovative da tutto il mondo.\nIl settore su cui si \u00e8 scelto di investire in Italia \u00e8 quello del food, anzi del FoodTech. L'apertura a Roma di Startupbootcamp FoodTech, primo acceleratore verticale sul mercato del food e uno dei pi\u00f9 grandi acceleratori globali dell'agritech, \u00e8 una grande opportunit\u00e0 per l'Italia.\nPromotore di questo progetto \u00e8 il CEO Peter Kruger, nel cui programma sottolinea l'esigenza di una squadra di mentor d'eccezione, mentor che hanno un ruolo decisivo nel cursus honorum di un imprenditore e nella crescita di una startup.\nIl programma delle startup del Foodtech accelerate a Roma da Startupbootcamp FoodTech, presentato agli investitori nel corso del primo Demo day 2018, consta di punti di grande attualit\u00e0, quali: Intelligenza artificiale, analytics, ma soprattutto, per l\u2019Italia, \u201calimenti nuovi\u201d. "}
{"id": "2559006", "revid": "149727", "url": "https://it.wikipedia.org/wiki?curid=2559006", "title": "Biehlen", "text": ""}
{"id": "2559007", "revid": "290275", "url": "https://it.wikipedia.org/wiki?curid=2559007", "title": "Kodak DX6340", "text": ""}
{"id": "2559013", "revid": "114101766", "url": "https://it.wikipedia.org/wiki?curid=2559013", "title": "Arnsdorf", "text": "Arnsdorf \u00e8 un comune di 4.707 abitanti della Sassonia, in Germania.\nAppartiene al circondario (\"Landkreis\") di Bautzen (targa BZ)."}
{"id": "2559015", "revid": "1573940", "url": "https://it.wikipedia.org/wiki?curid=2559015", "title": "Moxoene", "text": "La Moxoene, altrimenti conosciuta come Moks o Mokq (armeno \u0544\u0578\u056f\u0584, \"Mokk\u02bf\"), fu un'antica provincia dell'Armenia (oggi nella provincia di Van, il cui territorio corrisponde pressappoco al distretto di Bah\u00e7esaray, Turchia), come pure un nome di una famiglia feudale (400\u2013800 ca.); nota anche con il nome di Mogkh o Mox, Moxq, Moxus, Moxos, Moks, Mukus, Miks, Mikus, talvolta Mekes, oppure come Muks\u00ee o Musk\u00ee in lingua curda. La Moxoene confinava a sud con parte dell'Assiria chiamata dagli Armeni Arovasdan. Era governata da principi armeni i cui discendenti ancora vi regnavano nel X secolo.\nIl principato di Moxoene, insieme alla Corduene e \"Zabdicene\", veniva considerato della dinastia dei \"Carduchi\" .\nSecondo Anania di Shirak era la quarta provincia del regno d'Armenia. \nPrima del genocidio armeno il distretto conteneva sessanta villaggi, quaranta dei quali erano abitati dagli armeni . Faqi Tayran, il poeta e scrittore curdo, e Han Mahmud, il sovrano curdo del XIX secolo, provenivano da questo distretto.\nRegnanti noti.\nI documenti sono alquanto scarsi fino a che la regione non cadde nelle mani di Sembat Bagratuni (850 ca.). Governata nel V secolo da una famiglia di \"nakharark\", i Mokqatsi, dal IX al X secolo ritorna a una stirpe secondogenita dei Bagratidi:\nAll'inizio del X secolo, queste dinastie diventano vassalli di Gagik I di Vaspourakan ."}
{"id": "2559018", "revid": "404338", "url": "https://it.wikipedia.org/wiki?curid=2559018", "title": "VLS SYLVER", "text": ""}
{"id": "2559025", "revid": "1543377", "url": "https://it.wikipedia.org/wiki?curid=2559025", "title": "Marvel vs. Capcom", "text": " \u00e8 una serie picchiaduro creata da Capcom in cui compaiono sia personaggi nati dalla Marvel Comics che dalla Capcom. Pur essendo stata la prima serie \"Vs.\" di Capcom, il titolo serve ora per distinguere la serie dalle altre \"Vs. Capcom\" nate negli anni: quella con SNK Playmore (\"SNK vs. Capcom\") e quella con Tatsunoko (\"\").\nI personaggi Marvel inclusi nei primi titoli erano spesso basati sulle serie animate a loro dedicate degli anni '90, in particolare \"Insuperabili X-Men\", ed erano spesso doppiati dagli stessi doppiatori. Allo stesso modo, il gruppo di \"Marvel vs. Capcom 3\" possedeva rimandi alle rispettive serie tv anni 2000 con i doppiatori del momento, come per \"Wolverine e gli X-Men\" o \"Avengers - I pi\u00f9 potenti eroi della Terra\".\nStoria.\nMolti dei personaggi e dei meccanismi di combattimento presenti in questa serie erano stati sviluppati e rifiniti in altri due picchiaduro Capcom usciti in precedenza, come precursori del brand: \"\", dove erano presenti i personaggi del mondo X-Men (eccetto Akuma) e \"Marvel Super Heroes\" che comprendeva personaggi da tutto l'universo Marvel (compresi gli X-Men, ma fatta eccezione per Anita). Il precedente direttore di strategia aziendale online e community di Capcom USA, Seth Killian, dichiar\u00f2 che molti amanti del genere dei picchiaduro consideravano questi due giochi i fondatori della serie \"Versus\".\n\"X-Men: Children of the Atom\" (1994).\n\"X-Men: Children of the Atom\" \u00e8 uscito nel 1994 per la piattaforma arcade CP System II. Il gameplay seguiva i controlli e le convenzioni dei precedenti picchiaduro Capcom come ' e '. Il giocatore poteva scegliere tra dieci personaggi, inclusi sei X-Men e quattro loro nemici. \"Children of the Atom\" fu poi sviluppato anche per Sega Saturn in Giappone il 22 novembre 1995 e qualche mese dopo in Nord America ed Europa, esportato dalla Acclaim Entertainment. Sviluppato dalla Rutubo Games, la versione Saturn permetteva di selezionare nuovi personaggi nella modalit\u00e0 Versus per due giocatori via cheat code. Nel 1997 uscirono in Nord America ed Europa le versioni per PlayStation e Microsoft Windows. Entrambi i porting furono sviluppati da Probe Entertainment ed editi da Acclaim Entertainment.\nLa trama \u00e8 approssimativamente tratta da \"Attrazioni fatali\". L'antagonista principale \u00e8 Magneto che desidera rilasciare sulla Terra un impulso elettromagnetico che sconvolger\u00e0 i campi magnetici e devaster\u00e0 il sistema elettrico mondiale trascinando gli esseri non mutanti della Terra in un'Epoca Buia. Dopo che vari altri nemici si sono alleati con Magneto, gli X-Men si sentono in dovere di fermare i suoi piani.\n\"Marvel Super Heroes\" (1995).\n\"Marvel Super Heroes\" fu originariamente pubblicato nei Penny Arcade nel 1995 per CP System II, e fu poi convertito alla fine del 1997 su Sega Saturn e PlayStation. Il titolo fu dedicato alla memoria di Jack Kirby, con lo stile dei personaggi tratto dai primi suoi disegni. Esso comprendeva dodici personaggi derivanti da tutto l'universo \"Marvel Comix\". L'elemento unico del gioco erano le Gemme dell'Infinito che fungevano da power-up garantendo il miglioramento delle abilit\u00e0 e altri vantaggi al giocatore durante le partite.\nLa trama \u00e8 approssimativamente tratta da \"The Infinity Gauntlet\". Gli eroi e i cattivi Marvel si affrontano l'un l'altro per le Gemme dell'Inifinito. L'antagonista principale \u00e8 Thanos, che trama di usare le Gemme dell'Infinito per conquistare l'universo.\n\"X-Men vs. Street Fighter\" (1996).\n\"X-Men vs. Street Fighter\" \u00e8 il primo titolo ufficiale della serie, dopo l'uscita di \"X-Men: Children of the Atom\" e di \"Marvel Super Heroes\". Il gioco fu originariamente prodotto da Capcom nel 1996 come arcade da sala giochi. Il gioco presenta sedici personaggi utilizzabili dall'inizio, con uno invece da sbloccare. Il gruppo consiste in personaggi tratti dalla serie \"X-Men\" della Marvel Comix e da quella di \"Street Fighter\" di Capcom. Fu poi convertito nel 1997 su Sega Saturn e nel 1998 su PlayStation.\nEssendo il seguito diretto di \"Marvel Super Heroes\", segue fedelmente le sue meccaniche di gioco. \u00c8 stato il primo gioco a introdurre nella serie la tag per la squadra (una sorta di firma identificativa). Il giocatore selezionava una squadra composta da due membri, invece di uno solo come nei titoli precedenti. Comunque, a causa dei limiti di memoria, questa possibilit\u00e0 fu eliminata nella versione per PlayStation. La modalit\u00e0 single-player consiste in scontri con altri tag team e termina con una lotta due contro uno con il boss finale, Apocalisse.\n\"Marvel Super Heroes vs. Street Fighter\" (1997).\nIl seguito di \"X-Men vs. Street Fighter\", \"Marvel Super Heroes vs. Street Fighter\", debutt\u00f2 un anno dopo su CP System II. Il titolo usc\u00ec anche su Sega Saturn ma solo in Giappone nel 1997 e su PlayStation nel 1999. Per lo pi\u00f9 il gameplay rimase immutato; tuttavia il giocatore poteva chiamare a raccolta il suo partner per una mossa combinata. Inizialmente il titolo comprende diciotto personaggi utilizzabili. La squadra \"Street Fighter\" fu parecchio ridimensionata rispetto al capitolo precedente, mentre Cammy e Charlie vennero sostituiti con Dan Hibiki e Sakura Kasugano. Alla stessa maniera molti X-Men furono eliminati per dare posto ad altri supereroi Marvel, come Capitan America, Hulk e l'Uomo Ragno. Sono presenti anche dei personaggi segreti, comprese varianti di colore degli abiti di molti dei personaggi base con qualche differenza nel movimento.\nMolto similmente a \"X-Men vs. Street Fighter\", la modalit\u00e0 single-player arcade consta di combattimenti contro squadre preimpostate e un combattimento finale con il boss Apocalisse. Dopo la vittoria su quest'ultimo, il giocatore affronta una versione robotica di Akuma.\n\"Marvel vs. Capcom: Clash of Super Heroes\" (1998).\nIl terzo capitolo della saga \"Marvel VS.\", \"Marvel vs. Capcom: Clash of Super Heroes\", fu sviluppato verso la fine del 1997 e usc\u00ec per la prima volta a gennaio 1998. In contrasto rispetto ai due predecessori, il titolo comprendeva personaggi da molti franchise Capcom, come \"Megaman\" e \"Strider\", invece che dal solo \"Street Fighter\". Inizialmente erano disponibili quindici personaggi, ma altri sei erano sbloccabili in seguito. Inoltre, il giocatore non aveva pi\u00f9 la possibilit\u00e0 di richiamare a s\u00e9 il compagno per l'attacco combinato. Invece, un personaggio casuale (esterno al roster di quelli selezionabili) fungeva da assistente e veniva selezionato subito prima dell'incontro.\nNella trama del gioco, il Professor Charles Xavier reclama l'aiuto dei supereroi per fermarlo prima che si congiunga con la coscienza di Magneto e si trasformi in Onslaught, il boss finale.\n\"Marvel vs. Capcom: Infinite\" (2017).\nMarvel vs. Capcom: Infinite \u00e8 caratterizzato da un sistema di combattimento a due contro due. Il gioco implementa il sistema \"Infinity Gems\", una meccanica di gioco di ritorno da \"Marvel Super Heroes\" , dove ogni gemma offre una capacit\u00e0 unica. Viene presentato al Playstation Experience del 2016 per PlayStation 4, XBOX ONE, Microsoft Windows\".\"\nCuriosit\u00e0, su internet gira la notizia che capcom sta programmando un grosso update che converte il gioco in un nuovo Marvel vs. Capcom 4.\nRaccolte.\n\"Marvel vs. Capcom Origins\" (2012).\n\u00c8 una raccolta di due giochi, \"Marvel Super Heroes\" e \"\" sviluppata da Iron Galaxy Studios pubblicata per sony PSN e Xbox LIVE nel settembre 2012. Entrambi i giochi mantengono la loro versione da sala giochi e in aggiunta si possono utilizzare vari filtri estetici."}
{"id": "2559026", "revid": "2138421", "url": "https://it.wikipedia.org/wiki?curid=2559026", "title": "Arnsdorf (disambigua)", "text": ""}
{"id": "2559027", "revid": "767487", "url": "https://it.wikipedia.org/wiki?curid=2559027", "title": "Bandleader", "text": "Bandleader \u00e8 un termine di lingua inglese che, in ambito musicale, definisce il capo di un gruppo di musicisti riuniti in un complesso di piccole o medie dimensioni.\nCaratteristiche.\nMentre il termine direttore d'orchestra \u00e8 riferibile alla guida, appunto, di un'orchestra o \"ensemble\" costituita da molteplici sezioni e composta da svariati elementi, quello di \"bandleader\" \u00e8 attribuito generalmente, anche se non esclusivamente, a gruppi musicali che eseguono musica pop o rock in formazioni ridotte o big band di genere jazz, blues, rhythm and blues o rock and roll. In questo caso la figura del \"bandleader\" e quella dell'omologo \"frontman\" sono coincidenti.\nNella maggior parte dei casi, i \"bandleader\" sono musicisti strumentisti che fanno parte attiva della formazione di cui sono a capo e che spesso prendono il nome dal loro esponente principale. Questo accadeva spesso specialmente negli anni cinquanta con le big band di jazz e gli emergenti gruppi rock.\nIn taluni casi gruppi musicali hanno continuato ad esibirsi sotto le insegne del loro capo orchestra anche dopo la morte di questi.\nSempre all'interno della nomenclatura musicale di ispirazione anglosassone, il \"bandleader\" non va confuso con il \"bandmaster\" che indica il direttore di un corpo bandistico."}
{"id": "2559028", "revid": "834", "url": "https://it.wikipedia.org/wiki?curid=2559028", "title": "Harrison Birtwistle", "text": "Biografia.\nMolto attivo nei primi anni come clarinettista, viene notevolmente influenzato da Igor' F\u00ebdorovi\u010d Stravinskij e dalla tragedia greca, da cui trae ispirazione nelle sue opere liriche."}
{"id": "2559029", "revid": "275260", "url": "https://it.wikipedia.org/wiki?curid=2559029", "title": "Baby Peggy", "text": ""}
{"id": "2559039", "revid": "1543377", "url": "https://it.wikipedia.org/wiki?curid=2559039", "title": "Persarmenia", "text": "Norshirakan (), o Parskahayk () o Persarmenia \u00e8 stata la settima provincia del Regno d'Armenia, era situata sulla riva occidentale del lago Urmia, e confinava con il regno di Adiabene e di Atropatene, ora nel nord-ovest dell'Iran.\nNel 384, dopo la spartizione della Grande Armenia tra l'Impero romano e l'Impero sasanide, questo territorio cadde sotto l'influenza sasanide e divenne noto come Persarmenia.\nSuddivisioni.\nIl centro della provincia era Zarehavan.\nNorshirakan possedeva nove cantoni:"}
{"id": "2559041", "revid": "352448", "url": "https://it.wikipedia.org/wiki?curid=2559041", "title": "Parskahayk", "text": ""}
{"id": "2559048", "revid": "628767", "url": "https://it.wikipedia.org/wiki?curid=2559048", "title": "Cha\u00f1aral", "text": "Cha\u00f1aral \u00e8 un comune del Cile della provincia di Cha\u00f1aral nella Regione di Atacama. Al censimento del 2002 possedeva una popolazione di 13.543 abitanti."}
{"id": "2559049", "revid": "110157", "url": "https://it.wikipedia.org/wiki?curid=2559049", "title": "Werl", "text": "Werl \u00e8 una citt\u00e0 tedesca situata al centro dell'Europa, nel Land della Renania Settentrionale-Vestfalia."}
{"id": "2559056", "revid": "767487", "url": "https://it.wikipedia.org/wiki?curid=2559056", "title": "Distretto scolastico", "text": "Il distretto scolastico \u00e8 un'entit\u00e0 territoriale di governo della scuola esistente o esistita in vari paesi del mondo. In Italia \u00e8 stato un livello della gestione della scuola esistente dal 1974 al 2003 ed oggi, pur continuando sulla carta ad esistere, \u00e8 solo un riferimento geografico di comodo per indicare alcune aree strategiche dal punto di vista scolastico.\nI distretti scolastici (chiamati in lingua inglese \"\"school districts\") esistono tuttora negli Stati Uniti d'America ed in Canada. In Inghilterra e Galles furono istituiti nel 1870 con il nome di \"school boards\"\", e continuano ancora oggi ad esistere con il nome di \"Local education authority\".\nDistretti scolastici in Italia.\nI distretti scolastici furono creati dal DPR n\u00b0 416 del 31 maggio 1974, articolo 9 e seguenti, meglio noto come \"Provvedimenti Delegati sulla scuola\".\nIl distretto per essere costituito doveva avere almeno 10.000 abitanti, fino ad un massimo di 200.000: bench\u00e9 il legislatore raccomandasse di conservare per quanto possibile l'unit\u00e0 del territorio comunale, molto spesso dovettero essere aggregarti diversi comuni o suddivisi in zone i territori di comuni molto popolosi.\nIl distretto fu dotato di un organo di gestione ed autogoverno, il Consiglio scolastico distrettuale, livello intermedio degli organi collegiali della scuola, gli organismi di partecipazione democratica della scuola istituiti con i \"Provvedimenti Delegati\" del 1974. Esso era composto da personale della scuola, della societ\u00e0 civile (imprenditori, rappresentanti delle associazioni), della politica locale, e poteva essere formato addirittura da 35 membri.\nIl Consiglio distrettuale fu preposto (ex art. 12 DPR 416/1974):\nI distretti scolastici, dopo alcuni decenni di contrastata attivit\u00e0, sono stati svuotati di funzione e dichiarati soppressi al 31 dicembre 2001. La legge finanziaria 2003 (n\u00b0 289 del 27 dicembre 2002), promossa dal secondo governo Berlusconi, al comma 4 dell'articolo 35 ha cancellato di fatto i distretti scolastici dal panorama dell'organizzazione scolastica italiana, dichiarando trasferiti tutto il personale impegnato nei distretti alle scuole.\nAd oggi cos\u00ec i distretti scolastici sono dei contenitori svuotati che continuano ad esistere solo sulla carta come entit\u00e0 geografiche di comodo.\nDistretti scolastici in Inghilterra e Galles.\nGli \"\"school boards\" furono istituiti dall'\"Elementary Education Act\"\" del 1870 (\"legge sulla scuola elementare\"), dopo un'intensa campagna condotta da politici liberali come George Dixon e Joseph Chamberlain per togliere alla Chiesa anglicana il monopolio dell'istruzione primaria nel Regno Unito. Si trattava di organismi elettivi su scala territoriale che si occupavano di raccogliere i fondi per la costruzione di edifici scolastici e per sovvenzionare gli studenti poveri (la scuola primaria ancora non era gratuita), e soprattutto vigilare sull'ingerenza della Chiesa nell'istruzione dei ragazzi.\nGli \"\"school boards\" furono soppressi dal nuovo \"Education Act\" del 1902, che li sostitu\u00ec con i \"Local education authority\"\" (LEA), \"Autorit\u00e0 locali dell'educazione\". Londra ha un'organizzazione scolastica particolare, la \"\"Inner London Education Authority\", costituita nel 1965 dall'accorpamenti dei vecchi LEA.\nNel 1988 una nuova riforma dell'istruzione, l'\"Education Reform Act\", ha tolto l'istruzione secondaria alla competenza dei LEA, costituendo di fatto le scuole superiori in enti a s\u00e9 stanti. Dal 2004, in forza del \"Children Act\"\" di quell'anno, i LEA sono anche competenti per tutti i servizi dei ragazzi e giovani. Ad oggi esistono 122 LEA in Inghilterra e 22 in Galles.\nDistretti scolastici negli Stati Uniti.\nI distretti scolastici sono responsabili per la gestione di tutte le scuole pubbliche in una determinata regione. Si tratta di un unico organismo politico, l'equivalente di una citt\u00e0 o una regione, e ha numerosi poteri, come ad esempio la raccolta di tasse.\nI distretti scolastici hanno un organo legislativo, chiamato il consiglio d'istituto, il consiglio di amministrazione o consiglio scolastico, i cui membri sono eletti direttamente dal popolo tenendo una votazione. Questi comitati hanno a loro volta la responsabilit\u00e0 di eleggere un sovrintendente, di solito un insegnante altamente qualificato, che agisce come amministratore delegato del consiglio e prende le decisioni pi\u00f9 importanti. Di tanto in tanto il distretto pu\u00f2 agire come un tribunale, applicando sanzioni agli impiegati o agli o studenti.\nNegli Stati Uniti non tutti i distretti e i sistemi scolastici sono entit\u00e0 distinte. In alcuni Stati, come nel Maryland, tutti i distretti sono subordinati al governo statale. Altri stati, come il New York, hanno i distretti scolastici controllati dalle una contee o delle citt\u00e0.\nNel 2002 c'erano 13.506 distretti scolastici negli USA, 178 sistemi scolastici gestiti direttamente dallo Stato, 1.330 sistemi scolastici gestiti direttamente dalla citt\u00e0 o della provincia in cui operano e 1.196 agenzie formative."}
{"id": "2559057", "revid": "110157", "url": "https://it.wikipedia.org/wiki?curid=2559057", "title": "Diego de Almagro (Cile)", "text": "Diego de Almagro \u00e8 un comune del Cile della provincia di Cha\u00f1aral nella Regione di Atacama. Al censimento del 2002 possedeva una popolazione di 18.589 abitanti."}
{"id": "2559058", "revid": "1305772", "url": "https://it.wikipedia.org/wiki?curid=2559058", "title": "Grass Roots", "text": ""}
{"id": "2559061", "revid": "834", "url": "https://it.wikipedia.org/wiki?curid=2559061", "title": "Grassroots", "text": ""}
{"id": "2559063", "revid": "110157", "url": "https://it.wikipedia.org/wiki?curid=2559063", "title": "Caldera (Cile)", "text": "Caldera \u00e8 un comune del Cile della provincia di Copiap\u00f3 nella Regione di Atacama. Al censimento del 2002 possedeva una popolazione di 13.734 abitanti."}
{"id": "2559071", "revid": "1428919", "url": "https://it.wikipedia.org/wiki?curid=2559071", "title": "Tierra Amarilla (Cile)", "text": "Tierra Amarilla \u00e8 un comune del Cile della provincia di Copiap\u00f3 nella Regione di Atacama. Al censimento del 2002 possedeva una popolazione di 12.888 abitanti."}
{"id": "2559072", "revid": "762947", "url": "https://it.wikipedia.org/wiki?curid=2559072", "title": "Gawain (opera)", "text": "Gawain \u00e8 un'opera in due atti di Harrison Birtwistle su libretto di David Harsent.\nIspirata alla leggende medievale di Sir Gawain e il Cavaliere Verde, narra le imprese del nipote di Art\u00f9 e del fantasma di un cavaliere misterioso."}
{"id": "2559073", "revid": "1305772", "url": "https://it.wikipedia.org/wiki?curid=2559073", "title": "Kino", "text": ""}
{"id": "2559079", "revid": "110157", "url": "https://it.wikipedia.org/wiki?curid=2559079", "title": "Vallenar", "text": "Vallenar \u00e8 un comune del Cile, capoluogo della provincia di Huasco nella Regione di Atacama. Al censimento del 2002 possedeva una popolazione di 48.129 abitanti."}
{"id": "2559082", "revid": "1915706", "url": "https://it.wikipedia.org/wiki?curid=2559082", "title": "AT&amp;T Mobility", "text": "AT&amp;T Mobility (fino al 2007 Cingular Wireless) \u00e8 il nome utilizzato dalla sussidiaria di AT&amp;T.\n\u00c8 la seconda compagnia mobile negli Stati Uniti con pi\u00f9 di 107 milioni di abbonati. Fu fondata nel 2000. La compagnia ha la pi\u00f9 grande rete digitale vocale e dati negli Stati Uniti.\nEra in precedenza una joint venture tra AT&amp;T e BellSouth. Dopo l'acquisto nel marzo 2006 di BellSouth da parte di AT&amp;T, il controllo di Cingular, nel dicembre dello stesso anno, \u00e8 passato direttamente ad AT&amp;T, cambiando poi nome nel 2007."}
{"id": "2559083", "revid": "767487", "url": "https://it.wikipedia.org/wiki?curid=2559083", "title": "Gugark", "text": "Gugark (armeno \u0533\u0578\u0582\u0563\u0561\u0580\u0584), anche nota come Gogarene o Gougarq, era un'antica regione dell'Armenia, 400\u2013800 ca., adesso il suo territorio comprende parte dell'Armenia settentrionale, Turchia nord-orientale e Georgia sud-occidentale. Il governatore della regione nel 425 ca. fu Achoucha Gougarqtzi (Arshusha di Gogarene), mentre la citt\u00e0 di Ardahan era il suo centro storico.\nUno dei suoi distretti, Tachir, era governato dalla famiglia Tachiratsi.\nSecondo Anania di Shirak la Gogarene fu la tredicesima provincia dell'Armenia storica.\nDistretti.\nLa provincia comprende i seguenti distretti o cantoni (\"gavar\") :"}
{"id": "2559084", "revid": "729019", "url": "https://it.wikipedia.org/wiki?curid=2559084", "title": "Assedio di Forte Zeelandia", "text": "L'assedio di Forte Zeelandia (cinese tradizionale: \u912d\u6210\u529f\u653b\u53f0\u4e4b\u5f79; letteralmente \"Invasione di Koxinga a Taiwan\"), che ebbe luogo nel 1661 e 1662, pose fine al governo della Compagnia Olandese delle Indie Orientali a Taiwan, e apr\u00ec il ciclo del Regno di Tungning. Lo studioso taiwanese Chien-Jung ha descritto l'evento come \"una guerra che ha determinato il destino di Taiwan nei quattrocento anni che seguirono\".\nInizio delle ostilit\u00e0.\nNel 1659, a seguito della mancata conquista di Nanchino, Koxinga, leader dei lealisti Ming superstiti, si rese conto che la Dinastia Qing aveva ormai consolidato la sua egemonia in Cina e che le sue truppe avevano bisogno di pi\u00f9 uomini e rifornimenti. Cominci\u00f2 cos\u00ec attivamente la ricerca di uno spazio adeguato per stabilire la sua base di operazioni, e ben presto un certo He Bin (cinese tradizionale: \u4f55\u658c), che prestava servizio presso la Compagnia Olandese delle Indie Orientali a Taiwan, gli forn\u00ec una mappa di Taiwan. Dal 1632 gli olandesi disponevano di un insediamento a Tayoan (cinese: \u5927\u54e1 pinyin: Dayuan, oggi \u53f0\u5357 Tainan), che era composto da due forti: il primo era Fort Zeelandia, situato nei pressi di Tayoan Bay, in corrispondenza del principale insediamento olandese, il secondo Fort Provintia, situato sulla baia, ma era di poca importanza e quindi di dimensioni pi\u00f9 ridotte. Frederick Coyett, governatore di Taiwan per conto della Compagnia Olandese delle Indie Orientali, si trovava a Fort Zeelandia con 1.800 uomini, mentre il suo subordinato Valentyn a Fort Provintia disponeva di 500 uomini.\nL'assedio.\nKoxinga e la sua flotta salparono da Kinmen il 23 marzo 1661. La sua flotta era composta da centinaia di giunche e navi di varie dimensioni, con circa 25.000 soldati e marinai a bordo. Arrivato alle isole Penghu, dopo aver lasciato un presidio, salp\u00f2 di nuovo il 30 marzo. La flotta arriv\u00f2 a Tayoan il 2 aprile e, dopo aver attraversato un canale navigabile poco profondo sconosciuto agli olandesi, sbarc\u00f2 a Luermen (cinese tradizionale: \u9e7f\u8033\u9580) nella baia.\nLa forza d'assalto cinse immediatamente d'assedio Fort Provintia: Valentyn, nettamente impreparato ad affrontare le forze nemiche, si arrese il 4 aprile. Tre giorni dopo la cattura di Fort Provintia, le truppe di Koxinga circondarono Fort Zeelandia, mandando come emissario per trattare la resa il sacerdote olandese Anthonius Hambroek catturato a Fort Provintia. Hambroek per\u00f2, invece di trattare la resa, esort\u00f2 le truppe olandesi a resistere e combattere, e venne giustiziato al ritorno nell'accampamento di Koxinga.\nLa flotta di Koxinga inizi\u00f2 allora il bombardamento cercando di sfondare le mura, ma furono respinti con perdite considerevoli, decidendo dunque di optare per l'assedio. Il 28 maggio la notizia dell'assedio arriv\u00f2 a Giacarta; la Compagnia Olandese delle Indie Orientali decise allora di inviare una flotta di 10 navi e 700 marinai in aiuto di Frederick Coyett. Arrivata a Fort Zeelandia il 5 luglio, la flotta venne immediatamente attaccata da Koxinga in una serie di piccoli scontri.\nIl 23 luglio gli olandesi decisero di venire in aiuto della flotta; Koxinga cerc\u00f2 dunque di respingere l'attacco. Dopo una breve scontro, la flotta olandese fu costretta a ritirarsi con due navi affondate, tre vascelli pi\u00f9 piccoli catturati e circa un centinaio di vittime. Gli olandesi tentarono nuovamente di rompere l'assedio in ottobre, ma furono immediatamente respinti da Koxinga. Questa vittoria, insieme alle notizie del morale basso della guarnigione dopo la diserzione dei mercenari tedeschi, convinse Koxinga a lanciare l'assalto finale nel mese di dicembre.\nIl 12 gennaio 1662 la flotta di Koxinga inizi\u00f2 il bombardamento decisivo, con le truppe di terra pronte a conquistare il forte. A seguito delle enormi perdite e della mancanza di rifornimenti, Frederick Coyett decise di issare bandiera bianca e di trattare la resa. Il forte venne consegnato il 1\u00ba febbraio, ed il personale olandese lasci\u00f2 Taiwan il 17 febbraio. A tutti fu consentito di portare con s\u00e9 i propri effetti personali, oltre a viveri sufficienti per raggiungere il pi\u00f9 vicino avamposto olandese.\nConseguenze.\nArrivato a Giacarta, Frederick Coyett fu processato per aver abbandonato il posto ed esiliato nelle isole Banda ma, grazie all'intervento di amici e parenti, venne graziato. Sulla sua vicenda scrisse un libro, intitolato \"Neglected Formosa\" (olandese:\"'t Verwaerloosde Formosa\"), nel 1675. Nel libro difese il suo operato a Fort Zeelandia e critic\u00f2 la Compagnia Olandese delle Indie Orientali per aver trascurato i suoi appelli di inviare rinforzi. Dopo vari tentativi a vuoto di riconquistare il forte, la Compagnia Olandese delle Indie Orientali strinse un'alleanza con la Dinastia Qing per riconquistare il controllo della regione.\nConquistarono Keelung nel nord di Taiwan, ma furono costretti ad abbandonarla a causa di problemi logistici e delle ripetute sconfitte della flotta della Dinastia Qing ad opera dei marinai veterani di Koxinga.\nInfluenze culturali.\nLa battaglia ha ispirato il film \"Zheng Chenggong 1661\" (cinese tradizionale: \u912d\u6210\u529f1661), che si conclude con la vittoria di Koxinga sugli olandesi. Il titolo inglese del film \u00e8 \"Sino-Dutch War 1661\"."}
{"id": "2559085", "revid": "709565", "url": "https://it.wikipedia.org/wiki?curid=2559085", "title": "Menestio di Arne", "text": "Menestio di Arne, figura mitologica dell'Iliade (libro VII, vv. 8 e segg.) era un guerriero di parte achea abitante di Arne. Menestio era figlio di Areitoo e di Filomedusa dai grandi occhi\nMenestio fu ucciso in uno scontro con Paride quando questi torn\u00f2 dall'incontro con Elena pieno di rinnovato vigore come descritto all'inizio del libro VII dell'Iliade."}
{"id": "2559090", "revid": "121496075", "url": "https://it.wikipedia.org/wiki?curid=2559090", "title": "Monte Carlo Open 1991", "text": "Il Monte Carlo Masters 1991 \u00e8 stato un torneo di tennis giocato sulla terra rossa. \u00c8 stata l'85\u00aa edizione del Monte Carlo Masters, che fa parte della categoria ATP Super 9 nell'ambito dell'ATP Tour 1991. Si \u00e8 giocato al Monte Carlo Country Club di Roquebrune-Cap-Martin in Francia vicino a Monte Carlo, dal 22 al 29 aprile 1991.\nCampioni.\nSingolare.\n Sergi Bruguera ha battuto in finale Boris Becker, 5\u20137, 6\u20134, 7\u20136, 7\u20136, \nDoppio.\n Luke Jensen / Laurie Warder hanno battuto in finale Paul Haarhuis / Mark Koevermans 5-7, 7-6, 6-4"}
{"id": "2559095", "revid": "712828", "url": "https://it.wikipedia.org/wiki?curid=2559095", "title": "GS Ball", "text": ""}
{"id": "2559096", "revid": "1632387", "url": "https://it.wikipedia.org/wiki?curid=2559096", "title": "Sclerozio", "text": "Lo sclerozio \u00e8 una struttura con la capacit\u00e0 di sopravvivere per diverso tempo come corpo indipendente dall'organismo che l'ha prodotto. Basidiomiceti, ascomiceti, mixomiceti (muffe melmose) e soprattutto funghi parassiti delle piante hanno la capacit\u00e0 di produrlo.\nStruttura.\nLo sclerozio, per quanto riguarda i funghi, ha una forma generalmente sferica ed \u00e8 costituito da aggregati di ife ripetutamente avvolte e ramificate. Nei mixomiceti (muffe melmose) \u00e8 costituito dal plasmodio indurito e modificato: questo si divide in una serie di piccole cisti ciascuna con una spessa parete attorno. La formazione di queste strutture inizia quando le condizioni ambientali limitano la crescita dell'organismo. Nei funghi si distinguono tre fasi nello sviluppo degli sclerozi:\nCause.\nLa nascita degli sclerozi pu\u00f2 essere indotta da fattori che possono variare da specie a specie e si pu\u00f2 avere o con formazione di ife (miceliogenica) o con spore asessuali (sporogenica) o tramite la differenziazione di corpi fruttiferi (carpogenica).\nUsi medici.\nLo sclerozio di \"segale cornuta\" (\"Claviceps purpurea\") contiene diverse sostanze farmacologicamente attive tra cui alcaloidi a nucleo ergolinico derivati dall'acido lisergico come l'ergotossina. In passato veniva usato come emostatico, abortivo ed emmenagogo, inoltre - grazie all'ergotossina - aiuta l'utero a riprendere la sua normale conformazione. Oggi trova impiego nell'industria farmaceutica per la produzione di principi attivi antiipertensivi agenti a livello cerebrale."}
{"id": "2559103", "revid": "25152", "url": "https://it.wikipedia.org/wiki?curid=2559103", "title": "Menestio di Aeritoo", "text": ""}
{"id": "2559104", "revid": "2043609", "url": "https://it.wikipedia.org/wiki?curid=2559104", "title": "Elisabetta Alessandrina di Borbone-Cond\u00e9", "text": "Biografia.\nElisabetta Alessandrina nacque a Parigi nel 1705, la pi\u00f9 giovane tra le figlie femmine dei genitori, che in totale ebbero nove figli. Il nome le venne dalla sorella maggiore Luisa-\"Elisabetta\" e dallo zio materno, Luigi \"Alessandro\", conte di Tolosa; in famiglia era conosciuta con il secondo nome di Alessandrina. A partire dalla nascita, a corte veniva chiamata \"Mademoiselle de Gex\", ma in seguito avrebbe adottato il titolo di cortesia di \"Mademoiselle de Sens\" che le rimase per tutta la vita. In quanto Principessa del Sangue, Alessandrina godeva del trattamento di \"Altezza Serenissima\".\nCome la maggior parte delle sue sorelle, Alessandrina non si spos\u00f2 mai; venne considerata come una possibile moglie del cugino Luigi di Borbone-Orl\u00e9ans, ma la zia, l'orgogliosa Duchessa d'Orl\u00e9ans, desiderava un matrimonio pi\u00f9 prestigioso per il figlio. Elisabetta Alessandrina non gioc\u00f2 mai un importante ruolo nella vita politica; in ogni caso fu una grande amica dell'amante del Re, la famosa Madame de Pompadour, che era stata presentata a corte dalla sorella di Alessandrina, Luisa Elisabetta.\nCome la sorella maggiore Luisa Anna, anche Alessandrina possedeva numerose terre e svariate residenze private nei pressi della capitale. Nel 1734 essa acquist\u00f2 l\"'H\u00f4tel de Noirmoutier\" in rue de Grenelles, a Parigi; essa compr\u00f2 inoltre molti terreni circondanti l'edificio, contribuendo cos\u00ec ad ampliare notevolmente la propriet\u00e0. Nel 1744 Alessandrina acquist\u00f2 le tenute e le signorie di Villeg\u00e9nis ed Igny, rimodellando il castello di Villeg\u00e9nis nel 1755 per un costo totale di 430\u00a0000 livre. Per racimolare la somma necessaria essa dovette vendere la tenuta di Vallery, luogo tradizionale di sepoltura della famiglia dei Cond\u00e9, ai signori de Launay, per 280\u00a0000 livre. Alexandre-Fran\u00e7ois Desportes, il pittore delle cacce del re, forn\u00ec numerosi dipinti per gli appartamenti del castello.\nAll'epoca della sua morte, Alessandrina aveva accumulato una grande fortuna, derivante soprattutto dal vitalizio originariamente assegnato alla cugina Luisa Francesca, \"mademoiselle du Maine\" (1707-1743), figlia di Luigi Augusto, duca del Maine, e della moglie Anna Luisa Benedetta, famosa salottiera. Elisabetta Alessandrina mor\u00ec a Parigi ed il nipote Luigi Giuseppe, principe di Cond\u00e9, ne eredit\u00f2 le sostanze; venne poi sepolta nel convento carmelitano nel \"Faubourg Saint-Jacques\" a Parigi."}
{"id": "2559105", "revid": "72396", "url": "https://it.wikipedia.org/wiki?curid=2559105", "title": "Pennsylvania (disambigua)", "text": ""}
{"id": "2559107", "revid": "357738", "url": "https://it.wikipedia.org/wiki?curid=2559107", "title": "Encefalite del Nilo occidentale", "text": ""}
{"id": "2559119", "revid": "729019", "url": "https://it.wikipedia.org/wiki?curid=2559119", "title": "Qualificazioni al campionato mondiale di pallavolo maschile 2010 - Asia e Oceania", "text": "Le qualificazioni per il campionato mondiale di pallavolo maschile 2010 dell'Asia e Oceania, hanno messo in palio 4 posti per il campionato mondiale di pallavolo maschile 2010. Delle 65 squadre asiatiche e oceaniche appartenenti alla AVC e aventi diritto di partecipare alle qualificazioni, ne parteciparono 21."}
{"id": "2559122", "revid": "102724765", "url": "https://it.wikipedia.org/wiki?curid=2559122", "title": "Peronospora (genere)", "text": "Peronospora \u00e8 un genere di cromisti dell'ordine delle Peronosporali appartenenti alle famiglie delle Peronosporacee (classe Oomiceti). La caratteristica morfologica differenziale di questo genere \u00e8 di avere rami sporangiofori ben differenziati che si ramificano pi\u00f9 volte; le ultime ramificazioni hanno la parte terminale appuntita. Gli sporangi germinano per micelio. Gli organismi appartenenti al genere sono noti per causare la malattia detta appunto peronospora, anche se non sono i soli a causare tale patologia delle piante."}
{"id": "2559126", "revid": "219110", "url": "https://it.wikipedia.org/wiki?curid=2559126", "title": "Data Matrix", "text": "Data Matrix \u00e8 un codice a barre bidimensionale a matrice, composto da celle (o moduli) bianche e nere disposte all'interno di uno schema di forma rettangolare o quadrata.\nPanoramica.\nLe informazioni che possono essere codificate sono dati testuali o dati grezzi. L'usuale dimensione dei dati va da pochi byte fino a 2 kilobytes. La quantit\u00e0 di dati codificati dipende dalla dimensione del simbolo usato.\nInoltre \u00e8 previsto un sistema di correzione degli errori che aggiunge byte al messaggio codificato in modo da rendere leggibile anche un Data Matrix parzialmente danneggiato. Un simbolo Data Matrix pu\u00f2 immagazzinare fino a 2.335 caratteri alfanumerici.\nI Data Matrix sono di forma rettangolare (spesso quadrati) e sono suddivisi in celle, ognuna delle quali rappresenta un bit. In base alla codifica usata, una cella di colore chiaro pu\u00f2 rappresentare il bit 0 e una di colore scuro il bit 1 (o viceversa).\nI bordi che delimitano un Data Matrix hanno la seguente configurazione: \nAll'interno di questi bordi troviamo tutte le celle, organizzate in righe e colonne, che compongono l'informazione codificata. Il Finder Pattern \u00e8 utilizzato per permettere ai dispositivi di decodifica di localizzare e orientare correttamente il Data Matrix, mentre il Timing Pattern permette di contare il numero di righe e di colonne che lo costituiscono. Man mano che il numero dei dati aumenta, il numero di righe e di colonne cresce. In genere le sue dimensioni variano da 8x8 a 144x144.\nApplicazioni.\nComunemente il Data Matrix viene utilizzato come codice per marcare piccoli oggetti, infatti esso pu\u00f2 includere fino a 50 caratteri in una superficie di appena 2 o 3\u00a0mm2 ed \u00e8 sufficiente un contrasto del 20% per distinguere le sue celle (ovvero per distinguere le celle chiare da quelle scure) e quindi per leggere i bit che compongono l'informazione.\nUn Data Matrix \u00e8 infinitamente scalabile, nelle applicazioni commerciali pu\u00f2 essere piccolo fino a 300 micrometri (per esempio \u00e8 possibile incidere a laser un Data Matrix su un dispositivo di silicio di 600 micrometri) e grande fino a un metro. Il livello di fedelt\u00e0 del sistema di incisione e la precisione dei dispositivi di lettura sono le uniche limitazioni tecniche.\nLa EIA (Electronic Industries Alliace) raccomanda di usare i Data Matrix per etichettare piccoli componenti elettronici. I codici Data Matrix fanno parte di un nuovo processo di tracciabilit\u00e0 diffuso in molte industrie, in particolare nell'industria aerospaziale dove il controllo di qualit\u00e0 \u00e8 rigido ed esiste il problema del mercato nero di componenti contraffatti e non vendibili al pubblico.\nI codici Data Matrix e i dati alfanumerici aggiuntivi identificano i dettagli del componente come:\nIl Dipartimento della Difesa degli Stati Uniti ha selezionato lo standard Data Matrix per garantire un'identificazione unica e obbligatoria per determinati prodotti. Molti articoli, a partire da intere armi fino alle componenti critiche della maggior parte dei sistemi, devono essere marcati permanentemente con un codice Data Matrix d'identificazione unico in accordo con gli standard militari 130.\nGran parte dell'industria aerospaziale, specialmente i membri dell'ATA (Associazione dei trasporti aerei) mirano ad identificare tutti i componenti di ogni aereo tramite l'uso di particolari codici Data Matrix. I Data Matrix sono anche utilizzati dalla Semacode per codificare gli indirizzi delle pagine web (URL) in modo da essere facilmente letti da cellulari dotati di fotocamera.\nSpecifiche tecniche.\nI simboli Data Matrix sono composti da moduli definiti all'interno di un perimetro formato da finder e timing pattern. Essi possono codificare fino a 3.116 caratteri Ascii (comprese le estensioni). \nOgni simbolo \u00e8 diviso in regioni di dati, ognuna delle quali contiene un array regolare di moduli. I simboli di grandi proporzioni contengono parecchie regioni.\nOgni regione di dati \u00e8 delimitata dal finder pattern, e questo \u00e8 circondato a sua volta su tutti i lati da una zona libera (detta Quiet Zone) usata come margine. \n(Nota: i moduli possono essere rotondi o quadrati, non c'\u00e8 una forma specifica stabilita dallo standard).\nI simboli hanno un numero pari di righe e di colonne. La maggior parte dei simboli \u00e8 quadrata con dimensioni che vanno dai 10x10 ai 144x144. Tuttavia alcuni simboli sono rettangolari con dimensioni che vanno dagli 8x8 ai 16x48. Tutti i simboli che utilizzano l'ECC200 error correction (il sistema di correzione dell'errore ECC200) sono riconoscibili dal fatto che il modulo in alto a destra del simbolo ha lo stesso colore dello sfondo (bianco, binary 0).\nECC200 \u00e8 la nuova versione presente nei Data Matrix e supporta avanzati algoritmi di controllo e di correzione degli errori (come Reed-Solomon). ECC200 permette la ricostruzione pratica fino al 30% dell'intera serie dei dati codificati. Ci\u00f2 significa che anche quando il simbolo \u00e8 per il 30% danneggiato esso \u00e8 ancora leggibile, cosa che sarebbe impossibile utilizzando codici a barre lineari.\nApplicazioni Data Matrix.\nI codici Data Matrix stanno diventando comuni e vengono anche stampati su supporti cartacei come lettere o buste. Il codice pu\u00f2 essere letto rapidamente da uno scanner che permette al supporto di essere tracciato negli spostamenti, ad esempio nel caso di un pacco inoltrato al destinatario.\nAi fini dell'ingegneria industriale, i codici Data Matrix possono essere marcati direttamente sui componenti, assicurando cos\u00ec che ogni componente sia identificato dai dati del proprio Data Matrix. I codici possono essere marcati sui componenti con diversi metodi: all'interno dell'industria aerospaziale sono comunemente usate stampe a getto d'inchiostro, incisioni ad aghi, incisioni laser e procedure di incisione chimica (elettrolitica).\nQuesti metodi permettono di realizzare una marchiatura permanente che dovrebbe durare per l'intera vita del componente. Dopo l'applicazione del codice Data Matrix sul supporto, questo \u00e8 solitamente verificato usando particolari fotocamere e appositi software. Tale verifica assicura che il codice sia adatto agli standard e assicura che potr\u00e0 essere letto per tutta la durata del componente.\nInoltre quando il componente inizia ad essere utilizzato, il codice Data Matrix pu\u00f2 essere letto da un'apposita fotocamera in grado di decodificare i dati contenuti nel Data Matrix che possono essere cos\u00ec usati per un gran numero di scopi, come il tracciamento degli spostamenti e la gestione dell'inventario delle merci. I codici Data Matrix, insieme ad altri codici Open Source come codici a barre monodimensionali, possono essere letti con i cellulari, dotati di fotocamera, semplicemente scaricando un'applicazione compatibile con il proprio modello.\nSebbene la maggior parte dei cellulari siano capaci di leggere i Data Matrix, solamente alcuni possono estendere il processo di decodifica per abilitare l'accesso al dispositivo e di conseguenza l'interazione. I codici possono essere usati in modo sicuro, indipendentemente dal supporto, con molteplici applicazioni: ad esempio tracciabilit\u00e0 dei prodotti, sistemi di anti-contraffazione, e-government e soluzioni bancarie.\nIn Italia, per esempio, i Data Matrix vengono usati dalle Poste per tracciare gli spostamenti delle buste da lettera e dal Ministero del Tesoro nelle proprie buste paga come meccanismo di anti-contraffazione.\nIn Italia, il datamatrix, nello standard GS1 datamatrix viene usato dal 2008 per etichettare i farmaci ad uso veterinario.\nStandard.\nData Matrix fu inventato dalla International Data Matrix Inc (ID Matrix) che si \u00e8 unita alla RVSI/Acuity CiMatrix. Queste successivamente furono acquisite dalla Siemens AG nell'ottobre 2005 e da Microscan nel settembre 2008.\nData Matrix \u00e8 coperto da diversi standard ISO/IEC ed \u00e8 di pubblico dominio per molte applicazioni, ci\u00f2 significa che esso pu\u00f2 essere usato liberamente senza pagare licenza o royalities.\nCodifica.\nIl processo di codifica \u00e8 descritto nei documenti pubblicati nel sito web della ISO.\nIl software open source per la codifica e la decodifica dello standard Data Matrix ECC-200 \u00e8 stato pubblicato\nI diagrammi che seguono illustrano la posizione dei dati del messaggio all'interno di un simbolo Data Matrix. Il messaggio \u00e8 \"Wikipedia\", ed \u00e8 disposto in una configurazione diagonale alquanto complicata partendo vicino all'angolo superiore sinistro. Alcuni caratteri sono suddivisi in due pezzi, come la W iniziale, e la terza 'i' \u00e8 nel \"modello di angolo 2\", piuttosto che il solito a forma di L. Sono inoltre mostrati i codici di fine-del-messaggio (marked End), il padding (P) ed i bytes per la correzione degli errori (E), e quattro moduli di spazio non utilizzato (X).\nCi sono diverse modalit\u00e0 di codifica utilizzate per memorizzare diversi tipi di messaggi. La modalit\u00e0 di default memorizza caratteri ASCII a 8 bit. I codici di controllo sono previsti per passare da una modalit\u00e0 all'altra, come mostrato di seguito\nText modes.\nLe modalit\u00e0 C40, Text and X12 \nsono potenzialmente pi\u00f9 compatte per immagazzinare testo. Sono simili al DEC Radix-50, che usano caratteri nell'intervallo 0\u201339 e tre di questi codici sono combinati per creare un numero fino a 40\u00b3=64000, il quale \u00e8 memorizzato in due bytes (valore massimo 65536):\nIl risultato di B1 \u00e8 nell'intervallo 0\u2013249. Il valore speciale 254 \u00e8 utilizzato per ritornare nella modalit\u00e0 ASCII\nLa tabella a seguire mostra il significato dei codici. Le modalit\u00e0 C40 e Text sono quattro insiemi separati. Set 0 \u00e8 l'impostazione predefinita, e contiene codici che selezionano temporaneamente un set diverso per il carattere successivo. L'unica differenza \u00e8 che invertono maiuscole-minuscole. C40 usa principalmente maiuscole, con lettere minuscole nel set 3. Text \u00e8 contrario. Set 1, contenente codici di controllo ASCII, e set 2 contenente i simboli di punteggiatura, sono identici sia in C40 che in Text.\nEDIFACT mode.\nEDIFACT mode usa sei bits per carattere, \ncon 4 caratteri immagazzinati in tre bytes. Possono essere memorizzati numeri, lettere maiuscolo, alcuni segni di punteggiatura, ma non supporta le lettere minuscole.\nBase 256 mode.\nBase 256 mode inizia con l'indicazione della lunghezza, seguito dal numero di byte. \nUna lunghezza compresa tra 1 e 249 \u00e8 memorizzata in un solo byte, mentre lunghezze superiori sono memorizzate in 2 byte.\n\u00c8 da evitare lunghe stringhe di zeri nei messaggi, perch\u00e9 nel codice Data Matrix diventano delle vaste aree vuote, che potrebbero causare al lettore una perdita di sincronizzazione (il valore di default della codifica ASCII non usa lo zero proprio per questa ragione). Affinch\u00e9 questo sia meno probabile, la lunghezza e i dati sono oscurati aggiungendo un valore pseudocasuale R (n), dove n \u00e8 la posizione nel flusso di byte.\nCome funziona.\nSebbene si tratti di uno standard libero, non ci sono documenti gratuiti che spiegano il processo di codifica. La documentazione in PDF o in formato cartaceo pu\u00f2 essere acquistata dal sito web dell'ISO."}
{"id": "2559129", "revid": "1124164", "url": "https://it.wikipedia.org/wiki?curid=2559129", "title": "Cappella Suardi", "text": "La cappella Suardi \u00e8 un oratorio situato all'interno della villa di propriet\u00e0 dei conti Suardi a Trescore Balneario (provincia di Bergamo). Dedicato a santa Barbara e santa Brigida, fu costruito dai cugini Giambattista Suardi e Maffeo Suardi, ed \u00e8 stato affrescato completamente nel 1524 da Lorenzo Lotto per volere di Giambattista e Maffeo Suardi, con il \"Cristo-Vite\" e \"Storie delle vite di sante\".\nStorie.\nLa cappella, che era situata sulla strada che collegava Bergamo al Lago d'Iseo attraverso la Val Cavallina, esisteva gi\u00e0 dal XV secolo. Verso il 1523 Lotto ricevette dal conte Giovan Battista Suardi la commissione di decorare l'oratorio e si trasfer\u00ec direttamente nella localit\u00e0. La decisione del committente non fu dettata da ragioni di prestigio, ma da un urgente spirito di devozione: gli astrologi avevano infatti previsto un'imminente alluvione nel febbraio 1524; inoltre, incombeva la minaccia dei lanzichenecchi che calavano in Italia settentrionale, passando proprio per la via davanti all'oratorio e portando con s\u00e9 \"i germi\" della dottrina luterana.\nGli affreschi vennero compiuti entro l'estate del 1524.\nTra artista e committente esisteva un rapporto di amicizia e stima che andava oltre la semplice prestazione lavorativa, come dimostrano i documenti relativi alle tarsie della Basilica di Santa Maria Maggiore in Bergamo, in cui i due scambiano valutazioni e riflessioni sulle scene dei cartoni.\nIl conte Gianforte Suardi, nel XIX secolo, colleg\u00f2 la cappella, situata nel parco, alla villa stessa con la costruzione di un corridoio coperto. In quell'occasione vennero anche approntate delle modifiche che cambiarono l'ingresso nella cappella: in precedenza il fedele si trovava davanti subito la parete nord, quella col \"Cristo-vite\".\nIl Lotto affresc\u00f2 la cappella con la collaborazione di Francesco Bonetti suo allievo documentato dal 1517 al 1550.\nDescrizione e stile.\nL'oratorio ha una semplice architettura rustica a base rettangolare, con copertura a falde spioventi, in legno, sorretta da travetti a vista e una piccola abside semicircolare, attorno alla quale si trovavano gi\u00e0 alcuni modesti affreschi.\nGli affreschi si dispiegano su tre pareti, al di sopra di un alto zoccolo, e sul soffitto, tra le travi, e rappresentano un complesso programma iconografico sul tema della Redenzione e della Fede, incarnata dalle vite delle sante (Barbara, Brigida, Maria Maddalena e Caterina d'Alessandria).\nIl soffitto venne affrescato con un finto pergolato, su uno sfondo azzurro molto luminoso, usando le reali travi lignee della copertura, tra le quali giocano dei vivaci putti vendemmianti, tra cartigli con passi biblici e della liturgia legata alla tematica della vigna e del vino in rapporto all'eucaristia.\nNella controfacciata si vedono le \"Storie delle sante Caterina e Maddalena\" e nelle due pareti laterali le \"Storie di santa Brigida\" e le \"Storie di santa Barbara\"; nel complesso il programma iconografico \u00e8 la celebrazione della vittoria di Cristo sul male, annunciato dai profeti e dalle sibille, garantita e confermata dalla vita dai santi.\nPer quanto riguarda lo stile \u00e8 spedito e corsivo, con pennellate rapide ma altamente efficaci. Il gusto per la narrazione popolaresca, tipica in Lotto, rimanda ancora alla tradizione nordica. Molti personaggi derivano dalle classi umili, come i contadini, spesso studiati dal vero e fino ad allora inediti nel repertorio figurativo italiano.\nCristo-vite e storie di Santa Barbara.\nLa parete nord, la pi\u00f9 spettacolare, riunisce su una superficie continua e in un'unica composizione due temi diversi, leggibili autonomamente, ideati con una straordinaria immaginazione inventiva.\nAl centro della parete si staglia una monumentale figura di Cristo a braccia distese, con ai piedi le figure oranti dei committenti Suardi: Battista, sua moglie Orsolina e sua sorella Paolina. Sopra di lui, in una tabella, \u00e8 riportato, tra la scritta dedicatoria (oggi leggibile solo in parte, con i committenti, il nome del pittore e l'anno), un passo del Vangelo a lettere dorate, in cui si ricorda la vite: \"Ego sum vitis vos palmites\". Si tratta della chiave di lettura dell'intero programma, intesa come continuit\u00e0 tra Cristo e la Chiesa, in chiara polemica anti-luterana, con l'esaltazione del valore delle opere di bene nelle storie delle sante.\nLo stesso Cristo \u00e8 infatti raffigurato come una miracolosa vite, i cui rami escono dalle sue dita e vanno a formare, nel registro superiore, una serie di dieci clipei dove, come frutti, sono raffigurati i santi e i Dottori della Chiesa. Alle due estremit\u00e0 si riconoscono i santi Girolamo e Ambrogio, ai quali alcuni vendemmiatori, muniti di scale e roncole, cercano di avvicinarsi per tagliare i tralci della vite, ma sono ricacciati indietro, e cadono nel vuoto. Essi simboleggiano degli eretici, che attentano a Cristo con le loro \"false dottrine\": alcune iscrizioni ne ricordano il nome, attingendo spesso a personaggi storici. Gli altri santi nei clipei sono, da sinistra, Apollonia, Margherita e Lucia, Orsola, Barbara e Caterina d'Alessandria, Maria Maddalena e Caterina da Siena, la Vergine tra due angeli, Giovanni Battista, Pietro e Paolo, Alessandro con Stefano e Sebastiano, Domenico con Agostino e Francesco d'Assisi. Cartigli sulle loro teste, abrasi dal tempo, ne riportavano i nomi.\nAi lati di Cristo si dispiegano, lungo una serie di edifici e di squarci paesaggistici, le \"Storie di santa Barbara\", dalla sua conversione al Cristianesimo al martirio. Le storie sono ambientate in movimentate scene cittadine, come quella di un mercato, che danno un sapore popolare e vivace alla narrazione. Le figure sono pi\u00f9 piccole di quelle del registro superiore e rendono l'idea di una storia senza eroi, svolta per aneddoti, e perci\u00f2 prossima alle rappresentazioni del nord Europa, antiretoriche e anticlassiche, come mostrano anche gli accordi inconsueti dei timbri cromatici, dal giallo col viola, al rosa col verde, al bianco col bruno. Dovette avere un ruolo importante, nell'ideazione del susseguirsi incalzante delle scene entro le architetture, l'esempio del Sacro Monte di Varallo.\nDa sinistra si vede Barbara, martire vissuta a Nicomedia al tempo degli imperatori Massimiano e Diocleziano, che viene chiusa dal perfido padre in una torre cilindrica (da cui deriva il tipico attributo della santa) in costruzione, a difesa dai troppi pretendenti. L\u00ec invece la visita un eremita che la istruisce sulla fede cristiana, finch\u00e9 essa chiede il battesimo e rifiuta l'idolatria pagana. Al ritorno a casa della donna, la sua scelta religiosa viene scoperta dal padre che, su tutte le furie, tenta di ucciderla con la spada. La santa fugge allora sui monti e si nasconde tra i cespugli, dove per\u00f2 un pastore la tradisce, facendola ritrovare e trascinare per i capelli davanti al pretore. Egli ne ordina la flagellazione e la tortura con martelli a testa in gi\u00f9. Viene poi rinchiusa in carcere, dove Cristo la visita e la risana.\nA destra del Cristo centrale riprendono le storie, con la fanciulla di nuovo davanti al pretore, che la fa appendere per le braccia e tormentare con torce. Denudata, amputata delle mammelle e svergognata, viene protetta con un telo bianco da un angelo e poi trascinata per la citt\u00e0, in mezzo a una folla curiosa, proprio nella piazza del mercato. Alla fine, sullo sfondo, si vede la conclusione della vicenda con il padre che esegue la condanna a morte della figlia per decapitazione, venendo poi punito dall'incendio che improvvisamente lo divora.\nStorie di santa Brigida.\nLa parete di destra (sud) \u00e8 occupata da tre riquadri con le \"Storie di santa Brigida\", separate dall'intrusione nelle pareti dell'oratorio dell'ingresso e di due finestre; ognuna delle scene contiene diversi episodi della vita della santa, unite da un finto muro continuo sul quale si aprono dei tondi, da dove si affacciano profeti e sibille: David, la Sibilla Eritrea, Isaia, la Sibilla Samia, Geremia, la Sibilla Delfica, Ezechiele, la Sibilla Cimmeria, Michea, la Sibilla Ellespontica. Sopra queste immagini i cartigli sono ancora ben leggibili.\nQuando Brigida, santa irlandese del VI secolo, prese i voti di monaca, si rinverd\u00ec miracolosamente un legno: la scena \u00e8 raffigurata nel primo riquadro, che si apre verso l'esterno tramite una parete semicrollata; fuori si vede la santa che distribuisce pane ai poveri, alla presenza della famiglia del committente: Maffeo Suardi e i suoi famigliari, uomini donne e bambini. Nella chiesetta dipinta, sull'altare, \u00e8 raffigurata una natura morta composta di oggetti sacri, forse un ricordo della \"Messa di Bolsena\" di Raffaello.\nIl secondo riquadro \u00e8 ambientato in campagna, dove la santa dispensa vivande ai bisognosi, trasforma l'acqua in birra, guarisce un cieco, allontana un uragano, dissecca un albero e ammansisce un cinghiale.\nIl terzo e ultimo riquadro \u00e8 ambientato in una citt\u00e0 e mostra altre attivit\u00e0 eccezionali o insolite di Brigida, quali la divisione di un vaso per tre lebbrosi, o il salvataggio di un uomo condannato a morte sostituendolo con la sua ombra.\nSulla porta di ingresso si vede la mezza figura di un uomo, un cacciatore di uccelli che porta sulle spalle una civetta e un fascio di asticelle: i rami servono infatti per creare un riparo e la civetta, col suo richiamo, era usata per attirare i volatili in trappola. Una tradizione antica addita in questa figura un autoritratto dell'artista, celato sotto una simbologia criptica ed esoterica. Sul soffitto infatti si trova un putto che fa pip\u00ec che, secondo una lunga tradizione iconografica, rappresenta l'acqua salvifica del battesimo e quindi la protezione divina; inoltre l'urina dei fanciulli, secondo gli alchimisti, aveva importanti propriet\u00e0 in quanto liquido \"ardente\", la cui essenza era il fuoco. In alchimia l'urina \u00e8 detta \"lot\" ed \u00e8 molto probabile che con questo gioco l'artista volesse alludere al proprio cognome, nonch\u00e9 qualificarsi come essere benedetto da un principio potente e quindi capace di trasformare e creare.\nStorie di santa Caterina e Maria Maddalena.\nLa parete di fondo (est) presenta un riquadro che evoca le storie della Maddalena e uno che ricorda quelle di santa Caterina d'Alessandria, sormontate dal continuo della teoria dei vaticinatori antichi: Abacuc, la Sibilla Tiburtina, Sofonia, la Sibilla Frigia, Daniele, la Sibilla Persica, Mos\u00e8, ciascuno con i cartigli ancora leggibili."}
{"id": "2559130", "revid": "152625", "url": "https://it.wikipedia.org/wiki?curid=2559130", "title": "The Music I like", "text": ""}
{"id": "2559131", "revid": "729019", "url": "https://it.wikipedia.org/wiki?curid=2559131", "title": "BLU-82", "text": "La BLU-82 Commando Vault, indicata anche come \"\"Daisy Cutter\" \" (in italiano letteralmente: taglia margherite) per la sua capacit\u00e0 di appiattire una sezione di bosco di circa 1500 m, era una bomba a caduta libera di produzione statunitense in dotazione alle loro forze armate dal 1970, in seguito nel 2008 \u00e8 stata affiancata dalla MOAB.\nSi tratta di una delle pi\u00f9 potenti armi convenzionali mai utilizzate.\nCaricata sugli aerei C-130, veniva sganciata con un paracadute in modo da frenarne la caduta e permettere alla bomba di esplodere a circa un metro da terra grazie alla spoletta a percussione molto lunga. Consiste in una miscela liquida di alluminio e nitrato d'ammonio e una resina di polistirene che al contatto con l'aria prende fuoco rilasciando un'esplosione devastante.\nImpiego operativo.\n\u00c8 utilizzata dagli forze armate statunitensi durante la guerra del Vietnam, nella guerra del Golfo e nella guerra contro al-Q\u0101\u02bfida in Afghanistan."}
{"id": "2559132", "revid": "1632387", "url": "https://it.wikipedia.org/wiki?curid=2559132", "title": "Sengo Muramasa", "text": "Fabbro leggendario.\nLa scuola di fabbri situata nella provincia di Ise era famosa per lo straordinario filo delle sue lame. I pi\u00f9 recenti lavori conosciuti della scuola risalgono al 1501. La scuola Muramasa ha continuato la sua attivit\u00e0 fino al tardo Cinquecento. Si pensa che Sengo Muramasa sia stato uno studente di Heianjo Nagayoshi, un fabbro in vista a Kyoto per la produzione di lance.\nLe spade di Muramasa persero la loro fama presso il governo giapponese quando Tokugawa Ieyasu divenne Sh\u014dgun, inaugurando lo Shogunato Tokugawa, nel 1603. Si dice che Ieyasu avesse perso molti amici e affini a causa delle spade di Muramasa e lui stesso era stato ferito gravemente da una di queste, cos\u00ec proib\u00ec ai suoi samurai di portare con s\u00e9 le spade fatte da Muramasa. Ci\u00f2 ha contribuito ancora di pi\u00f9 alla creazione di leggende su Muramasa e ha portato alla produzione di opere teatrali giapponesi che trattavano di tali lame. A causa di questa cattiva fama attribuitele, le spade presentano la loro firma cambiata o rimossa del tutto. Tuttavia furono ancora create molte forge delle spade di Muramasa poich\u00e9 i nemici dello Shogunato Tokugawa desideravano avere queste spade.\nLe spade di Muramasa sono spesso confuse con quelle di Masamune, un altro fabbro giapponese: c'\u00e8 una leggenda in cui una spada di Masamune e una di Muramasa furono immerse in un fiume sparso di fiori di loto. I fiori girarono intorno alla spada di Masamune evitandone il filo, mentre la spada di Muramasa li tagli\u00f2. Tale leggenda voleva significare che le spade di Muramasa fossero s\u00ec ottime armi, ma tuttavia inferiori a quelle di Masamune, inarrivabile maestro, il cui vertice dell'arte non si limitava a togliere la vita, ma anche a risparmiarla.\nSi dice anche che, una volta estratta, una spada di Muramasa debba bagnarsi di sangue prima di essere riposta, anche giungendo al punto di costringere il proprio padrone a ferirsi o a suicidarsi. Perci\u00f2, si pensa a queste spade come lame demoniache che generano un'insaziabile sete di sangue che attanaglia coloro che le brandiscono. Tale leggenda \u00e8 alla base del film anime di Osamu Tezuka del 1987 intitolato appunto \"Muramasa\"."}
{"id": "2559134", "revid": "599013", "url": "https://it.wikipedia.org/wiki?curid=2559134", "title": "\u00c9tienne Capoue", "text": "Biografia.\nHa anche un fratello pi\u00f9 grande, Aur\u00e9lien, anch'egli calciatore.\nCaratteristiche tecniche.\n\u00c8 un centrocampista duttile tatticamente, che gioca prevalentemente nella posizione di mediano, forte fisicamente ed abile nel gioco aereo, possiede inoltre un buon tiro dalla distanza.\nCarriera.\nClub.\nGli inizi.\nHa iniziato la sua carriera calcistica al , il club della sua citt\u00e0 natale, prima di passare al Chauray e all' nel 2004. Durante la sua permanenza all'Angers, le sue convincenti prestazioni hanno attirato l'interesse di alcuni club della Ligue 1, come e . Tuttavia, dopo aver disputato una settimana di prova al , si \u00e8 aggregato al settore giovanile del \"Tef\" nel 2005.\nTolosa.\nHa iniziato a giocare con la selezione Under-18 del Tolosa nel 2006 e, nella stagione successiva, si \u00e8 unito alle riserve del club nel CFA, competizione calcistica francese equivalente alla quarta divisione. Dopo otto presenze, verso la met\u00e0 della stagione 2007-2008, \u00e8 stato chiamato in prima squadra dall'allenatore Alain Casanova. Ha disputato la sua prima partita nel campionato francese l'8 dicembre 2007 in una vittoria per 1-0 contro il Lilla, subentrando. Ha giocato la sua prima partita da titolare la settimana seguente contro il giocando 71 minuti in una vittoria per 2-1. Nella stagione 2007-2008 ha giocato anche un match in Coppa UEFA contro i russi dello , vinto dal \"Tef\" per 2-1.\nIl 7 febbraio 2008, assieme al compagno di squadra e amico Cheikh M'Bengue, ha firmato il suo primo contratto da professionista, siglando un triennale. Per la stagione 2008-2009 il commissario tecnico Casanova ha deciso di concedergli pi\u00f9 spazio tra i titolari. La prova di ci\u00f2 sono le 32 presenze accumulate in campionato da aggiungere alle 4 partite di coppa, per un totale di 36. Nel contempo ha segnato anche il suo primo goal in Ligue 1, contro il Bordeaux in una sconfitta per 1-2. Per quanto riguarda le sanzioni ha ricevuto un totale di 14 cartellini gialli nell'arco della stagione. Le sue prestazioni gli hanno valso la candidatura a \"miglior giocatore dell'anno\" della Ligue 1 2008-2009 (premio vinto da Eden Hazard) ed un'estensione del contratto sino al 2013.\nTottenham.\nIl 15 agosto 2013, tramite una nota sul proprio sito ufficiale, il comunica di aver acquistato a titolo definitivo Capoue per una cifra vicina agli 8,5 milioni di sterline.\nWatford.\nIl 6 luglio 2015 viene acquistato dal per 9 milioni di euro firmando un contratto quadriennale.\nVillarreal.\nIl 30 dicembre 2020 viene annunciato che a partire da gennaio 2021 si unir\u00e0 al .\nNazionale.\nHa fatto tutta la trafila delle nazionali giovanili. Con la maglia della nazionale Under-21 ha giocato 13 volte (8 amichevoli e 5 partite del girone di qualificazione all'europeo di categoria) indossando in quattro occasioni la fascia di capitano.\nIl 9 agosto 2012 viene convocato per la prima volta da Didier Deschamps nella nazionale francese, tuttavia il debutto ufficiale avviene il 15 agosto seguente in amichevole contro l' al 46\u00ba minuto di gioco, subentrando a Rio Mavuba.\nIl primo gol in maglia \"Bleus\" arriva l'11 settembre 2012, nella sfida contro la valida per il gruppo I del girone di qualificazione al campionato mondiale di calcio 2014.\nStatistiche.\nPresenze e reti nei club.\n\"Statistiche aggiornate all'11 agosto 2021.\""}
{"id": "2559135", "revid": "1573940", "url": "https://it.wikipedia.org/wiki?curid=2559135", "title": "Ayrarat", "text": "L'Ayrarat o Airarat (in armeno \"\u0531\u0575\u0580\u0561\u0580\u0561\u057f\") \u00e8 un'antica provincia del Regno di Armenia (300\u2013800 ca.), secondo il geografo armeno del VII secolo, Anania di Shirak. La citt\u00e0 principale era Oshakan. Il suo territorio copre regioni attualmente situate in Turchia e Armenia, con le citt\u00e0 di Arta\u0161at, Echmiadzin e Dvin.\nDistretti.\nLa provincia \u00e8 costituita dai seguenti distretti:"}
{"id": "2559146", "revid": "112431206", "url": "https://it.wikipedia.org/wiki?curid=2559146", "title": "Monika Jagaciak", "text": "Biografia.\n\u00c8 sorella minore dell'atleta Anna Jagaciak, lunghista e triplista. Dal 2017 \u00e8 sposata col fotografo serbo Branislav Janki\u0107. La coppia ha una figlia, Mila Jankic, nata il 10 agosto 2019.\nCarriera.\nNel 2007 firma un contratto con la celebre agenzia di moda IMG Models. Appare sulla copertina della rivista francese \"Jalouse\", fotografata da Elina Kechiecheva, e diventa il volto della campagna pubblicitaria di Herm\u00e8s insieme alla collega Daria Werbowy.\nNel 2008 appare sulla copertina di \"Elle\" (Giappone). A maggio dello stesso anno ottiene la seconda copertina di \"Jalouse\" in Francia. A ottobre, in Giappone, compare sulle cover di \"Harper's Bazaar\" e \"Spur\".\nNel 2009 apre e chiude gli show autunnali di Calvin Klein a New York, diventando cos\u00ec una delle \"stelle nascenti\" pi\u00f9 in vista nel panorama della moda. Nello stesso periodo chiude le sfilate di Marc by Marc Jacobs e Richard Chai, mentre apre \"Phylosophy\" di Alberta Ferretti.\nA Milano sfila per Marni, Prada, Jil Sander, Dolce &amp; Gabbana, Versace, Gucci e MaxMara. Ad aprile compare in un editoriale di \"Teen Vogue\", fotografata da Arthur Elgort. Nello stesso anno firma un contratto esclusivo con Calvin Klein, che la porter\u00e0 ad essere il nuovo volto della campagna pubblicitaria nonch\u00e9 principale modella negli show del celebre marchio.\nA giugno compare in un editoriale di \"Vogue Francia\", fotografata da David Sims. A settembre viene classificata come \"stella nascente\" dalla rivista \"Teen Vogue\".\nSfila al \"Victoria's Secret Fashion Show\" dal 2013 al 2015. Nell'aprile 2015 diventa una \"Victoria's Secret Angels\", insieme ad altre nove modelle. Nei primi mesi del 2016 rifiuta il contratto a causa di un grave problema di salute: le \u00e8 stata diagnosticata la Colite Ulcerosa"}
{"id": "2559150", "revid": "422982", "url": "https://it.wikipedia.org/wiki?curid=2559150", "title": "Orazio Maione", "text": "Biografia.\nHa iniziato molto giovane l'attivit\u00e0 di concertista, vincendo numerosi concorsi nazionali e internazionali, attivit\u00e0 culminata nel 1986 quando, vincendo la terza edizione del concorso pianistico internazionale di Pretoria ottiene una serie di concerti che lo porta ad essere invitato in prestigiose sale concertistiche, fra le quali: Mus\u00e9e du Louvre e Th\u00e9atre du Chatelet di Parigi, Saint John's Smith Square di Londra, e a seguire in Canada, USA, Sudafrica, Turchia e Israele.\nIn Italia, dopo il debutto a vent'anni al Teatro San Carlo di Napoli, \u00e8 stato invitato per alcune tra le maggiori istituzioni concertistiche italiane, tra le quali l'Accademia Filarmonica e la IUC di Roma, la Societ\u00e0 del Quartetto e l'Orchestra \"Verdi\" di Milano, gli Amici della Musica di Perugia e di Palermo, l'Istituzione Sinfonica e la Societ\u00e0 Barattelli de L\u2019Aquila, il Teatro Carlo Felice di Genova, il Teatro Lirico di Cagliari.\nHa registrato per emittenti radiotelevisive italiane e straniere e ha pubblicato un CD che lo vede solista con la E.C.C.Orchestra per la IMP Classic England; un altro CD con l'integrale degli studi di Chopin \u00e8 stato pubblicato dalla rivista SuonareNews nel 2012 (ripubblicato nel 2109 da Aulicus Classics) e proprio partendo dalla realizzazione degli Studi ha realizzato alcuni video didattici sul metodo chopiniano presenti in internet nel canale DidatticaInWeb del Conservatorio \u201cLorenzo Perosi\u201d di Campobasso. \n\u00c8 \"Steinway Artist\" dal 2014. Nel 2017 \u00e8 stato pubblicato un CD monografico sui brani pianistici di Franco Alfano, compositore napoletano cui \u00e8 legato da storia familiare, per l'etichetta Naxos; nel 2021 ha completato la registrazione dell\u2019 integrale pianistico di Alfano per l\u2019etichetta Aulicus Classics. \nUn suo studio storiografico, intitolato \"I Conservatori di musica durante il fascismo. La riforma del 1930: storia e documenti\", \u00e8 stato pubblicato dalla casa editrice EDT.\nVive a Roma e attualmente, dopo gli istituti di Milano, Avellino, Reggio Emilia, Benevento, Campobasso, Potenza, Salerno, Cosenza, L\u2019Aquila e Perugia, insegna al Conservatorio \u201cSan Pietro a Majella\u201d di Napoli"}
{"id": "2559151", "revid": "228587", "url": "https://it.wikipedia.org/wiki?curid=2559151", "title": "Commonwealth Fund", "text": "Il Commonwealth Fund \u00e8 una fondazione privata il cui scopo \u00e8 quello di promuovere un sistema ad alte prestazioni di assistenza sanitaria che consente di ottenere un migliore accesso ai servizi, una migliore qualit\u00e0 e una maggiore efficienza.\nFu fondato nel 1918 da Anna Harkness."}
{"id": "2559153", "revid": "149727", "url": "https://it.wikipedia.org/wiki?curid=2559153", "title": "Arnsdorf (Lamprechtshausen)", "text": ""}
{"id": "2559165", "revid": "1346043", "url": "https://it.wikipedia.org/wiki?curid=2559165", "title": "Film di Shin Chan", "text": "Questa \u00e8 la lista dei film basati sul manga e anime Shin Chan. Dal 1993, sono stati prodotti 28 film, tutti inediti in Italia; molti di questi sono usciti in Spagna, Catalogna e Cina.\nCinque di questi film sono stati diretti da Keiichi Hara, che in due di questi ha anche scritto la sceneggiatura.\nOgni film ha la particolarit\u00e0 di avere una sigla animata in plastilina."}
{"id": "2559168", "revid": "298171", "url": "https://it.wikipedia.org/wiki?curid=2559168", "title": "Virginia Ruano", "text": ""}
{"id": "2559169", "revid": "1833487", "url": "https://it.wikipedia.org/wiki?curid=2559169", "title": "Monte San Liberatore", "text": "Il Monte San Liberatore (conosciuto anche come Monte Butornino) si trova sui territori di Cava de' Tirreni, Vietri sul Mare e Salerno e domina le citt\u00e0 offrendo una visione sia del golfo di Salerno che dei territori interni e della costiera amalfitana.\nGeografia e storia.\nIl monte, alto 466 metri, \u00e8 meta di appassionati di trekking e offre varie occasioni di svago. Sono diversi i sentieri attrezzati che permettono di raggiungere in poco tempo, partendo dalla valle, la cima del monte con l'eremo dedicato a san Liberatore martire.\nSul monte sorge un'antica chiesetta, documentata gi\u00e0 nel 980. Attualmente solo la navata destra della chiesa \u00e8 utilizzata per la sua funzione originale mentre la navata sinistra \u00e8 adibita a sala di accoglienza dei pellegrini, un tempo luogo di sepoltura delle monache benedettine. Nel 980 il vescovo di Salerno, Giovanni II, accord\u00f2 alla monaca Susanna l'utilizzo della chiesa come monastero ed eremo femminile. Il periodo di attivit\u00e0 della struttura dur\u00f2 fino al 1300, quando le suore furono trasferite a Salerno. La chiesa fu ampliata pi\u00f9 volte nel corso dei secoli e rest\u00f2 attiva fino al 1600. In seguito fu pi\u00f9 volte abbandonata o custodita solamente da qualche eremita che si occupava della cura della costruzione e della coltivazione della terra adiacente.\nNel 1943 a seguito dell'sbarco a Salerno e dello sbarco degli Alleati nel golfo di Salerno, gli anglo-americani presero subito possesso del monte mantenendo cos\u00ec una posizione privilegiata per circa due settimane. Sull'altura furono portate le artiglierie per dominare la valle e ricacciare i tedeschi.\nSulla cima, nel 1955, un benefattore, Vincenzo Adinolfi, per devozione, ha eretto una croce in ferro a struttura trapezoidale, alta 18 metri e illuminata di notte.\nIl 25 febbraio 2008 furono iniziati i lavori di recupero e restauro dell'antico eremo, terminati nel corso del 2009.."}
{"id": "2559175", "revid": "66387", "url": "https://it.wikipedia.org/wiki?curid=2559175", "title": "MiG-23", "text": ""}
{"id": "2559180", "revid": "125059956", "url": "https://it.wikipedia.org/wiki?curid=2559180", "title": "Presidenti del Football Club Internazionale Milano", "text": "In oltre 110 anni di storia, sono stati 21 i presidenti avvicendatisi alla guida dell'Internazionale.\nStoria.\nPrimo presidente della formazione fu Giovanni Paramithiotti, peraltro tra i soci fondatori del club; gi\u00e0 un anno dopo la nascita della societ\u00e0, nel 1909 Paramithiotti cedette l'incarico a Ettore Strauss.\nDal punto di vista della longevit\u00e0, il primato spetta alla presidenza di Massimo Moratti che si insedi\u00f2 nel 1995 rilevando il club da Ernesto Pellegrini. La gestione di Moratti copr\u00ec gli anni dal 1995 al 2013, seppur con due interruzioni dovute alla dimissione: il primo caso fu nel maggio 1999, con l'atto revocato nel luglio successivo. La seconda parentesi interess\u00f2 invece il periodo dal gennaio 2004 al novembre 2006, quando fu Giacinto Facchetti a subentrare in veste presidenziale: dopo la morte di quest'ultimo, avvenuta nel settembre 2006, Moratti (che aveva comunque mantenuto la propriet\u00e0 del club) riassunse l'incarico. Proprio alla gestione di Moratti \u00e8 legata la presidenza pi\u00f9 vittoriosa nella storia del club, con 16 trofei conquistati dal 1998 al 2011: 5 campionati italiani, 4 Coppe Italia, 4 Supercoppe italiane, una Coppa UEFA, una Champions League e un Mondiale per club. Il secondo posto in tale classifica \u00e8 invece del padre Angelo, a capo della societ\u00e0 dal 1955 al 1968: tra il 1963 e il 1966 la formazione nota come \"Grande Inter\" si aggiudic\u00f2 3 titoli nazionali, 2 Coppe dei Campioni e 2 Coppe Intercontinentali. Complessivamente, negli anni di gestione \"morattiana\", l'Inter ha incamerato 23 trofei.\nL'era di Moratti si concluse nell'autunno 2013, terminando con un altro evento storico: l'acquisizione da parte dell'indonesiano Erick Thohir, divenuto il primo presidente straniero della storia nerazzurra. Nel 2018 Thohir cedette a sua volta il comando al cinese Steven Zhang, risultato invece il presidente pi\u00f9 giovane del club e l'unico straniero ad aver vinto un titolo.\nTitoli vinti.\nIl seguente elenco riporta i vari presidenti del club con dettaglio sul numero di trofei vinti."}
{"id": "2559181", "revid": "508156", "url": "https://it.wikipedia.org/wiki?curid=2559181", "title": "Vanoni (album)", "text": "Vanoni \u00e8 un album della cantante italiana Ornella Vanoni, pubblicato nel 1978.\nIl disco.\nIl disco si caratterizza per la presenza di alcuni testi particolarmente sensuali e maliziosi, interpretati tuttavia con la consueta classe.\nRaggiunge il nono piazzamento nella classifica di vendite.\nAlcuni brani di questo lavoro vengono presentati \"live\" insieme al gruppo dei New Trolls nel corso della trasmissione televisiva \"Due come noi\" nel 1978, di cui Ornella \u00e8 anche co-conduttrice. Memorabile \u00e8 la sua performance con Riccardo Cocciante del brano \"Poesia\" durante l'ultima puntata: Ornella, in un periodo particolarmente difficile della sua vita privata, scoppia a piangere sul finire del pezzo, caratterizzando \"per sempre\" l'interpretazione di questo brano. Ornella incider\u00e0 per la prima volta su disco il brano di Cocciante soltanto nel 1986, nell'album jam-session \"Ornella &amp;...\".\nIl disco esce anche in Giappone con la stessa grafica di copertina e successione dei brani, nel 1979.\nAnche in questo caso vengono stampate poche copie su supporto CD dalla Fonit Cetra nel 1989."}
{"id": "2559182", "revid": "1543377", "url": "https://it.wikipedia.org/wiki?curid=2559182", "title": "Uni\u00f3n de Rugby de Buenos Aires", "text": "La Uni\u00f3n de Rugby de Buenos Aires (o URBA) \u00e8 l'autorit\u00e0 che raggruppa i principali club di rugby a 15 della provincia argentina di Buenos Aires (citt\u00e0 e area metropolitana) e un club di Rosario.\nL'URBA \u00e8 affiliata all'Uni\u00f3n Argentina de Rugby, da cui si \"stacc\u00f2\" nel 1995-96. Infatti sino a quella data, la UAR (che sino al 1951 si chiam\u00f2 \"River Plate Rugby Union\"), organizzava e gestiva l'attivit\u00e0 del rugby provinciale di Buenos Aires, oltre l'attivit\u00e0 dei tornei nazionali e delle rappresentative. Nelle province i campionati locali erano gestiti da Unioni autonome affiliate alla stessa UAR. Da 1996 dunque i tornei di Buenos Aires, sono gestiti da una federazione locale e non pi\u00f9 dalla federazione nazionale.\nLa ragione per cui il Rosario fa parte di tale associazione provinciale \u00e8 storica: nel 1899 quattro club, tre dei quali della Capitale argentina, il Buenos Aires Cricket and Rugby Club, il Lomas Athletic e il Belgrano Athletic e il quarto essendo il Club Atl\u00e9tico del Rosario, diedero vita al \"The River Plate Rugby Union\", nucleo di quella che oggi \u00e8 l'Uni\u00f3n Argentina de Rugby.\nQuando, nel 1995, la Federazione nazionale and\u00f2 incontro a una ristrutturazione territoriale, l'unione provinciale di Buenos Aires formalizz\u00f2 il nome con il quale \u00e8 attualmente conosciuta e mantenuto tra i suoi soci il club fondatore di Rosario.\nVa ricordato che nella provincia di Buenos Aires sono attive anche altre federazioni come la Uni\u00f3n Marplatense de Rugby, Uni\u00f3n de Rugby del Oeste de la Provincia de Buenos Aires e Uni\u00f3n del rugby del Sur.\nOltre a organizzare un suo proprio torneo dal 1899 (oggi noto come Torneo URBA o Campionato URBA), l'Uni\u00f3n de Rugby de Buenos Aires vanta anche una sua rappresentativa provinciale (chiamata \"Buenos Aires\", da non confondere il club \"Buones Aires FC\") la quale normalmente compete nel Campionato argentino (torneo nazionale riservato alle province, vinto 30 volte su 59 partecipazioni), e che talora \u00e8 impegnata in \"match\" contro rappresentative nazionali; tra quelle di prestigio si citano l' (due volte, 1990 e 1997), il (1993), la (1996 e 1998) e il (1999).\nTorneo URBA.\nIl torneo provinciale dell'Uni\u00f3n de Rugby de Buenos Aires \u00e8 considerato il pi\u00f9 competitivo di tutto il Paese, avendo espresso pi\u00f9 della met\u00e0 dei giocatori finora impiegati in Nazionale argentina.\nLe due squadre con il palmar\u00e8s pi\u00f9 ricco di tale torneo sono il Club Atl\u00e9tico de San Isidro o CASI (33 titoli) e il San Isidro Club (o SIC) con 23.\nEsso \u00e8 diviso in quattro serie, denominate \"gruppi\", da I a IV; il gruppo I \u00e8 il superiore. I gruppi I e II sono composti da 24 squadre ciascuna, i gruppi III e IV di 15 ciascuna.\nCampionato giovanile.\nEsiste anche un torneo giovanile, senza promozioni o retrocessioni: la serie d'appartenenza del club \u00e8 dato dalla consistenza della rosa del club, Gruppo I per la squadra che iscrive fino a 35 giocatori, Gruppo II per quella che ne iscrive di pi\u00f9.\nAnche la formazione dei gironi della seconda fase dipende dal numero dei club iscritti; generalmente, comunque, il girone finale per il titolo prevede dalle 12 alle 14 squadre.\nIl Nacional de Clubes.\nLe migliori otto classificate del Top 14 sono ammesse a partecipare al Torneo Nacional de Clubes della stagione successiva.\nL'Uni\u00f3n de Rugby de Buenos Aires \u00e8 la federazione provinciale che fornisce pi\u00f9 squadre al torneo nazionale, in quanto esso \u00e8 composto da 16 squadre; delle altre cinque federazioni, tre ne forniscono 2 e due ne forniscono una soltanto.\nSelezioni provinciali.\nL'Uni\u00f3n de Rugby de Buenos Aires, ha attualmente una selezione unica per la partecipazione al campionato interprovinciale.\nSino al 1960 esistevano tre selezioni:"}
{"id": "2559184", "revid": "119617297", "url": "https://it.wikipedia.org/wiki?curid=2559184", "title": "Jenna Presley", "text": "Biografia.\n\u00c8 la pi\u00f9 grande di tre figli (ha un fratello e una sorella); ha conseguito il diploma alla Hilltop High School, California, nel 2005. Il suo sogno durante gli anni del liceo era quello di diventare conduttrice televisiva, ma ben presto questo suo desiderio si fece sempre pi\u00f9 lontano quando varc\u00f2 il confine e cominci\u00f2 a lavorare come spogliarellista in Messico, all'et\u00e0 di 15 anni.\nFrequent\u00f2 per alcuni mesi l'universit\u00e0 a Santa Barbara tra il giugno 2005 e l'ottobre dello stesso anno: infatti, lasci\u00f2 da parte il suo lavoro di spogliarellista per lavorare presso un'impresa di telemarketing per pagarsi le spese alimentari, l'affitto e l'universit\u00e0. Ma presto si stuf\u00f2 e ritorn\u00f2 a lavorare come stripper.\nPrima di entrare nell'industria pornografica, lavor\u00f2 per tre mesi e mezzo come ballerina in un locale di Santa Barbara chiamato \"Spearmint Rhino\" prima di incontrare Derek Hay, che le fece firmare un contratto per la sua agenzia LA Direct Models. LA Direct Models \u00e8 un'agenzia per modelli per l'industria del porno e che inizialmente aveva sede a Londra, stabilitasi poi a Los Angeles. Entr\u00f2 ufficialmente nell'industria del cinema hardcore nel settembre del 2005.\nIn un'intervista del 20 gennaio 2005 per il sito web \"lukeisback.com\", Jenna parla della sua battaglia con il suo passato sessuale, soprattutto quando fu violentata all'et\u00e0 di 14 anni. Racconta anche della sua battaglia contro l'anoressia nervosa durante il periodo delle scuole superiori e di come quasi le cost\u00f2 la vita, arrivando a pesare 26\u00a0kg. Parl\u00f2, inoltre, della sua promiscuit\u00e0 sessuale durante l'universit\u00e0, cosa che la port\u00f2 poi a entrare nel business del cinema per adulti.\nDal suo debutto nell'industria Jenna ha recitato in pi\u00f9 di 169 film. Ha avuto una relazione con il famoso Gustavo S\u00e1ez e fino ad oggi non ha mai girato scene di sesso anale per suo volere, ma in molte scene dei suoi film \u00e8 presente l'eiaculazione femminile.\nNel 2006 trov\u00f2 fortuna nella seconda stagione di Jenna American Sex Star. Arriv\u00f2 alla seconda posizione dietro all'attrice britannica Roxy Jezel.\nNell'estate 2008 si sottopose ad un intervento chirurgico per aumentare la taglia di seno, passando da una taglia 32B all'attuale 32DD.\nRicevette una nomina agli AVN Awards nella categoria \"Best New Starlet\" nel 2008 e una per \"Best Solo Sex Scene\" nel 2010. Inoltre nel 2010 \u00e8 stata nominata da \"Maxim\" come una delle migliori 12 star del porno.\nNel 2013 si converte al Cristianesimo e diviene membro dell'organizzazione cristiana XXXchurch abbandonando l'industria pornografica.\nCaratteristiche fisiche.\nJenna ha numerosi tatuaggi: due stelle su entrambi i fianchi, una fata sopra la parte bassa della spalla, Hibiscus circondato da un tribale sulla testa e uno sull'avambraccio.\nHa anche vari piercing: uno alla lingua, all'ombelico, al naso e alle orecchie."}
{"id": "2559185", "revid": "152625", "url": "https://it.wikipedia.org/wiki?curid=2559185", "title": "Turn off the Light", "text": ""}
{"id": "2559192", "revid": "152625", "url": "https://it.wikipedia.org/wiki?curid=2559192", "title": "Shit on the Radio (Remember the Days)", "text": ""}
{"id": "2559197", "revid": "287204", "url": "https://it.wikipedia.org/wiki?curid=2559197", "title": "Etienne Capoue", "text": ""}
{"id": "2559198", "revid": "62004", "url": "https://it.wikipedia.org/wiki?curid=2559198", "title": "Essendon Bombers", "text": ""}
{"id": "2559200", "revid": "62004", "url": "https://it.wikipedia.org/wiki?curid=2559200", "title": "Carlton Blues", "text": ""}
{"id": "2559203", "revid": "62004", "url": "https://it.wikipedia.org/wiki?curid=2559203", "title": "St.Kilda Football Club", "text": ""}
{"id": "2559207", "revid": "62004", "url": "https://it.wikipedia.org/wiki?curid=2559207", "title": "St. Kilda Saints", "text": ""}
{"id": "2559209", "revid": "287204", "url": "https://it.wikipedia.org/wiki?curid=2559209", "title": "BMW Open 1991", "text": "Il BMW Open 1991 \u00e8 stato un torneo di tennis giocato sulla terra rossa.\n\u00c8 stata la 18\u00aa edizione del BMW Open,\nche fa parte della categoria ATP World Series nell'ambito dell'ATP Tour 1991.\nSi \u00e8 giocato a Monaco di Baviera in Germania, dal 29 aprile al 6 maggio 1991.\nCampioni.\nSingolare.\n Magnus Gustafsson ha battuto in finale Guillermo P\u00e9rez Rold\u00e1n 3-6, 6-3, 4-3 (ritiro)\nDoppio.\n Patrick Galbraith / Todd Witsken hanno battuto in finale Anders J\u00e4rryd / Danie Visser 6-1, 6-3"}
{"id": "2559220", "revid": "62004", "url": "https://it.wikipedia.org/wiki?curid=2559220", "title": "Hawthorn Hawks", "text": ""}
{"id": "2559222", "revid": "729019", "url": "https://it.wikipedia.org/wiki?curid=2559222", "title": "Torneo Acropolis 1999", "text": "Il Torneo Acropolis 1999 si \u00e8 svolto dal 9 all'11 giugno 1999.\nGli incontri si sono svolti nell'impianto ateniese \"Palasport della Pace e dell'Amicizia\"."}
{"id": "2559224", "revid": "767487", "url": "https://it.wikipedia.org/wiki?curid=2559224", "title": "Right On (The Supremes)", "text": "Right On \u00e8 un album del gruppo musicale R&amp;B The Supremes, pubblicato nel 1970 dalla Motown."}
{"id": "2559225", "revid": "486946", "url": "https://it.wikipedia.org/wiki?curid=2559225", "title": "Mente &amp; Cervello", "text": ""}
{"id": "2559226", "revid": "371529", "url": "https://it.wikipedia.org/wiki?curid=2559226", "title": "The Complete Bitches Brew Sessions", "text": "The Complete Bitches Brew Sessions \u00e8 un box set di 4 dischi di registrazioni musicali del compositore e trombettista jazz Miles Davis, registrato tra la fine del 1969 e il 1970 e pubblicato dalla Columbia Records nel 1998. Il box set \u00e8 il numero sei della serie di pubblicazioni di Miles Davis Complete Sessions box-sets.\nIl cofanetto raccoglie tutto il materiale inciso durante le sessioni di registrazione in studio per la realizzazione del celebre disco di Davis \"Bitches Brew\" che rivoluzion\u00f2 i canoni del jazz.\nIl box raggiunse la sesta posizione nella classifica Jazz Albums."}
{"id": "2559229", "revid": "1926649", "url": "https://it.wikipedia.org/wiki?curid=2559229", "title": "Associazione Sportiva Bari 2004-2005", "text": "Questa pagina raccoglie le informazioni riguardanti l'Associazione Sportiva Bari nelle competizioni ufficiali della stagione 2004-2005.\nStagione.\nLa squadra ha concluso il campionato in decima posizione, totalizzando 55 punti."}
{"id": "2559231", "revid": "290948", "url": "https://it.wikipedia.org/wiki?curid=2559231", "title": "Idrodesolforazione", "text": ""}
{"id": "2559233", "revid": "339392", "url": "https://it.wikipedia.org/wiki?curid=2559233", "title": "Quacqueri", "text": ""}
{"id": "2559242", "revid": "599013", "url": "https://it.wikipedia.org/wiki?curid=2559242", "title": "The Magnificent 7", "text": "The Magnificent 7 \u00e8 un album dei gruppi musicali R&amp;B The Supremes e Four Tops, pubblicato nel 1970 dalla Motown.\nTutte le tracce dell'album sono cover di noti brani rock e pop di quel periodo."}
{"id": "2559246", "revid": "125340516", "url": "https://it.wikipedia.org/wiki?curid=2559246", "title": "Francesco di Borbone-Due Sicilie", "text": "Biografia.\nLa famiglia.\nNato a Napoli, Francesco era il figlio minore di re Francesco I delle Due Sicilie (1777-1830) e della sua seconda moglie, nonch\u00e9 sua cugina, l'infanta Maria Isabella di Borbone-Spagna (1789-1848), figlia di re Carlo IV di Spagna e di sua moglie la regina Maria Luisa di Parma. Sua madre lo chiamava \"Franceschino\". Francesco era fratellastro di Carolina, Duchessa di Berry, e fratello di Luisa Carlotta, Duchessa di Cadice, Maria Cristina, Regina di Spagna, Ferdinando II delle Due Sicilie, Carlo Ferdinando, Principe di Capua, Leopoldo, Conte di Siracusa, Antonio, Conte di Lecce, Infanta Maria Amalia di Spagna e Portogallo, Maria Carolina, Contessa di Montemolin, Teresa Cristina, Imperatrice del Brasile.\nIl principe Francesco, chiamato \"Franceschino\" dalla madre, fu educato dai Gesuiti al Collegio dei Nobili di Roma, dove visse dal 1838 al 1845.\nLa difesa del regno e l'esilio.\nNel 1850 fu nominato generale di brigata.\nDurante la seconda guerra d'indipendenza, fu uno degli avversari principali del generale borbonico Giuseppe Salvatore Pianell in quanto lo accus\u00f2 diverse volte di favoreggiamento nei confronti dei rivoluzionari e dei Savoia.\nL'8 ottobre 1860 fu nominato tenente generale.\nDopo la caduta del Regno delle Due Sicilie nel 1861, al termine della Spedizione dei Mille, la famiglia reale and\u00f2 in esilio. In principio, Francesco e la sua famiglia andarono a Roma, al seguito del re Francesco II, e dove erano sotto la protezione di Papa Pio IX. Quando anche lo Stato Pontificio fu invaso da Vittorio Emanuele II d'Italia nel 1870, fuggirono in Francia. Francesco mor\u00ec nel 1892 a Parigi all'et\u00e0 di 65 anni.\nMatrimonio e figli.\nFrancesco spos\u00f2 sua nipote S.A.I. e R. l'Arciduchessa Maria Isabella d'Austria, Principessa di Toscana (1834-1901), figlia del granduca Leopoldo II di Toscana (1797-1870) e della sua seconda moglie la granduchessa Maria Antonietta di Borbone (1814-1898), sorella dello stesso Francesco, il 10 aprile del 1850.\nLa coppia ebbe sei figli:"}
{"id": "2559249", "revid": "2148245", "url": "https://it.wikipedia.org/wiki?curid=2559249", "title": "Aplocheilus lineatus", "text": "Aplocheilus lineatus \u00e8 un pesce d'acqua dolce tropicale appartenente alla famiglia Aplocheilidae, un tempo facente parte della famiglia Cyprinodontidae.\nDistribuzione e habitat.\nQuesto pesce \u00e8 diffuso in tutta l'India centro-meridionale e in Sri Lanka in ambienti estremamente variati: dai torrenti di montagna ai laghi artificiali ed ai fiumi del piano fino a raggiungere le acque salmastre.\nDescrizione.\n\"A. lineatus\" raggiunge una lunghezza massima di 10 cm ed ha la classica conformazione corporea dei pesci di superficie: dorso piatto, pinna dorsale arretrata e bocca grande rivolta in alto. Esistono diverse livree con colorazioni differenti: una forma presenta colore di fondo grigio rossiccio con lobi della pinna caudale rosso vivo e corpo percorso da linee di punti chiari, un'altra (rappresentata anche in foto qui nel tassobox) vede maschi e femmine dai riflessi giallo vivo, il maschio con colore decisamente pi\u00f9 vivace. Una chiara differenza tra i sessi \u00e8 rappresentata dalle pinne addominali: nelle femmine sono larghe ed appuntite, nei maschi sono pi\u00f9 strette. Questi inoltre possono avere delle linee scure verticali sul corpo. \nComportamento.\nVive negli strati superiori dell'acqua. \u00c8 un buon saltatore.\nRiproduzione.\nI maschi diventano aggressivi nel periodo riproduttivo. Compiono un corteggiamento singolare, stendendo le pinne e muovendosi vicino alla femmina. Le uova vengono deposte sulla vegetazione e lo sviluppo embrionale \u00e8 compreso in un periodo che va dai 15 giorni alla durata di circa un mese.\nAlimentazione.\nSi nutre soprattutto di insetti caduti in acqua ma pu\u00f2 scendere nelle fasce medie dell'acquario per catturare invertebrati bentonici. In cattivit\u00e0 presenta tendenze cannibali\nAcquariofilia.\n\u00c8 comune negli acquari poich\u00e9 non essendo un killifish stagionale, \u00e8 una specie poco esigente, facile da allevare e riprodurre."}
{"id": "2559253", "revid": "110157", "url": "https://it.wikipedia.org/wiki?curid=2559253", "title": "New Ways but Love Stays", "text": "New Ways but Love Stays \u00e8 un album del gruppo musicale R&amp;B The Supremes, pubblicato nel 1970 dalla Motown."}
{"id": "2559254", "revid": "223320", "url": "https://it.wikipedia.org/wiki?curid=2559254", "title": "New Ways But Love Stays", "text": ""}
{"id": "2559262", "revid": "713168", "url": "https://it.wikipedia.org/wiki?curid=2559262", "title": "Giovanni Domenico da Nola", "text": "Biografia.\nNacque nella citt\u00e0 di Nola. Fu uno dei fondatori dell\"'Accademia dei Sereni\" nel 1546-47, dove conobbe Luigi Dentice e Giovanni Battista I d'Azzia, Marchese di Laterza, che era protettore di Orlando di Lasso. Nola fu nominato \"maestro di cappella\" alla SS Annunziata di Napoli il 1\u00ba febbraio 1563, ruolo che mantenne fino alla sua morte 29 anni dopo. Insegn\u00f2 anche a cantare alle donne degli \"ospedali\" all'Annunziata e ai diaconi del seminario.\nLa prima pubblicazione di Nola, nel 1541, consisteva in due libri di \"Canzoni villanelle\", contenenti 31 \"villanelle\" e 11 \"mascherate\". Queste erano tenute in gran conto dai contemporanei di Nola; gli arrangiamenti di queste opere furono fatti da Lasso, Hubert Waelrant, Adrian Willaert, Baldassarre Donato, Perissone Cambio e Antonio Scandello. Sotto il profilo lirico queste opere sono spesso comiche e costruite su dialetti ed espressioni locali; musicalmente esse fanno abile uso dell'imitazione e di intenzionali quinte parallele.\nNola pubblic\u00f2 un libro di madrigali nel 1545; delle 29 opere del libro, 22 sono adattamenti del Petrarca, inclusi un madrigale, sei canzoni e quindici sonetti. I lavori mostrano un equilibrio di tessiture imitative e omofoniche, e fanno un uso di alterazioni per aumentare la tensione musicale. Nola spesso usava lo stile delle \"note nere\" comune al suo tempo. Pi\u00f9 tardi pubblic\u00f2 un secondo libro di madrigali per cinque voci; altri due libri di madrigali sono andati perduti. Alcuni dei suoi poemi furono pubblicati senza musica.\nL'intero corpus di Nola giunto fino a noi, fu edito da L. Cammarota e pubblicato nel 1973.\nLa sua figura risulta essere molto importante, dati i suoi diversi caratteri innovativi dei madrigali:"}
{"id": "2559263", "revid": "149727", "url": "https://it.wikipedia.org/wiki?curid=2559263", "title": "Bolkenhain", "text": ""}
{"id": "2559264", "revid": "3831", "url": "https://it.wikipedia.org/wiki?curid=2559264", "title": "Mostra Internazionale d'Architettura di Venezia", "text": ""}
{"id": "2559265", "revid": "62004", "url": "https://it.wikipedia.org/wiki?curid=2559265", "title": "Adelaide Crows", "text": ""}
{"id": "2559268", "revid": "671029", "url": "https://it.wikipedia.org/wiki?curid=2559268", "title": "Campeonato Brasileiro S\u00e9rie A 1995", "text": "Il Campeonato Brasileiro S\u00e9rie A 1995 (in italiano Campionato Brasiliano Serie A 1995) \u00e8 stato la 25\u00aa edizione del massimo campionato brasiliano di calcio.\nPer disposizione della FIFA fu il primo in cui vennero assegnati 3 punti per la vittoria, 1 per il pareggio e 0 per la sconfitta.\nFormula.\nPrimo turno: 24 squadre divise in 2 gruppi di 12 club ciascuno. Nella prima fase ciascuna squadra affronta una volta tutte le componenti del proprio girone, nella seconda tutte le componenti dell'altro girone. Si qualificano ai quarti di finale i vincitori della prima e della seconda fase di ogni raggruppamento mentre retrocedono in S\u00e9rie B le ultime 2 nella classifica generale.\nSemifinali e finale: gare in partita di andata e ritorno. In caso di parit\u00e0 \u00e8 considerata vincitrice la squadra che ha ottenuto il miglior risultato nei turni precedenti."}
{"id": "2559269", "revid": "1305772", "url": "https://it.wikipedia.org/wiki?curid=2559269", "title": "Sonic Boom (Kiss)", "text": "Sonic Boom \u00e8 il diciannovesimo album in studio del gruppo musicale statunitense Kiss, pubblicato nel 2009 dall'etichetta personale della band e distribuito, tramite la Loud &amp; Proud, dalla Roadrunner.\nL'album \u00e8 stato distribuito il 2 ottobre in Italia, il 5 ottobre in Europa e il 6 ottobre in America (dove \u00e8 stato distribuito in esclusiva dalla catena Walmart). Il disco \u00e8 stato registrato al Conway Recording Studios e prodotto da Paul Stanley e Greg Collins. \u00c8 inoltre il primo lavoro inciso dal gruppo con la nuova formazione comprendente il batterista Eric Singer e il chitarrista Tommy Thayer.\nL'album ha debuttato al secondo posto della Billboard 200, decretando la maggiore posizione in classifica raggiunta dai Kiss negli Stati Uniti, battendo il terzo posto ottenuto da \"Psycho Circus\" nel 1998. Nella prima settimana di pubblicazione, ha venduto all'incirca 108.000 copie. Alla fine dell'anno le vendite totali sono arrivate a 238.000 copie.\nIl disco.\nPrimo lavoro dei Kiss contenente materiale inedito dopo undici anni, l'album \u00e8 costituito da due dischi, con in aggiunta un DVD bonus. Il primo CD contiene le tracce del nuovo album, il secondo \u00e8 invece una riedizione della compilation \"Jigoku-Retsuden\" (precedentemente pubblicata solo in Giappone) contenente i maggiori successi dei Kiss ri-registrati in studio. Inoltre sul sito ufficiale dei Kiss \u00e8 stata per un breve periodo messa in vendita una versione Vinile Limited Edition di 1000 copie x colore con 5 tipi di copertine differenti (nero, blu, verde, viola, rosso) al costo di 60 euro a vinile indipendentemente dal colore."}
{"id": "2559271", "revid": "62004", "url": "https://it.wikipedia.org/wiki?curid=2559271", "title": "West Coast Football Club", "text": ""}
{"id": "2559273", "revid": "1442080", "url": "https://it.wikipedia.org/wiki?curid=2559273", "title": "BMW Open 1991 - Singolare", "text": "Il singolare del BMW Open 1991 \u00e8 stato un torneo di tennis facente parte dell'ATP Tour.\nMagnus Gustafsson ha battuto in finale 3-6, 6-3, 4-3 Guillermo P\u00e9rez Rold\u00e1n"}
{"id": "2559282", "revid": "547034", "url": "https://it.wikipedia.org/wiki?curid=2559282", "title": "Giuseppe Angelico", "text": "Il suo gruppo, il \"Lanificio Angelico\", si trasform\u00f2 in pochi anni da semplice laboratorio di tessitura artigiana, ad azienda di prestigio nel panorama tessile biellese, esportando i suoi prodotti in tutti i paesi del mondo.\nLa carriera: dagli inizi dell'attivit\u00e0 alla crisi con l'Oriente.\nLa nascita di quest'azienda comincia a prendere corpo e piede, subito nell'immediato dopoguerra, agli inizi degli anni cinquanta. L'esperienza dei fondatori si combina presto allo spirito con cui le nuove generazioni, sono dedite e impegnate a proseguire il cammino intrapreso antecedente dai loro padri. L'obiettivo fra l'altro di Angelico, nato in un paesino alle porte di Biella come Ronco Biellese il 6 settembre del 1930, in un periodo in cui gli spettri della Seconda guerra mondiale erano ancora lontani, era quello di dare un marchio prestigioso ad un materiale come il tessile che vivr\u00e0 un momento di grande sviluppo negli anni sessanta e settanta, grazie anche ad un percorso scandito dall'abilit\u00e0 dei professionisti qualificati, dalla cultura dello stile, dalla scelta dei materiali, con la selezione delle stoffe migliori, dalle ottime materie prime di prima qualit\u00e0. La sede sociale ed il moderno stabilimento \u00e8 situato presso Ronco Biellese, dove il proprietario proviene, in un ambiente con umidit\u00e0 e temperatura costante, dove si lavora per il filato appunto. Dalla met\u00e0 degli anni novanta anche la zona del Biellese \u00e8 colpita dalla grave crisi del settore, che ha riguardato tutta la zona del nord d'Italia come anche la citt\u00e0 di Como, e quella del Centro Italia Prato, in Toscana: la crisi \u00e8 dovuta anche e soprattutto in primis al crescente fenomeno della globalizzazione, e quindi ad una maggior apertura del mercato e della competitivit\u00e0 con i paesi dell'Oriente, come Cina e le due Coree solo per citarne alcune. Questo ha fatto soffrire molto l'economia dell'Italia, e anche l'andamento dell'industria locale: solamente l'intervento degli enti locali e della Regione Piemonte ha permesso maggiori investimenti e finanziamenti per cercare di ritrovare un maggior equilibrio.\nIl successo del Gruppo nel mondo e i punti vendita.\nNel corso di questi ultimi cinque decenni, sono aumentati i punti vendita, a livello mondiale e anche i capi ed i prodotti che contraddistinguono il Made in Italy e lo stile di questa marca.\nCompresa l'Italia, sono 23 in totale i punti vendita presenti in Europa: Germania, Francia, Svizzera, Portogallo, Gran Bretagna, Paesi Bassi, Ungheria, Repubblica Ceca, Spagna, Andorra, Slovenia, Austria, Irlanda, Malta, Grecia, Croazia, Belgio, Lituania, Russia, Romania, Svezia e Turchia.\nSette i punti vendita nel continente concorrente e maggiormente competitivo in questo campo: oltre a Corea e Giappone, troviamo Taiwan, Hong Kong, India, Siria e Dubai.\nSono cinque: Sudafrica, Marocco, Tunisia, Egitto e le Seychelles\nDue i punti vendita in Australia ed in Nuova Zelanda\nSono quattro: USA, Canada, Messico e Cile\nAngelico e lo Sport: un binomio vincente, specie nel basket.\nDopo molti anni di sponsorizzazione dell'azienda, e collaborazione con le varie realt\u00e0 locali tra cui in prima fila il calcio, nell'estate del 2005, viene stipulato l'accordo con la squadra della Pallacanestro Biella, militante in Lega Basket maschile diventando lo sponsor principale, con il logo della ditta impresso sulle maglie (il \"main sponsor\"), ed il lanificio, oltre ad avere maggiori introiti, avr\u00e0 sempre di pi\u00f9 una maggiore rilevanza nazionale: nell'ultima stagione 2008/2009, la squadra infatti allenata dal coach Luca Bechi conclude la regular season al settimo posto della graduatoria, centrando il miglior risultato della sua storia di sempre e arriva sino alle semifinali dei play-off scudetto dove s'inchiner\u00e0 soltanto al fortissimo Armani Milano, mancando per un soffio il traguardo delle finali. L'accordo dovrebbe rimanere valido sino alla stagione 2012/2013.\nL'ultimo periodo di vita.\nL'estate 2009 appare molto tranquilla, come al solito con la passione del lavoro: Giuseppe Angelico, controlla come procede il lavoro e fissa dei nuovi piani e strategie per la sua azienda, anche nel mese di agosto. Ad inizio di settembre per\u00f2 comincia a non sentirsi bene: viene colpito da primi sintomi di tumore e viene ricoverato presso la clinica \"La Vialarda\" di Biella: purtroppo gli viene diagnosticato un tumore al cervello e dopo alcuni giorni d'agonia, poco dopo le 13.00 del 6 settembre 2009 muore, nello stesso giorno in cui, destino della sorte, era nato 79 anni fa nella sua Ronco Biellese: era assistito dai suoi famigliari pi\u00f9 stretti al momento del decesso (in primis dai due figli, designati gi\u00e0 da tempo eredi diretti dell'azienda di famiglia)."}
{"id": "2559283", "revid": "364029", "url": "https://it.wikipedia.org/wiki?curid=2559283", "title": "World Athletics Tour", "text": ""}
{"id": "2559285", "revid": "547034", "url": "https://it.wikipedia.org/wiki?curid=2559285", "title": "Wood Harris", "text": "Ha interpretato Motaw in \"Above the Rim\", Ace Boogie nel film \"Paid in Full\" con il rapper Cam'ron e di Julius Campbell in \"Il sapore della vittoria - Uniti si vince\" con Denzel Washington.\nBiografia.\nSherwin David Harris nasce a Chicago (Illinois), figlio di Mattie e John Harris. \u00c8 il fratello minore dell'anch'egli attore Steve Harris. Mentre stava a New York Harris ha recitato nel suo primo film avendo un ruolo importante, il film di basket drammatico Above the Rim, con Tupac Shakur e Marlon Wayans, quindi apparse anche in alcune opere teatrali.\nHarris \u00e8 stato premiato al New York Film Festival come \"1st Run Best Actor Award\" per \"Derrick 'D-Train' Trainer\" in \"Morningside Prep\", un cortometraggio di 30 minuti diretto dal debuttante Malcolm D. Lee. Ha fatto la guest star in alcuni show televisivi, fino a quando nel 2000 non ha interpretato la parte di Jimi Hendrix nel film Hendrix.\nSempre nello stesso anno ricevette la sua prima nominatione per il NAACP Image Award \"Outstanding Supporting Actor\" assieme alla nomination per \"Favorite Supporting Actor\" della Blockbuster Movie Award per il suo ruolo in \"Il sapore della vittoria - Uniti si vince\" di Julius Campbell.\nNel 2002 ha recitato in \"Paid in Full\", film basato sulla storia di tre leggendari spacciatori di Harlem.\nHa recitato anche nel ruolo di Avon Barksdale nelle prime tre stagioni della serie dell'HBO \"The Wire\". Ha anche prodotto il suo album di debutto \"Beautiful Wonderful\", che doveva essere commercializzato nel 2005.\nHarris ritorn\u00f2 quindi al suo ruolo di spacciatore nella quinta serie di \"The Wire\"\nAppare in \"Sweetwater\", film del 2010 che racconta la storia del primo giocatore di colore dell'NBA.\nDoppiatori italiani.\nNelle versioni in italiano dei suoi film, Wood Harris \u00e8 stato doppiato da:\nCuriosit\u00e0.\nWood Harris oltre ad essere un dotatissimo attore, \u00e8 anche un discreto giocatore di pallacanestro. A testimonianza di ci\u00f2 si pu\u00f2 notare che in pi\u00f9 di un film \u00e8 in alcune scene impegnato in campi da basket, come in \"Paid in Full\" e in \"Above the Rim\". In quest'ultimo lo si vede addirittura schiacciare con una certa facilit\u00e0 e naturalezza."}
{"id": "2559286", "revid": "729019", "url": "https://it.wikipedia.org/wiki?curid=2559286", "title": "Coppa del Mondo di combinata nordica 2007", "text": "La Coppa del Mondo di combinata nordica 2007, ventiquattresima edizione della manifestazione organizzata dalla Federazione Internazionale Sci, ebbe inizio il 25 novembre 2006 a Kuusamo, in Finlandia, e si concluse il 18 marzo 2007 a Oslo, in Norvegia.\nFurono disputate 16 delle 21 gare previste, in 10 diverse localit\u00e0: 5 individuali Gundersen, 6 sprint, 3 a partenza in linea, 2 a squadre; 5 gare si svolsero su trampolino normale, 11 su trampolino lungo. Nel corso della stagione si tennero a Sapporo i Campionati mondiali di sci nordico 2007, non validi ai fini della Coppa del Mondo, il cui calendario contempl\u00f2 dunque interruzioni tra i mesi febbraio e marzo.\nIl finlandese Hannu Manninen si aggiudic\u00f2 sia la coppa di cristallo, il trofeo assegnato al vincitore della classifica generale, sia il Warsteiner Grand Prix; il francese Jason Lamy-Chappuis vinse la Coppa di sprint. Manninen era il detentore uscente della Coppa generale.\nRisultati.\nLegenda:\nIN = individuale Gundersen\nSP = sprint\nMS = partenza in linea\nT = gara a squadre\nNH = trampolino normale\nLH = trampolino lungo"}
{"id": "2559294", "revid": "122947069", "url": "https://it.wikipedia.org/wiki?curid=2559294", "title": "Domenico Gagliardi", "text": "\u00c8 stato archiatra di quattro papi: papa Alessandro VIII (1610-1691), papa Clemente XI (1649-1721), papa Benedetto XIII (1649-1730) e papa Benedetto XIV (1675-1758).\nBiografia.\nIl Gagliardi nacque a Marino, feudo della famiglia Colonna posto nell'attuale provincia di Roma, nell'area dei Colli Albani, come riferisce l'erudito ottocentesco Gaetano Moroni nel suo \"Dizionario di erudizione storico-ecclesiastica\", e come riferito dallo stesso Gagliardi nel proprio libro \"L'idea del vero medico fisico e morale formato secondo li documenti ed operazioni di Ippocrate\" In effetti, il cognome Gagliardi esisteva all'epoca a Marino ed \u00e8 tuttora tramandato. \nFu impegnato in ricerche morfologiche, microscopiche ed anatomopatologiche a proposito delle ossa, compiendo importanti scoperte in questo campo: nell'\"Anatome ossium novis inventis illustrata\" (\"Anatomia delle ossa illustrata con le nuove scoperte\", Roma 1689) descrisse per primo la struttura lamellare delle ossa. Inoltre effettu\u00f2 alcuni esami e ricerche comparative tra le ossa umane e quelle del vitello. Descrisse probabilmente per primo un caso di tubercolosi ossea. La sua opera fu piuttosto lodata, e l\"'Anatome\" fu ristampato nel 1723 a Leida, nei Paesi Bassi. Fece importanti studi sul \"mal di petto\".\nSi interess\u00f2 anche di filosofia, poich\u00e9 nel 1722 scrisse e dedic\u00f2 a papa Innocenzo XII un saggio in due parti sull'educazione morale e medica delle giovani generazioni. Diede anche ammonimenti contro i guaritori ciarlatani e forn\u00ec alcuni suggerimenti deontologici per i medici.\nProbabilmente il medico abitava nel rione Sant'Angelo, presso via delle Botteghe Oscure, perch\u00e9 in questa strada nel 1730 un suo servo fu ucciso misteriosamente nottetempo. Durante le villeggiature dei papi presso la Villa Pontificia di Castel Gandolfo la famiglia del Gagliardi aveva il privilegio di offrire la frutta al papa. Papa Alessandro VIII gli confer\u00ec un titolo nobiliare, ma non sappiamo quale.\nI suoi lavori, conservati nelle maggiori biblioteche di Roma, rivestono un particolare interesse se anche duecento anni dopo la loro scrittura, nel 1901, il vice-direttore dell'Ospedale San Martino di Genova, dottor Jacopo Arata, diede alle stampe una lettera inedita del Gagliardi datata 1732 sull'itterizia. La studiosa romana di origini marinesi Antonia Lucarelli ha svolto negli anni novanta un proficuo lavoro di ricerca sulla figura del Gagliardi, scoprendo anche una firma del medico in margine ad una tesi di laurea discussa all'Universit\u00e0 La Sapienza nel 1742."}
{"id": "2559296", "revid": "767487", "url": "https://it.wikipedia.org/wiki?curid=2559296", "title": "Panda! Go, Panda!", "text": " \u00e8 un film d'animazione del 1972 diretto da Isao Takahata. Il mediometraggio anime fu prodotto al culmine della panda mania in Giappone, iniziata nel settembre 1972 quando il governo annunci\u00f2 il prestito di un paio di panda giganti dalla Cina allo Ueno Zoo come parte della diplomazia del panda. Fu distribuito nei cinema dalla Toho il 17 dicembre 1972, abbinato al film \"\".\nIn Italia il film ed il suo sequel, \"Il circo sotto la pioggia\", sono stati distribuiti da Dynit in un unico DVD.\nTrama.\nMimiko \u00e8 una vispa bambina che vive con la nonna dopo la morte dei suoi genitori. Un giorno la nonna parte per un viaggio improvviso con il treno: \u00e8 un po' in apprensione per dover abbandonare la bambina da sola e si fa promettere di comportarsi bene e di scrivere una lettera al giorno.\nAl ritorno a casa Mimiko ha per\u00f2 una sorpresa: nel cortile ci sono due panda, il grosso Papanda e il figlio Pan, appena scappati dallo zoo e che erano stati attratti dal bosco di bamb\u00f9 sul retro della casetta.\nLa bambina, che non ha pi\u00f9 il padre, decide quindi che il grosso Papanda diventi suo pap\u00e0, in cambio lei diventer\u00e0 la mamma del piccolo Pan. Da quel momento Mimiko si ritrova con una vera famiglia, che non si divide neppure quando i due panda ritornano allo zoo, visto che Papanda e Pan potranno tornare liberamente a trovarla.\nSequel.\nIl film fu seguito nel 1973 da \"Il circo sotto la pioggia\"."}
{"id": "2559302", "revid": "149727", "url": "https://it.wikipedia.org/wiki?curid=2559302", "title": "Allmosen", "text": ""}
{"id": "2559303", "revid": "149727", "url": "https://it.wikipedia.org/wiki?curid=2559303", "title": "Barzig", "text": ""}
{"id": "2559307", "revid": "729019", "url": "https://it.wikipedia.org/wiki?curid=2559307", "title": "Torneo Acropolis 2000", "text": "Il Torneo Acropolis 2000 si \u00e8 svolto dal 1 al 3 settembre 2000.\nGli incontri si sono svolti nell'impianto ateniese \"Olympiahalle\"."}
{"id": "2559308", "revid": "767487", "url": "https://it.wikipedia.org/wiki?curid=2559308", "title": "\u00c7a m'\u00e9nerve", "text": "\u00c7a m'\u00e9nerve \u00e8 il singolo d'esordio di Helmut Fritz.\n\u00c8 stato pubblicato il 16 marzo 2009 in tutta l'Europa ed \u00e8 stato estratto dall'album di debutto del cantante francese, \"En observation\". Il singolo ha riscosso un buon successo in tutto il continente ma particolarmente in Francia, dove ha raggiunto la prima posizione della classifica dei singoli. Buoni risultati anche nelle classifiche di Belgio e Svizzera, mentre \u00e8 arrivato terzo nella classifica generale europea dei singoli."}
{"id": "2559309", "revid": "149727", "url": "https://it.wikipedia.org/wiki?curid=2559309", "title": "D\u00f6rrwalde", "text": ""}
{"id": "2559311", "revid": "149727", "url": "https://it.wikipedia.org/wiki?curid=2559311", "title": "Freienhufen", "text": ""}
{"id": "2559312", "revid": "149727", "url": "https://it.wikipedia.org/wiki?curid=2559312", "title": "Saalhausen", "text": ""}
{"id": "2559313", "revid": "149727", "url": "https://it.wikipedia.org/wiki?curid=2559313", "title": "Wormlage", "text": ""}
{"id": "2559314", "revid": "149727", "url": "https://it.wikipedia.org/wiki?curid=2559314", "title": "Woschkow", "text": ""}
{"id": "2559318", "revid": "767487", "url": "https://it.wikipedia.org/wiki?curid=2559318", "title": "Javi Chica", "text": "Caratteristiche.\nNasce come terzino destro ma spesso viene utilizzato come terzino sinistro.\nCarriera.\nClub.\nAll'et\u00e0 di 10 anni inizia a far parte dell'Espanyol. Attraversa tutte le categorie giovanili fino ad arrivare all'Espanyol B, con il quale ha contribuito ad una promozione in Segunda Divisi\u00f3n B. Con la seconda squadra realizza 40 presenze in campionato senza mai segnare.\nSi allena nel precampionato della stagione 2006-2007 con la prima squadra sotto la guida dell'allenatore Ernesto Valverde. Il 28 settembre 2006 esordisce in Coppa UEFA nella vittoria per 3-1 sull'Artmedia Bratislava, dove mette a segno un assist per il gol dell'1-1 a Walter Pandiani. L'esordio nella Primera Divisi\u00f3n arriva il 15 ottobre dello stesso anno, allo stadio El Madrigal contro il Villareal. Chiude la stagione con 37 partite giocate tra Primera Divisi\u00f3n e Coppa UEFA.\nNazionale.\nDal 2003 ha rappresentato le selezioni Under-17, Under-19 e Under-20 spagnole."}
{"id": "2559323", "revid": "287204", "url": "https://it.wikipedia.org/wiki?curid=2559323", "title": "Irina Kulikova", "text": "Carriera.\nNel 2006 viene scoperta dall'attrice Liv Tyler e da uno scout della IMG Models durante una cena in un ristorante di Mosca; viene invitata immediatamente a New York per la settimana della moda.\nNel 2007 appare diverse volte negli editoriali della rivista \"Teen Vogue\" e a febbraio debutta in esclusiva per Calvin Klein nelle sfilate della collezione autunnale. Nello stesso mese apre la sfilata di Prada a Milano, diventando cos\u00ec una delle modelle pi\u00f9 in vista della stagione. A marzo viene scelta da Olivier Theyskens per aprire la sua prima collezione per Nina Ricci a Parigi, dove inoltre chiude gli show di Louis Vuitton e Yves Saint Laurent. \n\"Style.com\" la classifica come \"stella nascente\" nell'autunno del 2007. A giugno appare in un editoriale di \"W\", fotografata da Craig McDean. Il mese successivo compare nell'editoriale chiamato \"Rehab\" di \"Vogue Italia\", fotografata da Steven Meisel.\nNel 2008 appare nella campagna pubblicitaria di Prada, fotografata da Steven Meisel, e diventa il nuovo volto per la collezione di Jil Stuart. A gennaio appare in un editoriale di \"V\", fotografata da Mario Sorrenti. A febbraio apre le sfilate di Donna Karan, Marc Jacobs, John Galliano, Rue du Mail e Sonia Rykiel a New York e Parigi; mentre chiude gli show di Peter Som, Proenza Schouler e Viktor &amp; Rolf. Nello stesso mese, insieme alla collega Lara Stone, \u00e8 la protagonista di un editoriale di \"Vogue Italia\", fotografata ancora una volta da Mario Sorrenti. Ad aprile compare in un editoriale di \"Vogue Cina\", fotografata da Lachlan Bailey. A maggio sfila a Miami per Chanel e a New York per Vera Wang e Prada.\nAd agosto compare nuovamente in un editoriale di \"Vogue Cina\", fotografata questa volta da Regan Cameron. A settembre viene definita \"top model\" da Vogue Russia.\nA settembre apre gli show di BCBG Max Azria, Monique Lhuiller e Christian Dior a New York e Parigi; chiude le sfilate di Vera Wang, Sportmax, Giambattista Valli e John Galliano. Ad ottobre compare in un editoriale di \"i-D\", fotografata da Vanina Sorrenti.\nNel 2009 diventa il volto di Sportmax con la collega Heloise Guerin. A gennaio compare negli editoriali di \"Harper's Bazaar\" e \"Num\u00e9ro Giappone\". A febbraio ottiene la copertina della versione russa di \"Harper's Bazaar\". A giugno appare in un editoriale di \"Vogue\", fotografata da Arthur Elgort. Viene fotografata da Juergen Teller per Marc Jacobs e da Steven Meisel per Mulberry."}
{"id": "2559330", "revid": "155634", "url": "https://it.wikipedia.org/wiki?curid=2559330", "title": "IAAF Golden League 2008", "text": "La IAAF Golden League 2008 \u00e8 stata l'undicesima edizione della IAAF Golden League, circuito di meeting internazionali di atletica leggera organizzato dalla IAAF con cadenza annuale. Svoltasi nel periodo fra giugno e settembre, ha visto la presenza di sei meeting, tutti nel continente europeo, all'interno dei quali - come di consuetudine - si sono svolte, assieme ad altre competizioni, le specialit\u00e0 maschili e femminili valide per la conquista del jackpot, appannaggio degli atleti vincitori della stessa specialit\u00e0 in ognuna delle sei tappe della manifestazione. Una sola atleta \u00e8 riuscita in questa impresa, la keniana Pamela Jelimo, messasi in luce nella ribalta mondiale proprio durante questa manifestazione, che si \u00e8 aggiudicata tutte le gare negli 800 m. Durante la terza tappa, al Golden Gala di Roma, la russa Elena Isinbaeva stabil\u00ec il nuovo record del mondo del salto con l'asta con la misura di 5,03 m, due centimetri in pi\u00f9 rispetto al precedente limite, da lei stessa stabilita nella finale dei Campionati del mondo del 2005 a Helsinki.\nLe tappe.\nI sei meeting in programma si sono svolti nel periodo fra il 1\u00ba giugno e il 5 settembre 2008 in sei differenti citt\u00e0 europee.\nGli eventi.\nSebbene in ogni meeting siano state organizzate varie competizioni, non tutte erano valide per il conseguimento del jackpot finale. Per l'anno 2008, infatti, le specialit\u00e0 valide erano sei in campo maschile e quattro in quello femminile:\nIl jackpot.\nIl jackpot di un milione di dollari era appannaggio di quegli atleti che avrebbero vinto la stessa specialit\u00e0 in tutti i sei meeting della manifestazione. In caso di pi\u00f9 atleti con sei vittorie il montepremi sarebbe stato diviso in parti eguali fra gli stessi. Nel caso in cui nessun atleta avesse vinto tutte le sei prove in programma, un jackpot ridotto della met\u00e0 sarebbe stato assegnato agli atleti con cinque vittorie.\nRisultati.\nDi seguito sono indicati i vincitori delle gare di ognuno dei sei meeting della manifestazione.\nVincitori.\nL'unica atleta capace di aggiudicarsi tutte le sei competizioni \u00e8 stata, negli 800 m, la keniana Pamela Jelimo, che ha cos\u00ec conquistato l'intero milione di dollari del jackpot finale.\nAltri due atleti sono andati molto vicino alla conquista della Golden League: lo statunitense Jeremy Wariner, nei 400 m, che ha perso la prima tappa per soli 4 centesimi di secondo dal connazionale LaShawn Merritt e successivamente ha vinto tutte le rimanenti, e la croata Blanka Vla\u0161i\u0107 che, dopo aver dominato la stagione vincendo le prime quattro tappe, aver perso la finale dei Giochi Olimpici a pari misura (2,05\u00a0m) dalla belga Tia Hellebaut, aver quindi vinto la quinta tappa a Zurigo, ha infine perso \u2014 sempre a pari misura, questa volta contro la tedesca Ariane Friedrich \u2014 l'ultima e decisiva gara della manifestazione, precludendosi l'accesso al jackpot e una parziale consolazione per la vittoria olimpica da poco sfumata."}
{"id": "2559331", "revid": "110157", "url": "https://it.wikipedia.org/wiki?curid=2559331", "title": "En Observation", "text": "En Observation \u00e8 l'album d'esordio del cantante di musica dance francese Helmut Fritz.\nPubblicato il 22 giugno 2009 dalla Sony Music, l'album \u00e8 stato anticipato dal singolo \"\u00c7a m'\u00e9nerve\", di successo europeo, arrivato al primo posto della classifica dei singoli francese. Sono stati pubblicati come singoli anche i brani \"Miss France\" e \"\u00c7a g\u00e8re\", che hanno tuttavia ottenuto un minor successo rispetto al primo, \"\u00c7a m'\u00e9nerve\"."}
{"id": "2559332", "revid": "1543377", "url": "https://it.wikipedia.org/wiki?curid=2559332", "title": "ISTAF Berlin 2008", "text": "L'ISTAF Berlin 2008 \u00e8 stata la 67\u00aa edizione dell'annuale meeting di atletica leggera e si \u00e8 svolta, come di consueto, all'Olympiastadion di Berlino, dalle ore 12:45 alle 17:00 UTC+2 del 1\u00ba giugno 2008 davanti a 67\u00a0164 spettatori. Il meeting \u00e8 stato anche la prima tappa della Golden League 2008.\nProgramma.\nIl meeting ha visto lo svolgimento di 16 specialit\u00e0, 11 maschili e 5 femminili: di queste, 6 maschili e 4 femminili erano valide per la Golden League. Oltre a queste, erano inserite in programma altre competizioni riservate a studenti e ad atleti delle categorie giovanili, assieme competizioni a livello nazionale.\nRisultati.\nDi seguito i primi tre classificati di ogni specialit\u00e0."}
{"id": "2559333", "revid": "152625", "url": "https://it.wikipedia.org/wiki?curid=2559333", "title": "En observation", "text": ""}
{"id": "2559334", "revid": "298229", "url": "https://it.wikipedia.org/wiki?curid=2559334", "title": "Bislett Games 2008", "text": "Il Bislett Games 2008 \u00e8 stata l'edizione 2008 del meeting di atletica leggera Bislett Games e si \u00e8 svolta dalle ore 19:30 alle 22:00 UTC+2 del 6 giugno 2008, come di consueto al Bislett stadion di Oslo, in Norvegia. Il meeting \u00e8 stato anche la seconda tappa della Golden League 2008.\nProgramma.\nIl meeting ha visto lo svolgimento di 16 specialit\u00e0, 9 maschili e 7 femminili: di queste, 6 maschili e 4 femminili erano valide per la Golden League.\nRisultati.\nDi seguito i primi tre classificati di ogni specialit\u00e0."}
{"id": "2559335", "revid": "298229", "url": "https://it.wikipedia.org/wiki?curid=2559335", "title": "Golden Gala 2008", "text": "Il Golden Gala 2008 \u00e8 stata la 28\u00ba edizione dell'annuale meeting di atletica leggera Golden Gala e si \u00e8 svolta, come di consueto, allo Stadio Olimpico di Roma, dalle ore 19:45 alle 23:00 UTC+2 dell'11 luglio 2008. Il meeting \u00e8 stato anche la terza tappa della Golden League 2008.\nProgramma.\nIl meeting ha visto lo svolgimento di 18 specialit\u00e0, 10 maschili e 8 femminili: di queste, 6 maschili e 4 femminili erano valide per la Golden League. Oltre a queste, erano inserite in programma una serie ulteriore dei 400 m maschili.\nRisultati.\nDi seguito i primi tre classificati di ogni specialit\u00e0."}
{"id": "2559336", "revid": "1305772", "url": "https://it.wikipedia.org/wiki?curid=2559336", "title": "Meeting Gaz de France 2008", "text": "Il Meeting Gaz de France 2008 \u00e8 stata l'undicesima edizione del meeting di atletica leggera di Parigi, annuale raduno di atletica leggera. Si \u00e8 svolto dalle ore 19:45 alle 22:00 UTC+2 del 18 luglio 2008 presso lo Stade de France di Saint-Denis, nei pressi di Parigi. Il meeting \u00e8 stato anche la quarta tappa della IAAF Golden League 2008.\nProgramma.\nIl meeting ha visto lo svolgimento di 15 specialit\u00e0, 9 maschili e 6 femminili: di queste, 6 maschili e 4 femminili erano valide per la Golden League.\nRisultati.\nDi seguito i primi tre classificati di ogni specialit\u00e0."}
{"id": "2559337", "revid": "92723", "url": "https://it.wikipedia.org/wiki?curid=2559337", "title": "Weltklasse Z\u00fcrich 2008", "text": "Il Weltklasse Z\u00fcrich 2008 \u00e8 stata l'edizione 2008 del meeting di atletica leggera Weltklasse Z\u00fcrich e si \u00e8 svolta dalle ore 18:40 alle 22:00 UTC+2 del 29 agosto 2009, presso lo Stadio Letzigrund di Zurigo, in Svizzera. Il meeting \u00e8 stato anche la quinta tappa della Golden League 2008.\nProgramma.\nIl meeting ha visto lo svolgimento di 16 specialit\u00e0, 10 maschili e 6 femminili: di queste, 6 maschili e 4 femminili erano valide per la Golden League. Oltre a queste, era inserita in programma un'ulteriore staffetta maschile.\nRisultati.\nDi seguito i primi tre classificati di ogni specialit\u00e0."}
{"id": "2559339", "revid": "298229", "url": "https://it.wikipedia.org/wiki?curid=2559339", "title": "Memorial Van Damme 2008", "text": "Il Memorial Van Damme 2008 \u00e8 stato la 32\u00aa edizione del Memorial Van Damme, annuale raduno di atletica leggera, e si \u00e8 svolto dalle ore 19:00 alle 22:00 UTC+2 del 5 settembre 2008 presso lo Stadio Re Baldovino di Bruxelles. Il meeting \u00e8 stata la sesta e ultima tappa della Golden League 2008.\nProgramma.\nIl meeting ha visto lo svolgimento di 17 specialit\u00e0, 10 maschili e 7 femminili: di queste, 6 maschili e 4 femminili erano valide per la Golden League.\nRisultati.\nDi seguito i primi tre classificati di ogni specialit\u00e0."}
{"id": "2559340", "revid": "125388880", "url": "https://it.wikipedia.org/wiki?curid=2559340", "title": "Oggi le canto cos\u00ec, vol.2 Paoli e Tenco", "text": "Oggi le canto cos\u00ec, vol.2 Paoli e Tenco, pubblicato nel 1980, \u00e8 un album della cantante italiana Ornella Vanoni.\nIl disco.\nL'album raccoglie alcuni pezzi di Gino Paoli e Luigi Tenco che Ornella aveva interpretato e inciso nella sua carriera, con l'eccezione de \"Il cielo in una stanza\" qui proposta per la prima volta.; il disco \u00e8 una sorta di concept album in quanto spesso i pezzi si susseguono senza interruzioni e con Ornella che recita alcuni stralci di canzoni di Tenco.\nL'edizione originale, uscita su etichetta CGD/Vanilla 20219, presenta copertina a busta chiusa non laminata e la busta interna con tutti i crediti e una fotografia della cantante, ripresa di spalle davanti al mixer in sala d'incisione.\nLa prima edizione \u00e8 intitolata \"Oggi le canto cos\u00ec n.2 - Raccolta di successi\". Successivamente il titolo venne modificato coprendo la frase \"raccolta di successi\" con un adesivo che ha modificato il titolo in \"Oggi le canto cos\u00ec n.2 - Paoli e Tenco\". Una terza edizione ha i nomi dei due autori stampati direttamente sulla copertina."}
{"id": "2559345", "revid": "1458600", "url": "https://it.wikipedia.org/wiki?curid=2559345", "title": "Pattie Boyd", "text": "\u00c8 stata un'ispirazione per famose canzoni d'amore composte da entrambi i mariti, molto famose come \"Something\", \"I Need You\", \"For You Blue\" dei Beatles (George Harrison) e \"Wonderful Tonight\", \"Layla\", \"Bell Bottom Blues\" di Clapton.\nBiografia.\nPrimi anni.\nPattie Boyd \u00e8 nata a Taunton, Somerset, da Colin Ian Boyd Langdon e Diana Frances Drysdale. \u00c8 la maggiore di quattro figli, prima di Colin (1946), Helen Mary (poi conosciuta come Jenny, 1947, in seguito sposata con Mick Fleetwood), e Paula (1951). La famiglia Boyd stette in Nairobi, Kenya, dal 1948 al 1953, dopo suo padre diede le dimissioni dalla Royal Air Force a seguito di un infortunio grave come pilota durante la Seconda Guerra Mondiale. Diana e Colin divorziarono nel 1952, e la donna torn\u00f2 in Inghilterra, con i suoi quattro figli, dopo il suo matrimonio con Robert Gaymer-Jones, avvenuto nel febbraio 1953 in Tanganica (oggi Tanzania). Hanno avuto due figli: David JB (1954) e Robert Jr. (1955). Pattie ha frequentato la scuola fino al 1961, poi si \u00e8 trasferita a Londra nel 1962, e ha ottenuto il primo lavoro da Elizabeth Arden come volto di uno shampoo. Un cliente che lavorava per una rivista di moda le chiese se avesse pensato a diventare una modella. E da l\u00ec Pattie ha cominciato la carriera nel campo della moda.\nCarriera.\nPatricia inizi\u00f2 la sua carriera di modella nel 1962, ma fu rifiutata da molti fotografi che si lamentavano del suo look \"non idoneo\" e dei suoi denti, dicendole: \"Le modelle non assomigliano a dei criceti\". Tempo dopo per\u00f2 un'agenzia la ingaggi\u00f2 e Patricia fece la modella soprattutto a Londra, New York e Parigi (per Mary Quant, l'agenzia che la lanci\u00f2 nel mondo della moda) e fu fotografata da famosi fotografi come David Bailey e Terence Donovan. \u00c8 comparsa sulle copertine del Regno Unito e delle edizioni italiane di Vogue nel 1969. Dopo essere diventata la fidanzata di George Harrison, a Pattie \u00e8 stato chiesto da Gloria Stavers di scrivere una rubrica per 16 Magazine intitolata \"Lettera di Pattie da Londra\". \nTwiggy, la popolare modella inglese degli anni sessanta, ha affermato che quando inizi\u00f2 la sua carriera di modella nel 1966, si bas\u00f2 proprio sul look della Boyd. \nIl 14 febbraio nel 2005 nella San Francisco Art Exchange apr\u00ec un'esibizione di fotografie intitolata \"Trough the Eyes of a Muse\" (\"Attraverso gli occhi di una musa\") foto scattate da lei durante i suoi giorni di fidanzamento con Harrison e Clapton. L'esibizione fu di nuovo esposta sempre a San Francisco nel 2006 e poi per 6 settimane durante giugno e luglio a Londra sempre nel 2006.\nL'amore con George Harrison.\nPatricia, che nel 1964 aveva solo 19 anni, conobbe George durante le riprese del film \"A Hard Day's Night\", per il quale era stata presa per interpretare una studentessa fan dei Beatles. All'epoca lei era semi-fidanzata con Eric Swayne, che frequent\u00f2 per circa un anno e cos\u00ec dovette rifiutare un primo appuntamento col Beatle, ma in compenso disse che era l'uomo pi\u00f9 bello che lei avesse mai visto in vita sua. Una delle prime cose che George disse a Patricia fu \u00abTi sposeresti con me?\u00bb, frase che i Beatles all'epoca dicevano ad ogni bella ragazza. Pattie rise a allora George disse \"\u00abB\u00e8, se allora non vuoi sposarmi, verresti con me a cena?\u00bb\". Un paio di giorni dopo, quando lei fu richiamata per girare di nuovo nel film, George le chiese nuovamente di uscire e stavolta lei accett\u00f2, avendo interrotto la relazione con Swayne. Il loro primo appuntamento fu nel \"Garrick Club\" a Covent Garden, in compagnia del manager dei Beatles, Brian Epstein. Da quel giorno divennero una coppia e si sposarono nel 1966.\nLe prime tensioni.\nIl loro rapporto che all'inizio sembrava perfetto, da coppia invidiata per la loro bellezza e la loro apparente felicit\u00e0, si fece invece sempre pi\u00f9 complicato. Durante il viaggio in India dei Beatles con le loro compagne (che all'epoca erano Cynthia Lennon, Jane Asher, Maureen Cox e appunto Patricia Boyd) con Mike Love dei Beach Boys e Mia Farrow, Harrison scopr\u00ec la religione indiana, l'arte della meditazione ed ebbe una forte relazione con il Maharishi. Per George divenne una vera e propria ossessione, ne era completamente infatuato, Pattie molto di meno. Questo amore per la religione indiana rese George molto intrattabile. Non fu solo questo a minare definitivamente la loro relazione: durante la \"Beatlemania\", quando i Beatles erano un grandissimo fenomeno, George (come d'altronde anche gli altri componenti del gruppo) non fece a meno delle droghe dell'abuso di alcool e ebbe relazioni con svariate ragazze, tra cui Maureen Cox, moglie del compagno Ringo Starr. Quando Patricia lo venne a sapere si sent\u00ec veramente ferita, non tanto da lui ma dall'amica: iniziarono cos\u00ec anche i tradimenti da parte sua, che includono anche il cantante dei Rolling Stones Mick Jagger e il Beatle John Lennon, che da sempre avevano mostrato un certo interesse per quella bella ragazza magra, bionda e sempre sorridente.\nEric Clapton.\nLa loro relazione era praticamente alla fine, quando all'improvviso entr\u00f2 nella loro storia Eric Clapton. I Beatles in generale erano grandi amici di Clapton, ma in particolare lo era George. I due si conobbero ad una festa nel '68. Eric inizi\u00f2 a frequentare spesso la casa di George e Patricia, e lui perse la testa per la moglie dell'amico; si trattava di una vera e propria ossessione, tanto che Clapton arriv\u00f2 a fingere un flirt con la sorella di Pattie, Paula, per conquistarla e cercare di avvicinarsi sempre pi\u00f9 a lei.\nAlla fine scrisse una canzone d'amore dedicata a lei, la celeberrima \"Layla\". Patricia all'inizio non cedette anche se era stata \"rapita\" da questa dedica d'amore. La brutta situazione di George per\u00f2 si ripet\u00e9 anche dopo la fine dei Beatles e Pattie una volta per tutte stanca e smarrita decise di lasciarlo e andare da Eric nel 1974. Dopo il loro matrimonio Eric le scrisse una nuova canzone, anche questa molto famosa, \"Wonderful Tonight\".\nNuove delusioni.\nLa vita con Clapton - che successivamente si unir\u00e0 alla modella italiana Lory Del Santo, da cui avr\u00e0 un figlio, Conor, morto in tragiche circostanze - per\u00f2 era diversa da quella che si aspettava. La dipendenza del musicista dall'alcool era per Pattie motivo di delusione. Il fatto di non essere riuscita ad avere un figlio da lui era motivo di ulteriore frustrazione. Eric si divertiva con altre donne ed era spesso ubriaco. Veniva spesso picchiata da suo marito e costretta ad avere rapporti sessuali contro la sua volont\u00e0 (come lo stesso Eric ammetter\u00e0 in un'intervista al Times anni dopo). Pattie quindi decise nel 1989 di sancire ufficialmente con un divorzio la separazione dal cantante e chitarrista.\nFinalmente felice.\nRitrova se stessa pi\u00f9 avanti facendo la fotografa, e facendo svariate esposizioni con le foto da lei scattate ai suoi ex. \"Wonderful Today\" \u00e8 il suo libro, autobiografia in cui racconta la sua vita con i due grandi del rock."}
{"id": "2559351", "revid": "1573940", "url": "https://it.wikipedia.org/wiki?curid=2559351", "title": "Torre dei Ramponi", "text": "La Torre dei Ramponi \u00e8 una delle circa 20 torri gentilizie ancora esistenti nel centro storico della citt\u00e0 di Bologna.\nStruttura.\nCostruita nel 1120 o nel 1121, \u00e8 alta circa 25 metri e si trova nella centralissima via Rizzoli, all'angolo con via Fossalta. Si innalza al di sopra dell'edificio nel quale \u00e8 inglobata, ma \u00e8 stata pesantemente rimaneggiata e tinteggiata, cos\u00ec da essere quasi indistinguibile. Gi\u00e0 nel 1765 una ristrutturazione priv\u00f2 la base della torre di una parte dei blocchi di selenite e la cima fu trasformata in altana. Nel 1827, alla base, fu aperto un negozio di barbiere, poi il locale ospit\u00f2 per lungo tempo una libreria e oggi accoglie un punto vendita di accessori di una nota marca italiana di abbigliamento.\nStoria.\nI Ramponi furono una tra le pi\u00f9 illustri e potenti famiglie bolognesi del medioevo, anche se oggi non resta pi\u00f9 nulla che ne attesti il prestigio. Quasi certamente possedevano un'altra torre, non distante da quella attualmente esistente. Di parte guelfa, tra le loro file annoverarono un vescovo (Francesco), vari consoli e podest\u00e0 (di Siena, Padova e Milano), cavalieri e uomini d'arme e, soprattutto, insigni maestri universitari. Tra gli altri Francesco di Raimondo, che insegn\u00f2 diritto attorno alla seconda met\u00e0 del '300 e che partecip\u00f2 intensamente alla vita politica e a numerose missioni diplomatiche per conto di vari Papi, nonostante la gotta che lo afflisse per pi\u00f9 di 35 anni. I Ramponi si estinsero alla met\u00e0 del XVII secolo."}
{"id": "2559354", "revid": "143369", "url": "https://it.wikipedia.org/wiki?curid=2559354", "title": "Torre Ramponi", "text": ""}
{"id": "2559356", "revid": "123158298", "url": "https://it.wikipedia.org/wiki?curid=2559356", "title": "Neopentano", "text": "Il neopentano \u00e8 un idrocarburo isomero strutturale del n-pentano (assieme all'isopentano), avente formula chimica C5H12.\nA temperatura ambiente e pressione atmosferica si presenta come un gas incolore altamente infiammabile, che condensa con facilit\u00e0 in un liquido molto volatile (infatti la sua temperatura di ebollizione \u00e8 attorno ai 10 \u00b0C)."}
{"id": "2559371", "revid": "125811425", "url": "https://it.wikipedia.org/wiki?curid=2559371", "title": "The Young Victoria", "text": "The Young Victoria \u00e8 un film del 2009 diretto da Jean-Marc Vall\u00e9e.\nAmbientato nei primi anni di regno della regina Vittoria del Regno Unito, interpretata da Emily Blunt, questo film storico \u00e8 stato prodotto da Martin Scorsese, Graham King e da Sarah Ferguson, ex-moglie di Andrea, duca di York, terzogenito della regina Elisabetta II.\nIl film ha vinto un Premio Oscar nel 2010 per i migliori costumi, ad opera di Sandy Powell.\nTrama.\nIl film segue piuttosto fedelmente la giovinezza della regina Victoria, da un anno prima che salisse al trono sino alla nascita della sua primogenita. In particolar modo, viene sottolineato il rapporto con il marito, il principe Albert che si pose a difesa della moglie mentre le venivano sparati due colpi di pistola.\nProduzione.\nLe scene ambientate nell'abbazia di Westminster sono state girate nella cattedrale di Lincoln tra il settembre e l'ottobre 2007, mentre le altre scene sono state girate a Blenheim Palace nell'agosto dello stesso anno, nel castello di Arundel e nel castello di Belvoir.\nColonna sonora.\nLa colonna sonora strumentale del film \u00e8 stata composta da Ilan Eshkeri\nEdizioni.\nIl film \u00e8 uscito nei cinema britannici il 6 marzo 2009 ed \u00e8 stato pubblicato in DVD il 13 luglio 2009. Il film \u00e8 stato programmato nei principali paesi (gli USA furono tra gli ultimi, il 13 novembre). In Italia \u00e8 uscito a noleggio il 17 febbraio e per la vendita il 24 marzo 2010."}
{"id": "2559372", "revid": "767487", "url": "https://it.wikipedia.org/wiki?curid=2559372", "title": "Annunzio Paolo Mantovani", "text": "Con la sua orchestra ha inciso una cinquantina di album musicali di colonne sonore cinematografiche, easy listening, musica classica o basata su canti religiosi e natalizi.\nBiografia.\nSuo padre era primo violino nell'orchestra della Scala di Milano sotto la direzione di Arturo Toscanini. Mantovani ha sviluppato in carriera un particolare stile di arrangiamento conosciuto come \"cascading strings\" - codificato dal compositore Ronald Binge (ma che ha finito per diventare il \"Mantovani Style\") - in grado di enfatizzare attraverso l'uso accorto di sezioni di violini e altri strumenti a corda la musica orchestrale (\"light music\" britannica) da lui praticata. L'accorgimento gli ha consentito di emulare il particolare effetto di riverbero generalmente ottenuto da un'orchestra che suona in una sala apposita per concerti.\nHa avuto un particolare successo suonando alla Queen's Hall e alla Wigmore Hall e come \"bandleader\" dell'orchestra del Metropole Hotel di Londra.\nIntorno alla fine degli anni trenta \u00e8 stato a capo di una propria orchestra con la quale ha inciso numerosi album musicali e dischi singoli che hanno raggiunto i primi posti delle classifiche di vendita.\nHa diretto l'orchestra in varie incisioni della cantante Vera Lynn.\n\u00c8 stato fra i primi musicisti a vendere oltre un milione di copie di dischi incisi in stereofonia.\nSuo figlio Bruno \u00e8 un compositore."}
{"id": "2559380", "revid": "287204", "url": "https://it.wikipedia.org/wiki?curid=2559380", "title": "Erik Cadee", "text": ""}
{"id": "2559383", "revid": "1305772", "url": "https://it.wikipedia.org/wiki?curid=2559383", "title": "Ignacio Padilla", "text": "Biografia.\nNasce e cresce a Ciudad de M\u00e9xico, appassionandosi subito di Letteratura, in particolare di Joyce, Dostoevskij e Stevenson. Si laurea in Scienza delle comunicazioni presso la Universidad Iberoamericana, nel distretto di Santa Fe; ottiene poi la laurea magistrale in Letteratura britannica presso la University of Edinburgh e un dottorato in Letteratura sudamericana presso la Universidad de Salamanca - Spagna. Torna quindi in Messico: in questi anni lavora per la rivista \"Playboy\" per la stampa e pubblicazione messicana; nello stesso tempo tiene una rubrica sulla rivista letteraria \"S\u00e1bado\". Riceve il Premio Alfonso Reyes per la storia breve \"Subterr\u00e1neos\", con la quale si propone nel 1990 come scrittore.\nNel 1994 pubblica il suo primo romanzo, \"El a\u00f1o de los gatos amurallados\", cui seguono \"Las tormentas del mar embotellado\" - per il quale riceve il Premio Juan de la Cabada - e \"La catedral de los ahogados\" - che gli vale il Premio Juan Rulfo e il Premio Malcolm Lowry. A questi segue nel 1996 il quarto romanzo, \"Si volviesen sus majestades\". Questo \u00e8 il periodo della nascita della \"Generaci\u00f3n del crack\", alla quale si dedica attivamente assieme a diversi suoi amici, tra i quali Eloy Urroz, Jorge Volpi e Pedro Angel Palou: il loro scopo \u00e8 proporre storie basate sulla loro concezione della letteratura messicana e sudamericana in generale, rispondendo quindi al cosiddetto \"Boom Latinoamericano\", un movimento precedente, andando oltre il Realismo magico, che li ha condizionati per decenni; vuole quindi essere un movimento di rottura, separandosi, pur senza abbandonarlo del tutto, dal Realismo magico - infatti, propongono come modelli Cort\u00e1zar e Borges, due dei maestri di questo genere. Scrivono un vero e proprio \"Manifesto\". Nello stesso anno Sandro Cohen pubblica una raccolta di racconti di scrittori che hanno aderito al neonato movimento intitolata \"Nueva Imagen\". Ignacio, dal canto suo, contribuisce nuovamente nel 1999, pubblicando il suo quinto romanzo, \"Los funerales de Alcarav\u00e1n: historia ap\u00f3crifa del realismo m\u00e1gico\", per il quale riceve anche il Premio Jos\u00e9 Revueltas, e una seconda raccolta di racconti, \"Las ant\u00edpodas y el siglo\", Premio Gilberto Owen. Riprendendo l'omonima commedia di Plauto e Moli\u00e8re, scrive \"Anfitri\u00f3n\", Premio Primavera de Novela nel 2000.\nViene scelto come \"pubblico attach\u00e9\" per l'ambasciata messicana nel Regno Unito, incarico che mantiene sino al 2003; in questi anni concepisce, scrive e pubblica il romanzo \"Espiral de artiller\u00eda\", i racconti de \"Las ant\u00edpodas y el siglo\" e le \"Cr\u00f3nicas africanas\", che pubblica in Messico col titolo \"Nostromo\". Nel 2007 il Presidente Felipe Calder\u00f3n lo nomina direttore della biblioteca nazionale intestata allo scrittore Jos\u00e9 Vasconcelos.\nPadilla \u00e8 morto nell'estate del 2016 all'et\u00e0 di 47 anni a seguito di un incidente d'auto."}
{"id": "2559384", "revid": "709565", "url": "https://it.wikipedia.org/wiki?curid=2559384", "title": "Superman Composito", "text": "Il Superman Composito (\"Composite Superman\") \u00e8 un personaggio dei fumetti DC Comics, un supercriminale nemico di Superman e di Batman.\nStoria.\nJoseph Meach.\nComparso per la prima volta in \"World's Finest Comics\" n. 142, nel giugno 1964, Joseph Meach era un palombaro caduto in un periodo di sfortuna. Nel tentativo di farsi pubblicit\u00e0, Meach stava camminando su un marciapiede a Metropolis quando un serbatoio d'acqua cadde gi\u00f9 da un palazzo. Il serbatoio lo avrebbe ucciso se non fosse stato per l'intervento di Superman. L'Uomo d'Acciaio, venendo a sapere del periodo di sfortuna di Meach gli offr\u00ec un lavoro al Museo di Superman, dove fu assunto in qualit\u00e0 di custode. L'amarezza di Meach non riusciva tuttavia a placarsi, ed essendo circondato da artefatti e ricordi della carriera di Superman, diresse la sua frustrazione e la sua rabbia verso l'eroe.\nUna notte, mentre Meach spazzava il pavimento di fronte alle statue rappresentanti i membri della Legione dei Supereroi, un fulmine entr\u00f2 da una finestra aperta e colp\u00ec i modelli. Le statue, che erano duplicati in miniatura senza vita dei Legionari, rilasciarono una strana energia che colp\u00ec Meach, dotandolo dei poteri combinati dei membri della Legione. Determinato a sconfiggere Superman, Batman e Robin, Meach utilizz\u00f2 il suo potere di modellazione della forma per assumere l'aspetto di un essere met\u00e0 Superman e met\u00e0 Batman. Autodefinendosi Superman Composito, Meach disse agli eroi che se gli fosse stato negato di fare parte della squadra, avrebbe rivelato le loro identit\u00e0 segrete, che riusc\u00ec a sapere grazie alla telepatia. Quindi, il Superman Composito cre\u00f2 delle situazioni facili da maneggiare per Superman e Batman, ma che comunque sabotava intenzionalmente per umiliare i due eroi. Quando Superman e Batman capirono le intenzioni malvagie del Superman Composito, questi forz\u00f2 la squadra a sciogliersi o avrebbe rivelato le identit\u00e0 segrete degli eroi. I pi\u00f9 grandi eroi, alla fine capirono che l'intento del Superman Composito era quello di dominare il mondo. Sebbene non riuscissero a sconfiggere Meach, che utilizzava la sua vasta gamma di poteri per tenere il duo a bada, il Superman Composito venne sconfitto quando si scopr\u00ec che i suoi poteri erano solo temporanei. Meach si ritrasform\u00f2 nella sua forma umana senza alcun ricordo del suo periodo in qualit\u00e0 di Superman Composito.\nIl Superman Composito riapparve qualche anno pi\u00f9 tardi, in \"World's Finest Comics\" n. 168 (agosto 1967). Un criminale alieno di nome Xan arriv\u00f2 sulla Terra per vendicare il defunto padre, un criminale che fu catturato ed imprigionato da Superman e Batman. Xan studi\u00f2 il Superman Composito e decise di ricostituire i poteri di Meach ricreando l'incidente che gli don\u00f2 i suoi poteri. Il Superman Composito riusc\u00ec, quindi, a catturare Superman e Batman e tent\u00f2 di ucciderli. Tuttavia, i poteri di Meach scomparvero prima che potesse riuscirci, e quindi anche Xan dovette fermarsi a spiegare ai due eroi il motivo del suo gesto. Dopo di ci\u00f2, Xan lanci\u00f2 una scarica di energia verso gli eroi, ma un Meach colto da rimorso lo intercett\u00f2 appena in tempo, che lo uccise all'istante.\nLa Versione Xan.\nUn nuovo Superman Composito coparve in \"World's Finest Comics\" n. 283 (settembre 1982). Xan fugg\u00ec dalla prigione e viaggi\u00f2 nel tempo per ricreare gli eventi che diedero a Joseph Meach i suoi poteri, ma facendo s\u00ec che ad ottenere i poteri fosse lui. Un ancora vendicativo Xan assunse l'identit\u00e0 di Superman Composito ed ebbe un controllo maggiore sui suoi poteri e trov\u00f2 il modo di annullare le sue debolezze, come i tempi necessari al restauro d'energia per mantenere i suoi poteri. Xan presto scart\u00f2 l'identit\u00e0 di Superman Composito e cre\u00f2 un costume originale, con il nuovo nome di Amalgamax. Superman dovette viaggiare fino al XXX secolo per chiedere aiuto alla Legione dei Supereroi. Superman, Batman, e la Legione sconfissero Amalgamax facendogli credere che la malattia che uccise suo padre era anche dentro di lui, e che il continuo ristoro di potere faceva s\u00ec che la malattia si sviluppasse pi\u00f9 in fretta.\nSuperman/Batman.\nIn \"Superman/Batman Annual\" n. 3 (marzo 2009) vennero riprese le origini del Superman Composito, raffigurandolo come un tentativo del Professor Ivo di duplicare i poteri della Justice League of America. Credendolo un fallimento, Ivo bruci\u00f2 la sua creatura in un campo. Questa non solo non mor\u00ec, ma rub\u00f2 i costumi di Batman e di Superman da un negozio, segandone met\u00e0 di ognuno. Agendo come Superman/Batman e i loro alter ego Clark Kent/Bruce Wayne, la creatura Composita rap\u00ec Lois Lane e Tim Drake nel tentativo di vivere entrambe le vite delle sue controparti. Messi fuori gioco dal potere naturale della creatura, Superman e Batman inondarono la sua mente gi\u00e0 confusa con altre false emergenze. Incapace di decidere a quale emergenza rispondere per prima, la creatura si lacer\u00f2 a met\u00e0.\nQuesta versione venne mostrata con i poteri di Superman, Batman, Atomo, Elongated Man, Firestorm e Red Tornado. Ci si rifer\u00ec a questa creatura solo con il nome \"Composito\".\nUomo Composito.\nDopo la ricostituzione di Ora zero della storia della Legione, il Superman Composito fu rimosso dalla continuit\u00e0. \"La Legione dei Supereroi\" vol. 4, n. 68 introdusse un nuovo \"Uomo Composito\", un Durlan che aveva l'abilit\u00e0 di duplicare ogni potere e sembianza dei Legionari. Piuttosto che la pulita comparsa dell'uniforme del Superman Composito spezzata a met\u00e0, l'Uomo Composito indossava un costume forgiato da un misto di tutte le uniformi di tutti Legionari. Sia a lui che a sua sorella furono dati questi poteri dal Governo Durlan per divenire delle armi. Tuttavia, mentre lei tentava di scegliere il proprio futuro, lui si un\u00ec al Dark Circle per ottenere vendetta su Durla.\nBiografia del Personaggio.\nSul pianeta Durla, ci fu una lunga lotta culturale per la supremazia tra i gruppi religiosi e secolari. Prima della formazione dei Pianeti Uniti, i Secolaristi di Durla crearono un programma per produrre armi viventi attraverso la mutazione. Il fine era di acquisire soldati capaci non solo di mimare le sembianze, ma anche le caratteristiche di determinate specie. Quando persero l'adesione al potere, i Secolaristi scoprirono che il loro programma era considerato peccaminoso dal governo teocratico e i soggetti sottoposti ai test furono imprigionati in dei cristalli, negando loro le proprie abilit\u00e0. Durante il regolare mantenimento per fare s\u00ec che le armi viventi fossero tenute sotto controllo, uno dei cristalli fu danneggiato e un mutante Durlan senza nome riusc\u00ec a liberarsi, uccidendo l'intera classe ecclesiastica di Durla. L'Uomo Composito incontr\u00f2 la sua fine quando Saturn Girl utilizz\u00f2 la sua telepatia per spegnere la sua mente, lasciandolo in uno stato catatonico.\nPoteri e abilit\u00e0.\nIn termini di poteri e abilit\u00e0, il Superman Composito \u00e8 uno dei nemici pi\u00f9 potenti che Superman e Batman abbiano mai affrontato. In aggiunta a tutti i poteri di Superman (derivati da Supergirl), i livelli di forza ed invulnerabilit\u00e0 del Superman Composito erano tre volte pi\u00f9 potenti di quelli di Superman perch\u00e9 anche i Legionari Mon-El e Ultra Boy possedevano entrambi superforza ed invulnerabilit\u00e0. Il Superman Composito possiede inoltre numerosi poteri speciali, derivati da vari membri della Legione:\nAltre versioni.\nIn \"Impulse\" n. 56 Crayd'll, un computer nanotecnico appartenente all'arcinemico di Bart Allen, Inertia, riusc\u00ec ad accedere ai file della Young Justice ed utilizz\u00f2 le informazioni su Robin e Superboy per divenire un \"Superboy Composito\", con la pelle verde e l'uniforme met\u00e0 e met\u00e0 dell'originale. Crayd'll intendeva accedere alle informazioni degli altri membri della Young Justice, ma fu bloccato da Bart Allen che mentre cercava di scaricare della musica, lo scopr\u00ec e lo trasform\u00f2 nel rapper preferito di Superboy.\nIn \"Superman/Batman\" n. 6 Hiro Okamura cre\u00f2 una nave spaziale con la forma di una versione meccanica del Superman Composito. In una storia pi\u00f9 recente di \"Superman/Batman\", un nuovo Superman Composito fu creato quando Mr. Mxyzptlk fuse il Superman ed il Batman di un'altra realt\u00e0. Sorpresi nel trovarsi a lavorare nuovamente insieme, Batman esclam\u00f2 mentalmente a Superman \"Clark, la tua mente corre, non lo sapevo!\"; Superman rispose \"E la tua Bruce, \u00e8 cos\u00ec scura\". Questo accadde alla fine della battaglia, e tutti i Supermen e i Batmen che \"non avrebbero dovuto essere qui\" furono mandati via."}
{"id": "2559391", "revid": "390153", "url": "https://it.wikipedia.org/wiki?curid=2559391", "title": "Fondazione Italia Usa", "text": ""}
{"id": "2559392", "revid": "287204", "url": "https://it.wikipedia.org/wiki?curid=2559392", "title": "Dieni", "text": "Con il termine dieni si indica una classe di composti aventi due doppi legami.\nNel caso pi\u00f9 generale i doppi legami intervengono tra atomi qualsiasi, mentre si parla di alcadieni (o diolefine) per indicare i composti idrocarburici aventi due doppi legami C-C. Si parla inoltre di eterodieni nel caso in cui ai doppi legami partecipi almeno un eteroatomo.\nClassificazione.\nI dieni possono essere distinti in:\nI dieni coniugati sono pi\u00f9 stabili rispetto agli altri dieni."}
{"id": "2559395", "revid": "339392", "url": "https://it.wikipedia.org/wiki?curid=2559395", "title": "Diolefine", "text": ""}
{"id": "2559396", "revid": "339392", "url": "https://it.wikipedia.org/wiki?curid=2559396", "title": "Diolefina", "text": ""}
{"id": "2559397", "revid": "339392", "url": "https://it.wikipedia.org/wiki?curid=2559397", "title": "Diene", "text": ""}
{"id": "2559398", "revid": "339392", "url": "https://it.wikipedia.org/wiki?curid=2559398", "title": "Alcadiene", "text": ""}
{"id": "2559400", "revid": "62004", "url": "https://it.wikipedia.org/wiki?curid=2559400", "title": "Galina Chistyakova", "text": ""}
{"id": "2559402", "revid": "1442080", "url": "https://it.wikipedia.org/wiki?curid=2559402", "title": "Mysidopsis bahia", "text": "Il Mysidopsis bahia (sinonimo= Americamysis bahia) \u00e8 un crostaceo di piccole dimensioni appartenente alla famiglia Mysidae. \nViene utilizzato nei saggi di tossicit\u00e0 per la valutazione di effetti acuti e cronici."}
{"id": "2559403", "revid": "3115", "url": "https://it.wikipedia.org/wiki?curid=2559403", "title": "Galeria Chwa\u0142y Polskiej Ekonomii", "text": "L'elezione a membro della Galeria Chwa\u0142y Polskiej Ekonomii \u00e8 un riconoscimento attribuito a economisti polacchi.\nL'idea.\nNel 2005 l'edizione polacca del noto mensile economico tedesco \"Manager Magazin\", pubblicata a Varsavia da una controllata del Gruppo \"Der Spiegel\", ha istituito la \"Galeria Chwa\u0142y Polskiej Ekonomii\" (traduzione: Hall of fame dell'Economia Polacca) sulla falsariga dell'omologa iniziativa promossa, fin dal 1970, dallo stesso mensile in Germania. Ogni anno, durante una solenne cerimonia, viene eletto come nuovo membro della \"Galeria Chwa\u0142y Polskiej Ekonomii\" un economista polacco che con la sua opera si sia particolarmente distinto e abbia dato un contributo significativo all'economia del Paese.\nDal 2012 FINEXA (\"Stowarzyszenie Dyrektor\u00f3w Finansowych Finexa\"), l'associazione polacca dei direttori finanziari, ha acquisito \"Galeria Chwa\u0142y\". La cerimonia si svolge durante l'assemblea annuale dell'associazione che si tiene di regola a Varsavia.\nOrganizzatore e Giuria.\nGaleria Chwa\u0142y \u00e8 organizzata da FINEXA. La giuria \u00e8 composta da personalit\u00e0 appartenenti al mondo dell'economia e della finanza polacca.\nLe sculture e l'artista.\nI busti in bronzo massiccio dei membri della \"Galeria Chwa\u0142y Polskiej Ekonomii\" sono realizzati in scala 1:1.2. Le sculture sono state create con una tecnica che utilizza come base forme di plastilina.\nI bronzi, esposti permanentemente al pubblico, sono opera dell'artista Marek Jerzy Nowakowski. Nato a Bydgoszcz nel 1963, Nowakowski ha studiato presso l'Akademia Sztuk Pi\u0119knych (Accademia di Belle Arti) di Pozna\u0144, citt\u00e0 dove oggi risiede e dove si \u00e8 diplomato nel 1993 sotto la guida del Prof J\u00f3zef Kopczy\u0144ski (1930-2006).\nDal 1993 Nowakowski espone le proprie opere in mostre personali e collettive sia in Polonia sia in Germania. La sua committenza \u00e8 numerosa e variegata: ha realizzato importanti monumenti per le citt\u00e0 di Oborniki, Wolsztyn, Grodzisk Wielkopolski, Nowy Tomy\u015bl (statua di Fryderyk Chopin); sculture per importanti enti privati, come per esempio la Mi\u0119dzynarodowe Targi Ksi\u0105\u017cki (Fiera Internazionale del Libro) di Varsavia; e numerosi oggetti d'arte per diverse destinazioni d'uso (medaglie, piccole sculture per premiazioni, targhe commemorative ecc.).\nEsposizione.\nI busti di bronzo, posizionati su un piedistallo in metallo, sono esposti permanentemente presso la \"Szko\u0142a Biznesu Politechniki Warszawskiej\" (Scuola di Direzione Aziendale del Politecnico di Varsavia) in Ul. Koszykowa, nel pieno centro della capitale polacca.\nMembri eletti.\nFino a oggi sono stati eletti membri della \"Galeria Chwa\u0142y Polskiej Ekonomii\" i seguenti personaggi:"}
{"id": "2559407", "revid": "729019", "url": "https://it.wikipedia.org/wiki?curid=2559407", "title": "Torneo Acropolis 2001", "text": "Il Torneo Acropolis 2001 si \u00e8 svolto dal 21 al 23 agosto 2001.\nGli incontri si sono svolti nell'impianto ateniese \"Olympiahalle\"."}
{"id": "2559409", "revid": "486946", "url": "https://it.wikipedia.org/wiki?curid=2559409", "title": "Episodi di Blue Dragon", "text": ""}
{"id": "2559410", "revid": "287204", "url": "https://it.wikipedia.org/wiki?curid=2559410", "title": "In pasto ai leoni", "text": "In pasto ai leoni (\"Two for the Lions\") \u00e8 un romanzo giallo del 1998 scritto da Lindsey Davis, decimo volume della serie ambientata nella Roma imperiale del I secolo, incentrata sulle indagini dell'investigatore privato Marco Didio Falco.\n\u00c8 ambientato a Roma fra dicembre 73 d.C. ed aprile 74 d.C. durante il grande censimento di Vespasiano nel periodo della costruzione del grande anfiteatro.\nHa vinto la prima edizione dell'Ellis Peters Historical Award, premio letterario dedicato ai romanzi gialli d'ambientazione storica.\nTrama.\nSecondo romanzo della trilogia dei \"soci\" di Falco.\nCome revisore contabile imperiale, Falco ritiene di aver trovato un lavoro comodo e remunerativo, ma la morte del leone cui doveva andare in pasto il serial killer di \"Tre mani nella fontana\" lo convince ad indagare nel mondo dei giochi. Ben presto le indagini lo porteranno, insieme all'inseparabile Elena fino in Tripolitania dove ritrover\u00e0 Camillo Giustino a caccia del fantomatico \"silfio\" un'erba pregiata introvabile."}
{"id": "2559411", "revid": "2044019", "url": "https://it.wikipedia.org/wiki?curid=2559411", "title": "Sherry Alberoni", "text": "La Alberoni ha iniziato la propria carriera nello show settimanale della ABC intitolato \"The Mickey Mouse Club\", dove era una dei 4 Mouseketeer.\nIn seguito \u00e8 diventata una doppiatrice per la Hanna-Barbera Productions, oltre a dare voce a cartoni animati di vario genere nelle serie \"Scooby-Doo, Where Are You!\" ed i cartoni animati \"Jeannie\".\nIn particolare, Sherry Alberoni \u00e8 nota per le voci della ragazza ricca e molesta Alexandra Cabot della serie \"Josie and the Pussycats\" e Wendi il \"supereroe in addestramento'\" nella serie \"Super Hero\".\nNel 1971 \u00e8 apparsa accanto a Patty Andrews nel musical degli Sherman Brothers \"Victory Canteen\".\n\u00c8 sposata con il Dr. Richard Van Meter."}
{"id": "2559422", "revid": "339392", "url": "https://it.wikipedia.org/wiki?curid=2559422", "title": "Crayon Shin-chan", "text": ""}
{"id": "2559426", "revid": "1418004", "url": "https://it.wikipedia.org/wiki?curid=2559426", "title": "Jorge Volpi", "text": "Biografia.\nStudia Giurisprudenza e Letteratura presso l'Universidad Nacional Aut\u00f3noma de M\u00e9xico (UNAM) de la Ciudad e riceve un Ph.D. in Filologia spagnola presso l'Universidad de Salamanca - Spagna. Diventa quindi avvocato e trova un posto nello studio legale del pi\u00f9 anziano collega Diego Valad\u00e9s, che ha diversi contatti con il Governo; lavora come avvocato per due anni, poi si decide a diventare scrittore di professione.\nContribuisce significativamente a fondare il \"Crack Movement\", convinto che la Letteratura latinoamericana debba andare oltre il Realismo magico dei tempi d'oro e che la Letteratura messicana debba concentrarsi pi\u00f9 su se stessa. Lui in particolare guarda a Juan Rulfo, Carlos Fuentes e Octavio Paz come ai modelli da seguire, mentre Padilla, ad esempio, si dimostra pi\u00f9 legato a Borges.\nNel 2007 viene eletto direttore del \"Canale 22\", l'emittente culturale sponsorizzata dal Governo messicano.\nHa raggiunto una certa fama grazie al romanzo \"En busca de Klingsor\" (\"In cerca di Klingsor\"), pubblicato nel 1999, al termine dell'avventura \"Crak Movement\"; per esso vince il Premio Biblioteca Breve."}
{"id": "2559428", "revid": "228587", "url": "https://it.wikipedia.org/wiki?curid=2559428", "title": "James Corbitt Morris", "text": ""}
{"id": "2559429", "revid": "16066", "url": "https://it.wikipedia.org/wiki?curid=2559429", "title": "Teatro Comunale (Caldarola)", "text": ""}
{"id": "2559443", "revid": "599013", "url": "https://it.wikipedia.org/wiki?curid=2559443", "title": "Manuel Mart\u00ednez Lara", "text": "Carriera.\nClub.\nDebutta nel 1999 con la maglia dell'H\u00e9rcules, con cui resta fino al 2003, anno in cui viene ceduto al Gimn\u00e0stic. Nel 2006 si trasferisce al Tenerife, squadra di cui \u00e8 stato capitano."}
{"id": "2559445", "revid": "110559325", "url": "https://it.wikipedia.org/wiki?curid=2559445", "title": "Coxinga", "text": "Biografia.\nEra il capo militare della dinastia Ming meridionale, in contrasto con la dinastia Qing, grazie al suo intervento mise fine all'egemonia della Compagnia olandese delle Indie orientali su Taiwan.\nIl 1\u00ba febbraio 1662, dopo 9 mesi di assedio, conquist\u00f2 per conto della corona imperiale cinese l'isola di Taiwan, appartenente allora all'Impero olandese, con il nome di Formosa."}
{"id": "2559451", "revid": "14480", "url": "https://it.wikipedia.org/wiki?curid=2559451", "title": "Neoplasia Intraepiteliale Lobulare", "text": ""}
{"id": "2559458", "revid": "15756", "url": "https://it.wikipedia.org/wiki?curid=2559458", "title": "Battaglia di \u00c9chaubrognes", "text": "La battaglia di \u00c9chaubrognes \u00e8 stata una battaglia della quarta guerra di Vandea combattuta il 17 maggio 1815 a Saint-Pierre-des-\u00c9chaubrognes.\nLa battaglia.\nIl 17 maggio 1815 un esercito di 2.000 insorti, comandato da Auguste de La Rochejaquelein e Simon Canuel, part\u00ec da Les Aubiers in direzione di Bressuire, ma a Maul\u00e9vrier vennero a sapere che 1.200 soldati imperiali del 26\u00ba reggimento di fanteria si stava muovendo da Cholet verso Ch\u00e2tillon-sur-S\u00e8vre. Gli ufficiali vandeani decisero di attaccarli e gli andarono incontro.\nLa battaglia si svolte nella citt\u00e0 di Saint-Pierre-des-\u00c9chaubrognes dove l'esercito imperiale cadde in un'imboscata dei vandeani. Tuttavia i vandeani erano male equipaggiata e gli imperiali riuscirono a rifugiarsi a Ch\u00e2tillon-sur-S\u00e8vre dove le truppe vandeane di Langreni\u00e8re furono facilmente messe in fuga. Il colonnello Pr\u00e9vost, che comandava gli imperiali, fece riorganizzare le sue truppe e accortosi che i vandeani che li inseguivano non avevano pi\u00f9 munizioni e un buon numero non aveva neanche un fucile, si lanci\u00f2 al contrattacco che gli permise di potersi ritirare a Cholet.\nLe perdite degli imperiali furono secondo Canuel di circa 30 morti ed altrettanti feriti, in compenso secondo il baron Saunier, ispettore generale della cavalleria imperiale, le perdite fu di 10 morti e una trentina tra feriti e prigionieri. Le perdite vandeane non sono conosciute con precisione ma furono inferiori a quelle degli imperiali."}
{"id": "2559466", "revid": "115533", "url": "https://it.wikipedia.org/wiki?curid=2559466", "title": "Pratas (Isole)", "text": ""}
{"id": "2559467", "revid": "15756", "url": "https://it.wikipedia.org/wiki?curid=2559467", "title": "Movimento per il Socialismo (Bolivia)", "text": "Il Movimento per il Socialismo - Strumento Politico per la Sovranit\u00e0 dei Popoli (in spagnolo \"Movimiento al Socialismo - Instrumento Pol\u00edtico por la Soberan\u00eda de los Pueblos\"), noto anche con la sigla MAS o MAS-IPSP, \u00e8 un partito politico boliviano di sinistra. Il massimo dirigente del partito \u00e8 Evo Morales.\nStoria.\nNel 1987 una sezione di sinistra della Falange Socialista Boliviana (FSB) ha fondato il partito MAS, parzialmente influenzato dalla dottrina marxista, cos\u00ec come dall'indianismo katarista e dal nazionalismo del Movimiento Nacional Revolucionario e della stessa FSB.\nCome programma politico ha come obiettivo di rappresentare principalmente le zone rurali della Bolivia abitate in prevalenza dalle popolazioni indigene, i diritti e le rivendicazioni dei piccoli contadini e dei \"cocaleros,\" ossia i coltivatori di coca tipica della cultura andina, e di opporsi ai governi espressione delle \u00e9lite di origine europea.\nIl MAS \u00e8 stato al governo della Bolivia a partire dal 2005, con la vittoria alle elezioni del 2005, bissata nel 2009, con una larga maggioranza parlamentare di 85 deputati su 130 e 24 senatori su 36, e nel 2014, e fino al colpo di Stato del 2019, portando avanti una linea politica anti-imperialista, anti-colonialista e anti-liberista, all'insegna della costruzione del Socialismo del XXI secolo.\nIl suo massimo dirigente \u00e8 l'ex-Presidente della Bolivia Evo Morales.\nLeader.\nEvo Morales.\nMorales nacque da una famiglia indigena Aymara ad Orinoca, una citt\u00e0 mineraria nel dipartimento di Oruro, sull'altopiano boliviano. Nei primi anni ottanta la sua famiglia, come molti abitanti indigeni degli altipiani che lavoravano nelle miniere, emigr\u00f2 nei bassopiani tropicali nell'est della Bolivia. Si stabilirono nel Chapare, dove si dedicarono all'agricoltura, coltivazioni di coca incluse. Morales complet\u00f2 la sua istruzione superiore, e ha descritto la sua istruzione successiva come \"l'universit\u00e0 della vita\", comprendendo in essa anche il servizio militare prestato all'et\u00e0 di 17 anni.\nDurante le riforme economiche della met\u00e0 degli anni ottanta molti minatori, espulsi dalle miniere dalle ristrutturazioni in atto, rafforzarono il processo di colonizzazione della Regione del Chapare, gi\u00e0 da alcuni anni principale area di produzione di coca, contribuendo al crescente ruolo internazionale del paese nella produzione e nel contrabbando di cocaina.\nPrima di diventare uno dei principali dirigenti del sindacato dei \"cocalero\", Morales organizz\u00f2 una squadra di calcio locale. Lavor\u00f2 anche come musicista, suonando la tromba in una banda.\nCome leader dei \"cocalero\", Morales fu eletto per la prima volta alla Camera dei Deputati nel 1997, come rappresentante delle province di Chapare e Carrasco, nel Dipartimento di Cochabamba. Ricevette il 70% dei voti in quel distretto, la percentuale pi\u00f9 alta di voti dei 68 deputati che furono eletti direttamente in quella elezione."}
{"id": "2559469", "revid": "599013", "url": "https://it.wikipedia.org/wiki?curid=2559469", "title": "Gheorghe Bucur", "text": ""}
{"id": "2559471", "revid": "115533", "url": "https://it.wikipedia.org/wiki?curid=2559471", "title": "Pratas", "text": ""}
{"id": "2559472", "revid": "287204", "url": "https://it.wikipedia.org/wiki?curid=2559472", "title": "Torneo Acropolis 2009", "text": "Il Torneo Acropolis 2009 si \u00e8 svolto dal 24 al 26 agosto 2009.\nGli incontri si sono svolti nell'impianto ateniese \"Olympiahalle\"."}
{"id": "2559474", "revid": "439868", "url": "https://it.wikipedia.org/wiki?curid=2559474", "title": "Jos\u00e9 Vasconcelos", "text": "Biografia.\nNasce ad Oaxaca de Ju\u00e1rez, tuttavia trascorre l'adolescenza tra lo Stato del Coahuila - nel nord del Messico - e il Texas. Si trasferisce quindi a Ciudad de M\u00e9xico per frequentare la Escuela de Jurisprudencia; dopo aver preso la laurea in Giurisprudenza nel 1905, soggiorna per un breve periodo a Washington D.C., poi nel 1910 prende parte alla Revoluci\u00f3n dalla parte di Francisco Madero, che al termine, nel 1911, viene eletto Presidente. Diventa quindi professore presso la Escuela Nacional Preparatoria: l\u00ec si fa notare, rompendo con il pensiero positivista in voga nella fine dell'Ottocento in Europa, ancora attuale in Messico. In seguito all'assassinio del Presidente Madero nel 1913, prende parte, su richiesta dell'ambasciatore statunitense Henry Lane Wilson, al movimento democratico volto ad abbattere il regime imposto dal generale Victoriano Huerta: per questo viene esiliato a Parigi, dove conosce Julio Torri, Dr. Atl e Gabriele D'Annunzio.\nCaduto il regime di Huerta nel 1915, torna in Messico per prendere parte al Congresso Nazionale che lo elegge Ministro dell'Educazione, carica che ricopre nel breve periodo della presidenza di Eulalio Guti\u00e9rrez (1914-1915). In seguito a nuovi tumulti politici, \u00e8 esiliato negli States, da dove torna dopo poco tempo grazie all'interessamento del nuovo Presidente, Venustiano Carranza. Diventa quindi professore presso l'Universidad Nacional Aut\u00f3noma de M\u00e9xico (UNAM) nel 1920, poi per la seconda volta viene chiamato a ricoprire la carica di Ministro dell'Educazione nel 1921, poi diventa segretario del Ministro nel Governo del neopresidente \u00c1lvaro Obreg\u00f3n. Deve quindi lasciare questo incarico in seguito a delle pressioni subite a causa dell'opposizione al neopresidente Plutarco El\u00edas Calles (1924-1928). Da allora si dedica all'educazione del popolo, avvicinandosi sempre di pi\u00f9 ai filo-statunitensi. Si candida alle elezioni del 1929, alle quali viene battuto in circostanze piuttosto dubbie da Pascual Ortiz Rubio (1930-1932). Decide quindi di abbandonare la Politica in seguito a questo smacco per accettare il posto di direttore della Biblioteca Nazionale che oggi porta il suo nome.\nDurante un suo viaggio a Parigi del 1931 venne accompagnato da Antonieta Rivas Mercado che si tolse la vita nella cattedrale di Notre-Dame l'11 febbraio 1931."}
{"id": "2559476", "revid": "436907", "url": "https://it.wikipedia.org/wiki?curid=2559476", "title": "6 come sei", "text": "6 come sei \u00e8 il primo EP del cantautore italiano Gigi D'Alessio, pubblicato il 18 settembre 2009 dalla Sony Music."}
{"id": "2559484", "revid": "1522738", "url": "https://it.wikipedia.org/wiki?curid=2559484", "title": "Partito Democratico Cristiano della Bolivia", "text": "Il Partito Democratico Cristiano della Bolivia (in spagnolo \"Partido Dem\u00f3crata Cristiano de Bolivia\") \u00e8 un partito politico boliviano cristiano democratico. Il partito \u00e8 stato fondato il 6 febbraio 1954."}
{"id": "2559485", "revid": "767487", "url": "https://it.wikipedia.org/wiki?curid=2559485", "title": "Batmobile (gruppo musicale)", "text": "I Batmobile sono un gruppo psychobilly originario dei Paesi Bassi, i cui componenti vengono da Rotterdam e Breda, e iniziarono il progetto nel 1983. Sono stati uno dei gruppi che meglio hanno venduto nell'ambito dello psychobilly, e sono l'unico gruppo del medesimo genere ad essere ancora attivo con la formazione originale.\nBreve storia.\nI Batmobile vennero fondati nel 1983. Nel 1985 firmarono per l'etichetta Rockhouse, per la quale pubblicarono il loro primo e omonimo (mini) album. Questo port\u00f2 il gruppo su un piano internazionale, facendo in modo che i Batmobile potessero essere il primo gruppo non inglese ad esibirsi come gruppo principale nei festival psychobilly, come il \"London KlubFoot\". Il loro secondo album (\"Bambooland\") fu il primo lancio per la propria etichetta chiamata \"Count Orlok\".\nDopo 17 anni di intensa attivit\u00e0 nei tour, il gruppo smise di suonare dal vivo per un po'. Nel 2000 suonarono nel loro ultimo spettacolo alla \"New York Rumble\". Nel 2003 i Batmobile tornarono sulla scena e ripresero, da l\u00ec in poi, ad esibirsi in tour internazionali."}
{"id": "2559492", "revid": "767487", "url": "https://it.wikipedia.org/wiki?curid=2559492", "title": "Ionu\u021b Mazilu", "text": "\u00c8 un ex attaccante che giocava nella nazionale rumena."}
{"id": "2559496", "revid": "1543377", "url": "https://it.wikipedia.org/wiki?curid=2559496", "title": "Ivan Tisci", "text": "Carriera.\nGiocatore.\nHa esordito in Serie A il 12 dicembre 1993 con la maglia del in Genoa- (1-4).\nIn seguito ha militato nel in Serie B, prima di tornare a giocare in Serie A nel nel 1999 (6 presenze). Successivamente ha giocato in cadetteria nel , ancora col Pescara e poi con , , Foggia, e .\nNell'agosto 2009 ha firmato un contratto con l'. Per il centrocampista si \u00e8 trattato di un ritorno, avendo gi\u00e0 vestito la maglia biancoverde nella stagione 2003-2004 agli ordini di Zden\u011bk Zeman. Il 4 gennaio 2010 si \u00e8 trasferito alla , firmando un contratto fino al 30 giugno 2010 con opzione per la stagione successiva.\nSi \u00e8 ritirato il 2 giugno 2011 in un'amichevole disputatasi a Milano Marittima, giocando in una partita con ex calciatori come Christian Vieri e personaggi del mondo dello spettacolo.\nTuttavia nel 2012, dopo i problemi dovuti all'inchiesta sul calcioscommesse, \u00e8 tornato a giocare firmando con il , militante nel locale campionato di Promozione.\nNel dicembre 2013 si \u00e8 trasferito al Fosso Ghiaia, militante nel campionato di Promozione. Nella stagione 2015-2016 \u00e8 tornato al Cervia, dove ha chiuso definitivamente la carriera da calciatore.\nDopo il ritiro.\nIl 2 maggio 2011 ha ottenuto la qualifica di direttore sportivo. Dopo il ritiro \u00e8 diventato il direttore sportivo del Cervia.\nTra il 2018 e il 2019 \u00e8 collaboratore al Benevento e all\u2019Empoli.\nNel settembre del 2020 inizia a frequentare a Coverciano il corso UEFA A per poter allenare le prime squadre fino alla Serie C ed essere allenatori in seconda in Serie A e B.\nScandalo calcio-scommesse.\nIl 1\u00ba giugno 2011 \u00e8 stato inserito nel registro degli indagati nell'ambito dello scandalo calcio-scommesse. Secondo gli inquirenti sarebbe stato il riscossore dei soldi della puntata di -Benevento. Decise poi a luglio di patteggiare la pena di un anno di squalifica.\nAll'alba del 28 maggio 2012, a un anno di distanza dall'altro scandalo che lo aveva coinvolto, venne arrestato nell'ambito dell'operazione condotta dalla procura di Cremona, denominata \"Last Bet\", sempre relativa al calcio-scommesse. A Tisci sono state contestate intercettazioni telefoniche che dimostrerebbero i contatti del calciatore con la cosiddetta \"banda degli ungheresi\", gruppo che gestiva illegalmente le scommesse.\nIl 9 febbraio 2015 la procura di Cremona, terminate le indagini, ha formulato per lui e altri indagati le accuse di associazione a delinquere e frode sportiva."}
{"id": "2559505", "revid": "1543377", "url": "https://it.wikipedia.org/wiki?curid=2559505", "title": "Scream Award", "text": "Gli Scream Awards furono un riconoscimento cinematografico e televisivo diretto ai generi fantasy, horror e fantascienza. Il premio venne creato nel 2006 con l'appoggio del canale televisivo Spike TV, che ogni anno trasmetteva la cerimonia. I vincitori degli Scream Awards venivano determinati dal voto dei fan, che sul sito di Spike Tv potevano votare i loro beniamini, film e serie televisive preferite. L'ultima edizione and\u00f2 in scena nel 2011, dopodich\u00e9 il premio venne cancellato per motivi sconosciuti.\nIl premio veniva consegnato ogni anno nel mese di ottobre, la prima cerimonia di premiazione ha avuto luogo a Los Angeles il 10 ottobre 2006, presentata dalle attrici Rose McGowan, Marley Shelton e Rosario Dawson.\nEdizione dopo edizione, il premio ha acquistato sempre pi\u00f9 importanza e visibilit\u00e0. La cerimonia di premiazione era creata dai produttori esecutivi Michael Levitt, Cindy Levitt e Casey Patterson.\nEdizioni.\n2006 \u2022 2007 \u2022 2008 \u2022 2009 \u2022 2010 \u2022 2011"}
{"id": "2559506", "revid": "155634", "url": "https://it.wikipedia.org/wiki?curid=2559506", "title": "Golden League FIAF 2002", "text": "La Golden League FIAF 2002 \u00e8 stato il massimo livello del campionato italiano di football americano disputato nel 2002. \u00c8 stata organizzata dalla Federazione Italiana American Football.\nAl campionato hanno preso parte 15 squadre, suddivise in 2 \"Conference\" e 5 \"Division\". Le due \"conference\" si differenziavano per il fatto che nella \"American\", a differenza che della \"Italian\", erano ammessi gli stranieri.\nRegular season.\nTutte le squadre disputano partite di andata e ritorno con le squadre della stessa \"division\", e partite di sola andata con le squadre dell'altra \"division\" nella stessa \"conference\". Fa eccezione la \"South division\", in cui le squadre incontrano solo quelle della stessa \"division\".\nPlayoff.\nSono ammesse ai playoff tutte le squadre della \"American Conference\" (teste di serie n\u00ba 1-6) e le prime due di ogni girone della \"Italian Conference\" (teste di serie 7-12). Le teste di serie maggiori entrano progressivamente nel tabellone.\nXXII Superbowl.\nIl XXII Superbowl italiano si \u00e8 disputato il 29 giugno 2002 allo Stadio Europa di Bolzano, ed ha visto i Lions Bergamo superare i Dolphins Ancona per 21 a 14.\nIl titolo di MVP della partita \u00e8 stato assegnato a Jeffrey Fox, mentre quello di miglior italiano \u00e8 andato a Fabio Capodaglio (entrambi quarterback dei Dolphins), caso unico per il Superbowl italiano in cui tali premi sono stati assegnati a giocatori della squadra perdente."}
{"id": "2559507", "revid": "466539", "url": "https://it.wikipedia.org/wiki?curid=2559507", "title": "Nara Le\u00e3o", "text": "\u00c8 stata definita \u201cla musa della bossa nova\u201d.\nBiografia.\nGli inizi.\nSecondogenita di una famiglia medio borghese, Nara Le\u00e3o nacque dall'avvocato Jairo Le\u00e3o e da Altina Lofego Le\u00e3o, insegnante. Dalla terra di nascita, lo Stato brasiliano dell'Esp\u00edrito Santo, a due anni si trasfer\u00ec con la famiglia a Rio de Janeiro dove inizi\u00f2 a prendere lezioni di chitarra con i maestri Solon Ayala e Patr\u00edcio Teixeira. Durante lo studio dello strumento si avvicin\u00f2 a Roberto Menescal che la introdusse al jazz, e nel 1956 si diplom\u00f2 all'accademia di chitarra nella quale il musicista e Carlos Lyra insegnavano; nel frattempo aveva cominciato a frequentare la casa del compositore Breno Ferreira, intervenendo insieme a Menescal \u2013 con cui aveva intrapreso una relazione affettiva \u2013 a riunioni musicali che vedevano partecipare anche Edinho, Paulo Gilvan, Jo\u00e3ozinho e il Trio Irakitan.\nNel 1957 la sua nuova casa di Avenida Atl\u00e2ntica, a Copacabana, divenne il centro di raccolta della nuova leva di musicisti che in quegli incontri forgiarono il nuovo sound, la bossa nova. Peraltro l\u2019appartamento di Nara, nel Palacio Avenue des Champs-\u00c9lys\u00e9es, era\ndiventato il quartier generale della bossa nova, ma non quella di Jobim o Joao Gilberto, che raramente si recavano in quel luogo (anche Vinicius ci sarebbe andato per la prima volta solo nel 1963), bens\u00ec la bossa del gruppo degli amici di Ronaldo.\nAbbandonati gli studi liceali nel 1958 anche a seguito di un'epatite che la tenne lontana da scuola per qualche mese, lavor\u00f2 come giornalista per il supplemento \"Tabl\u00f2ide UH\" del giornale \"\u00daltima Hora\". Dopo un'apparizione al I Festival de Samba Session il 22 settembre 1959, il debutto avvenne il successivo 13 novembre nello spettacolo \"Segundo comando da opera\u00e7\u00e3o bossa nova\", nel quale cant\u00f2 le canzoni \"Se \u00e9 tarde me perdoa\" e \"Fim de noite\". Il 1959 \u00e8 anche l'anno in cui inizi\u00f2 una relazione fra la Le\u00e3o e Ronaldo B\u00f4scoli. Nei primissimi anni sessanta Nara Le\u00e3o altern\u00f2 il coinvolgimento nella bossa nova a impegni nel campo artistico, e pose fine alla relazione con B\u00f4scoli iniziandone una nuova col regista Ruy Guerra.\nLa carriera.\nIl 1963 vide il suo esordio professionale nel mondo della musica, con il lavoro \"Pobre Menina Rica\", di Vin\u00edcius de Moraes e Carlos Lyra. Incise inoltre due brani, \"\u00c9 t\u00e3o triste dizer adeus\" e \"Promessas de voc\u00ea\", contenuti nel disco \"Depois do Carnaval\". Nello stesso anno and\u00f2 in tourn\u00e9e insieme a S\u00e9rgio Mendes toccando, oltre al Brasile, il Giappone e la Francia. In occasione del tour in patria, Nara Le\u00e3o ebbe l'occasione di conoscere il mondo musicale di Baia, rappresentato da Caetano Veloso, Gilberto Gil, Gal Costa e Maria Beth\u00e2nia.\nL'anno successivo la cantante incise il suo primo album da solista, intitolato \"Nara\", e partecip\u00f2 assieme a Z\u00e9 K\u00e9ti e Jo\u00e3o do Vale a \"Opini\u00e3o\", uno dei primi spettacoli che si colloc\u00f2 in posizione critica nei confronti della dittatura militare. Incise anche \"Opini\u00e3o de Nara\", che vedeva anche brani di altri cantanti \u2013 fra questi \"Opini\u00e3o\" e \"Acender as velas\" di Z\u00e9 K\u00e9ti, \"Sina de caboclo\" di Jo\u00e3o do Vale e \"Chegan\u00e7a\" di Edu Lobo e Vianinha.\nNonostante i precedenti culturali e musicali, Nara Le\u00e3o si sfil\u00f2 dal movimento della bossa nova criticandolo aspramente in una intervista ospitata dalla rivista \"Fatos &amp; Fotos\", e creando una frattura con i vecchi compagni che non esitarono a rispondere con risentimento. A met\u00e0 degli anni sessanta fu lei a introdurre Chico Buarque con le due composizioni \"Pedro Pedrito\" e \"Ol\u00ea, Ol\u00e1\", e inoltre intervenne nel programma TV \"O fino da bossa\" a fianco di Elis Regina e di Jair Rodrigues, a cui successivamente si aggregarono Chico Buarque, Gilberto Gil, Caetano Veloso, Edu Lobo, Tom Jobim, Vinicius de Moraes e Ivan Lins. Nel 1966 la Le\u00e3o incise la canzone \"A banda\" di Barque e nello stesso anno rilasci\u00f2 una corrosiva intervista al \"Di\u00e1rio de Not\u00edcias\" denunciando l\u2019incompetenza e l\u2019inutilit\u00e0 dei militari; per le sue dichiarazioni divent\u00f2 un elemento considerato pericoloso per il regime che in un primo momento pens\u00f2 di applicare misure restrittive nei suoi confronti, ma ne fu dissuaso dalle forti reazioni degli intellettuali brasiliani, schierati a fianco dell\u2019artista.\nNel 1968 si un\u00ec al movimento Tropicalista, raggiungendo Veloso, Gil, Tom Z\u00e9, Gal Costa e Os Mutantes, e registr\u00f2 un altro LP, decidendo di allontanarsi dagli spettacoli televisivi per dissidi con i produttori. In seguito si trasfer\u00ec temporaneamente in Francia dove incise un altro album. Dopo aver registrato il disco successivo, \"Dez anos depois\", ritorn\u00f2 in Patria partecipando al film diretto dal marito Cac\u00e1 Diegues intitolato \"Quando o carnaval chegar\" che vedeva anche la presenza di Chico Buarque e Maria Beth\u00e2nia. Poi abbandon\u00f2 la musica concentrandosi negli studi accademici di psicologia. Ritorn\u00f2 in sala di registrazione a fine anni settanta per incidere \"Meus amigos s\u00e3o um barato\", in cui appaiono fra gli altri Tom Jobim, Carlos Lyra, Edu Lobo, Chico Buarque, Caetano Veloso, Gilberto Gil, Roberto Menescal. La diagnosi di tumore cerebrale le fece raddoppiare gli sforzi, tanto da registrare undici LP fino al 1988. Dopo una breve tourn\u00e9e in Brasile si arrese al male e mor\u00ec il 7 giugno 1989."}
{"id": "2559509", "revid": "339392", "url": "https://it.wikipedia.org/wiki?curid=2559509", "title": "Cannone Pom-pom", "text": ""}
{"id": "2559512", "revid": "26537363", "url": "https://it.wikipedia.org/wiki?curid=2559512", "title": "Fastweb S.p.A.", "text": ""}
{"id": "2559513", "revid": "767487", "url": "https://it.wikipedia.org/wiki?curid=2559513", "title": "Sherlocko... investigatore sciocco", "text": "Sherlocko... investigatore sciocco \"(It'$ Only Money)\" \u00e8 un film comico diretto da Frank Tashlin con protagonista Jerry Lewis. Il film venne girato tra il 9 ottobre e il 17 dicembre 1961. Usc\u00ec nei cinema statunitensi il 21 novembre 1962 distribuito dalla Paramount Pictures.\nTrama.\nLester March \u00e8 un orfano venticinquenne, riparatore di apparecchi elettronici. La sua vera passione sono per\u00f2 i romanzi gialli e i racconti con protagonisti i detective, professione che lui spera di poter intraprendere un giorno. Il suo migliore amico Pete Flint \u00e8 proprio un detective, e un giorno mentre il ragazzo mostra al detective la televisione da lui appena riparata, i due sentono una notizia del telegiornale che parla di una ricca donna sola, Cecilia Albright, alla ricerca disperata del nipote perduto. La ricompensa di 100.000 dollari desta la loro attenzione. Flint chiede quindi a March di unirsi a lui per introdursi nella residenza degli Albright nella speranza di risolvere il mistero e intascare la ricompensa.\nDurante il loro tentativo di intrusione, l'avvocato degli Albright li scopre e riconosce in March il nipote a lungo scomparso, Charles Albright Junior. L'avvocato, che \u00e8 il responsabile della morte di Charles Albright Senior, ha architettato un piano per sposare Cecilia e poi ucciderla per ereditare la sua intera fortuna. Con l'aiuto del maggiordomo, pianificano di uccidere March affinch\u00e9 non interferisca con il loro piano.\nL'infermiera di famiglia, Wanda Paxton, scopre l'identit\u00e0 di March e si innamora di lui. I piani dell'avvocato falliscono miseramente, la vera identit\u00e0 di March viene rivelata, e Wanda e Lester possono sposarsi.\nDoppiaggio italiano.\nNella versione italiana, che annovera alcuni dei maggiori doppiatori italiani del passato, il cognome dell'avvocato DeWitt viene mutato in Desoto per reggere la battuta di Jerry Lewis: \u00abArrivederci, sig. Desopra... eh, volevo dire Desoto!\u00bb."}
{"id": "2559519", "revid": "599013", "url": "https://it.wikipedia.org/wiki?curid=2559519", "title": "Oriol Lozano", "text": ""}
{"id": "2559523", "revid": "120902038", "url": "https://it.wikipedia.org/wiki?curid=2559523", "title": "Beta Tucanidi", "text": "Le Beta Tucanidi, sigla internazionale BTU, sono uno sciame meteorico originato dalla cometa C/1976 D1 Bradfield; lo sciame necessita tuttora di conferma definitiva e di una parametrizzazione pi\u00f9 completa.\nLa velocit\u00e0 delle meteore appartenenti allo sciame \u00e8 stata stimata in 36,3 km/s. Il periodo di attivit\u00e0 potrebbe essere compreso tra il 25 febbraio e il 2 marzo, con il massimo raggiunto il 29 febbraio o il 1\u00ba marzo.\nL'outburst del 1-2 marzo 2003.\nIn un lavoro risalente al febbraio 2003, Peter Jenniskens e Esko Lyytinen previdero che nei seguenti 1\u00ba e 2 marzo 2003 si sarebbe dovuto verificare un \"outburst\" della durata di 28 minuti con un ZHR di circa 300, originato da una scia di polveri meteoriche lasciata dalla cometa C/1976 D1 Bradfield durante il suo precedente passaggio al perielio; il centro della scia sarebbe passato a una distanza di circa 12.000\u00a0km dal centro della Terra (pari a 6.000\u00a0km dalla superficie terrestre). Il radiante previsto era posizionato alle coordinate celesti di ascensione retta e di declinazione (epoca di riferimento J2000.0). La velocit\u00e0 geocentrica delle meteore avrebbe dovuto essere di 42\u00a0km/s. Non ci sono state conferme che l'evento sia avvenuto.\nA sorpresa lo sciame si \u00e8 manifestato il 12 marzo 2020 e nuovamente l'anno successivo il 12-13 marzo 2021. Attualmente si ritiene che il corpo progenitore dello sciame sia l'asteroide 248590 (2006 CS) "}
{"id": "2559525", "revid": "767487", "url": "https://it.wikipedia.org/wiki?curid=2559525", "title": "Rhys Chatham", "text": "La cifra stilistica fondamentale della sua produzione \u00e8 data dalla composizione ed esecuzione di piece per chitarra elettrica distorta, spesso accompagnata da basso e batteria, ad esclusione di alcune opere frammentarie in cui vengono utilizzati sintetizzatori, percussioni o tromba.\nLa definizione e la catalogazione della musica composta ed eseguita dall'artista risulta spesso sfuggente, incompleta o imprecisa.\nLa sua formazione nella Downtown newyorkese dei primi anni '70 lo situa nella scuola della composizione post-moderna, influenzata dalle filosofie rivoluzionarie di John Cage.\nLo stesso cenacolo artistico di SoHo, i cui promotori iniziali, dal punto di vista musicale, furono Tony Conrad e La Monte Young, viene spesso definito fautore del minimalismo, in riferimento all'opera dei due guru, o del post-minimalismo, in riferimento all'opera della seconda generazione di compositori tra cui Philip Glass, Charlemagne Palestine, Steve Reich e dello stesso Chatham.\nInoltre, la stessa scena musicale, i suoi precursori e molti dei suoi adepti vengono spesso riuniti sotto la definizione di avant-garde o avanguardia, per porre l'accento sul carattere innovativo e rivoluzionario delle loro estetiche. Tuttavia l'uso di una strumentazione e di sonorit\u00e0 tipiche della musica rock nelle sue composizioni, il fatto che egli stesso le esegua suonando una chitarra elettrica, l'influenza che Chatham riconosce alla musica punk nell'ispirazione della sua produzione, i rapporti di amicizia, collaborazione e frequentazione con musicisti appartenenti al mondo del Noise rock, come Thurston Moore e gli italiani Illachime Quartet ne attestano una forte vicinanza agli ambiti pi\u00f9 sperimentali del rock.\nIn definitiva Rhys Chatham pu\u00f2 essere considerato il tramite ideale tra due movimenti tipici della New York della fine degli anni '70, la scuola di compositori di Downtown e l'ondata corrosiva della No Wave, e negli anni ha sviluppato uno stile e un linguaggio sui-generis, in cui i legami tra la musica d'avanguardia e il rock si infittiscono e confondono.\nLa formazione.\nFiglio di un romanziere con l'hobby del clavicembalo e di una commediografa, viene a contatto con il mondo della musica classica sin da piccolo, adottando il flauto come strumento e indirizzandosi prestissimo verso il mondo della musica contemporanea, attraverso le lezioni che seguiva alla Manhattan School of Music e presso la New York University, dove il suo docente era Morton Subotnick, che gli permise i primi contatti con il mondo, allora inesplorato e misterioso, dell'elettronica applicata alla musica.\nDurante lo stesso periodo, condividendo i corsi assieme ad altri futuri luminari della musica contemporanea come Charlemagne Palestine, venne a contatto con Tony Conrad e soprattutto La Monte Young, con cui strinse subito ottimi rapporti, divenendone alunno e collaboratore in qualit\u00e0 di accordatore del suo clavicembalo e di musicista nel suo progetto denominato Theatre of Eternal Music.\nDopo aver collaborato come musicista nella band di Tony Conrad e come flautista nella band sperimentale dei Musica Elettronica Viva, esperienze che lo coinvolsero in una intensa stagione concertistica in tutta la prima met\u00e0 degli anni '70, fu fulminato dall'avvento della nuova corrente del rock di quegli anni, il punk.\nLa produzione.\nIn quel periodo, tra il 1975 e il 1977, Chatham aveva iniziato ad esprimersi anche in qualit\u00e0 di compositore, con l'obbiettivo di mettere a frutto con originalit\u00e0 l'incredibile background che aveva accumulato.\nFondamentale, in questa ottica, fu il contatto con la nuova scena musicale giovanile che si riuniva nel CBGB's, vero tempio del punk.\nAccorgersi che la musica dei Ramones potesse avere inaspettati e incredibili punti di contatto con le elucubrazioni concettuali dell'avanguardia minimalista spinse Chatham a comporre Guitar Trio, un'opera seminale in tutto il corpus della sua produzione, costantemente riproposta lungo tutto l'arco della sua carriera.\nLe opere successive, come \"Drastic Classicism\", \"Die Donnergotter\" e \"Guitar Ring\", vennero tutte concepite per ensemble che rappresentavano un'estensione del tipico power trio (basso, batteria e chitarra) del rock, con un numero variabile di chitarristi impiegati nelle performance.\nTutte le composizioni ruotavano attorno alla ricerca da parte di Chatham di una sintesi tra la consonanza armonica tipica di minimalisti come La Monte Young e il rivoluzionario approccio alla chitarra del punk, basato sulla ricerca di uno stile personale rifiutando categoricamente il virtuosismo tecnico.\nNegli ensemble impegnati nella registrazione ed esecuzione di queste pieces, al fianco dello stesso Chatham, si avvicendarono molti giovani in seguito divenuti famosi, come Glenn Branca e i futuri Sonic Youth Thurston Moore e Lee Ranaldo, che a loro volta fecero parte degli ensemble chitarristici proprio di Branca.\nLo stesso Glenn Branca \u00e8 stato spesso accomunato a Chatham, avendo fatto parte della stessa scena sperimentale newyorkese, vicina tanto all'avanguardia minimalista quanto alla No-wave, e avendo successivamente elaborato composizioni basate sulla consonanza di chitarre elettriche accordate in maniera non convenzionale.\nDal 1983 in poi Chatham si avvicin\u00f2 anche alla tromba come strumento per esprimere la sua musica. Influenzato dalle eleaborazioni di Jon Hassel, con cui aveva condiviso anche una parte degli studi in giovent\u00f9, e accompagnato dal musicista elettronico Martin Wheeler, ha composto nel corso del tempo alcuni brani lontani dalla sua produzione pi\u00f9 fragorosa e vicini al mondo della musica ambient e IDM, che negli anni '90 hanno ricevuto anche numerosi riconoscimenti grazie alla pubblicazione su alcune compilation dell'etichetta Ninja Tune e nella famosa collana \"Macro Dub Infection\" della Virgin.\nIn un'intervista ha una volta dichiarato di aver initrapreso lo studio della tromba e averlo continuato in quanto il controllo del respiro poteva permettergli di \"controllare l'impotenza\". Una simile dichiarazione autoironica e scherzosa fa il paio con le sue considerazioni riguardo all'acufene che affligge il suo udito sin dagli inizi degli anni '80. Questo disturbo, causato dalla continua esposizione all'eccessivo volume degli amplificatori delle chitarre elettriche, \u00e8 stato spesso stigmatizzato dal compositore newyorkese e paragonato al piacere di avere un iPod costantemente in funzione con s\u00e9.\nNel corso del tempo Chatham ha continuato a comporre musica per ensemble chitarristici, che in alcuni caso hanno raggiunto e superato il centinaio di membri impegnati contemporaneamente nell'esecuzione.\nNel 2005 la citt\u00e0 di Parigi, in cui vive dal 1987, gli commission\u00f2 una piece per la Nuit Blanche, che fu realizzata in quell'occasione, dando vita ad una performance denominata \"The Crimson Grail\" che vedeva impegnate 400 chitarre elettriche suonate all'unisono.\nNel 2007 ha invece intrapreso un tour mondiale denominato \"Guitar Trio is my Life\", in cui riproponeva la sua composizione del 1977 accompagnato da un ensemble di strumentisti che variavano ad ogni tappa del tour. Nelle tappe americane ad accompagnarlo si sono avvicendati membri di Sonic Youth, Tortoise, H\u00fcsker D\u00fc, Godspeed You! Black Emperor e molte altre realt\u00e0 consolidate del rock d'avanguardia, mentre nelle tappe italiane i suoi collaboratori estemporanei provenivano da band del panorama tricolore sperimentale, come Massimo Volume, Afterhours, Mesmerico e Illachime Quartet. Con questi ultimi ha anche stretto un rapporto di collaborazione che si \u00e8 esteso alla sua partecipazione alle registrazioni del loro album \"I'm normal, my heart still works\"."}
{"id": "2559526", "revid": "2117814", "url": "https://it.wikipedia.org/wiki?curid=2559526", "title": "Oggi le canto cos\u00ec, vol.3 Le canzoni della mala", "text": "Oggi le canto cos\u00ec, vol.3 Le canzoni della mala, pubblicato nel 1982, \u00e8 un album della cantante italiana Ornella Vanoni.\nIl disco.\nL'album contiene le Canzoni della mala interpretate in passato da Ornella e riarrangiate.\n\"Ti butto via\" e \"La giava rossa\" sono due inediti. Erano stati eseguiti, dal vivo, solo in televisione nel corso di due spettacoli diretti da Antonello Falqui. \"Ti butto via\" \u00e8 in \"Fatti e fattacci\" del 1975, mentre \"La giava rossa\" era in \"L'appuntamento\" del 1973.\n\"Sentii come la vosa la sirena\" \u00e8 qui pubblicata col titolo semplificato in \"La sirena\" e, per la prima volta, nei crediti dei brani compare il nome di Giorgio Strehler. Nelle edizioni originali i testi erano accreditati ad \"Anonimo\".\nIl disco usc\u00ec contemporaneamente al volume 4 della serie. Entrambi i vinili hanno la data 28-9-1982 impressa nei solchi vuoti. Curiosamente il volume 3 ha il numero di catalogo 20218, mentre il volume 4 ha il 20217.\nAnche nell'edizione originale la busta interna \u00e8 bianca. I crediti sono sul retro della copertina."}
{"id": "2559533", "revid": "1149807", "url": "https://it.wikipedia.org/wiki?curid=2559533", "title": "Arakenimon", "text": ""}
{"id": "2559535", "revid": "499020", "url": "https://it.wikipedia.org/wiki?curid=2559535", "title": "Tommaso Bianchi", "text": "Caratteristiche tecniche.\nIl ruolo naturale di Bianchi \u00e8 il centrale di centrocampo, tuttavia ha giocato anche alcune partite da esterno sinistro.\nCarriera.\nClub.\nDopo aver militato nel settore giovanile del , squadra della sua citt\u00e0, nell'estate 2002 si trasferisce al Margine Coperta. L'anno successivo approda nel vivaio del con cui debutta in Serie B il 19 marzo 2006 sul campo della segnando la prima rete il 14 maggio dello stesso anno; nelle stagioni successive acquisisce sempre pi\u00f9 spazio nel centrocampo della squadra emiliana. Il 29 agosto 2009 mette a segno la sua prima doppietta, che consente al Piacenza di sconfiggere 3-2 il .\nIl 1\u00ba febbraio 2010 passa al con la formula del prestito con diritto di riscatto della met\u00e0 del cartellino. Al Chievo non gioca neanche una partita e cos\u00ec a fine anno non viene riscattato e torna a Piacenza.\nNella prima partita ufficiale dopo il ritorno al Piacenza, il secondo turno di Coppa Italia contro la , segna il gol del momentaneo 4-3 nella partita poi terminata 5-3. A fine stagione totalizza 37 presenze in campionato, 2 nei play-out e 2 in Coppa Italia con 4 gol in campionato e 1 in Coppa Italia, risultando cos\u00ec il calciatore pi\u00f9 presente insieme a Mario Cassano nella stagione conclusa con la retrocessione in Lega Pro Prima Divisione.\nInizia la stagione successiva giocando da titolare nelle partite di Coppa Italia contro il e l'. Il 31 agosto, ultimo giorno prima della fine del mercato, viene ceduto in compropriet\u00e0 al . Fa il suo debutto con la maglia neroverde il 10 settembre nella vittoria per 2-0 contro il . Disputa una stagione da titolare, con 29 presenze in campionato, e il 20 giugno 2012 viene riscattato completamente dal Sassuolo. Sigla la sua prima rete in maglia neroverde il 15 dicembre 2012 nella vittoria per 3-1 in casa del .\nIl 18 maggio 2013 vince il campionato di Serie B e conquista la promozione in Serie A con la squadra emiliana guidata da Eusebio Di Francesco. Nell'ultimo giorno di mercato viene ceduto in prestito al , tornando a militare in Serie B. Fa il suo debutto con i canarini l'8 settembre nella vittoria per 2-0 contro il Cittadella. Segna il suo primo gol coi giallobl\u00f9 il 19 ottobre nella vittoria casalinga per 3-0 contro la . Chiude la stagione con 38 presenze e 3 reti in campionato e 3 presenze nei play-off nei quali il Modena \u00e8 eliminato in semifinale dal .\nNel luglio 2014 rientra al Sassuolo, che lo cede a titolo definitivo al di Massimo Cellino, con cui firma un contratto quadriennale. Fa il suo debutto con gli inglesi il 12 agosto nel primo turno di Football League Cup nella partita vinta per 2-1 contro l'. Il 10 febbraio 2015, nella partita contro il , a seguito di un contrasto con il centrocampista avversario Daniel Williams, si infortuna al legamento collaterale tibiale, venendo costretto a subire un'operazione e terminando cos\u00ec anzitempo la sua stagione con 24 presenze. Ritornato in campo durante la preparazione per la stagione successiva si infortuna di nuovo il 21 luglio durante un'amichevole contro l', l'infortunio obbliga Bianchi ad un'operazione al ginocchio costringendolo a saltare la prima parte della stagione.\nNel gennaio 2016 passa all' in prestito con obbligo di riscatto. Fa il suo debutto con i marchigiani il 30 gennaio nella sconfitta per 3-0 sul campo del Cesena. Chiude la stagione, nella quale l'Ascoli ottiene la salvezza all'ultima giornata, con 16 presenze. Rimane all'Ascoli anche la stagione successiva. Il 14 maggio, alla penultima giornata, segna il gol decisivo nella vittoria 1-0 in casa del che vale la salvezza per i marchigiani. Termina l'annata con 27 presenze e 1 rete in campionato, a cui si aggiunge 1 presenza in Coppa Italia. Resta nelle Marche anche nell'annata 2017-2018 totalizzando 3 reti in 26 presenze in campionato, oltre ad una presenza nei vittoriosi play-out contro l' che sanciscono la salvezza per l'Ascoli.\nIl 17 agosto 2018 si trasferisce al , firmando un contratto fino al 2020. Debutta con i piemontesi il 30 settembre successivo nella partita pareggiata 1-1 contro la . L'11 novembre mette a segno le sue prime reti con la maglia dei piemontesi realizzando una doppietta nella partita pareggiata 2-2 contro l' . Termina la stagione, nella quale il Novara viene eliminato al secondo turno dei play-off, totalizzando 3 reti in 26 presenze in campionato, 2 presenze nei play-off ed una presenza in Coppa Italia. Rimasto in Piemonte anche l'annata successiva, totalizza complessivamente 2 reti in 24 presenze di campionato, 1 presenza in Coppa Italia e 4 presenze nei play-off, nei quali il Novara viene eliminato in semifinale dal . Rimasto al Novara anche per la stagione 2020-2021, inizia l'annata scendendo regolarmente in campo, per poi vedere il suo minutaggio scendere dopo la pausa invernale, fino ad essere posto sostanzialmente fuori rosa a partire dal mese di marzo; in totale scende in campo 20 volte in campionato, con una rete segnata, e una volta in Coppa Italia.\nDopo essere rimasto svincolato, il 16 agosto 2021 viene annunciato l'approdo di Bianchi al , societ\u00e0 appena ripescata in Serie C. Debutta con i bianconeri toscani il 5 settembre 2021 nella partita pareggiata per 0-0 contro il . Realizza la sua prima rete senese il 13 febbraio 2022 nella partita pareggiata per 1-1 sul campo della .\nNazionale.\nBianchi vanta una presenza con la nazionale italiana Under-19 e sei presenze con l'Under-20, senza reti.\nIl 4 settembre 2009 ottiene la sua unica presenza con la nazionale Under-21, allenata da Pierluigi Casiraghi, giocando da titolare nella gara Galles-Italia 2-1, valida per le qualificazioni agli europei di categoria del 2011.\nStatistiche.\nPresenze e reti nei club.\n\"Statistiche aggiornate al 27 febbraio 2022.\""}
{"id": "2559536", "revid": "122334621", "url": "https://it.wikipedia.org/wiki?curid=2559536", "title": "Christopher Heyerdahl", "text": "Biografia.\nL'attore nasce tra le montagne della Columbia Britannica in Canada. La madre \u00e8 originaria della Scozia mentre suo padre \u00e8 originario della Norvegia. \u00c8 imparentato con il regista ed esploratore norvegese Thor Heyerdahl, cugino del padre.\nComincia la sua carriera lavorando diversi anni nello \"Shakespearean Stratford Festival\" che si tiene in Ontario. La sua carriera di attore comincia partecipando, nel 1987, al primo episodio della serie TV \"21 Jump Street\" accanto a Johnny Depp. Nel 1991 recita in due episodi della serie televisiva per ragazzi andata in onda sulla TV canadese \"Hai paura del buio??\", serie in cui l'attore interpreta in maniera ironica il ruolo di Nosferatu.\nDopo aver interpretato dei ruoli in altre serie TV, recita accanto a Christopher Lambert nel film del 1994 \"Highlander III\". Nel 1998 interpreta H. P. Lovecraft nel film TV biografico \"\".\nNel 2004 interpreta la parte di un rocker nel film \"Catwoman\" accanto ad Halle Berry e nello stesso anno partecipa al film \"\".\nTra il 2005 e il 2008 partecipa a diverse serie TV, tra le quali \"The Collector\", \"The Dead Zone\", \"Sanctuary\", \"Smallville\", \"Stargate Atlantis\" e \"Supernatural\".\nNel 2008 Chris Weitz lo sceglie per interpretare Marcus, uno dei tre Volturi nel film \"\", adattamento cinematografico dell'omonimo romanzo del 2006 di Stephenie Meyer.\nNel 2012 interpreta Dieter Braun nella quinta stagione della serie televisiva \"True Blood\", mentre nel 2015 interpreta Jack Buchinsky in \"Gotham\".\nDoppiatori italiani.\nNelle versioni in italiano dei suoi film, Christopher Heyerdahl \u00e8 stato doppiato da:"}
{"id": "2559542", "revid": "1543377", "url": "https://it.wikipedia.org/wiki?curid=2559542", "title": "Anania di Shirak", "text": "Le sue opere pi\u00f9 famose sono \"Geografia\" (\"Ashkharatsuyts\" in armeno), e \"Cosmografia\" (Tiezeragitutiun).\nBiografia.\nGli studiosi sono incerti sul luogo esatto della nascita di Anania. Alcuni storici pensano che sia nato a Shirakavan, mentre altri ipotizzano la sua nascita in un villaggio nella provincia di Shirak o nella citt\u00e0 di Ani. Diversamente da molti altri personaggi importanti, Anania lasci\u00f2 un'autobiografia. Egli era il figlio di Giovanni (Hovhannes) di Shirak e possibilmente un membro della nobile famiglia Kamsarakan o dei principi Arsharuni della regione. Si \u00e8 creduto che avesse ricevuto la sua istruzione primaria alla scuola chiamata Dprevank dove gi\u00e0 da molto piccolo si appassion\u00f2 alla matematica. Lasci\u00f2 l'Armenia e viaggi\u00f2 all'estero per undici anni con la speranza di riuscire a migliorare la sua cultura.\nSu segnalazione di molti dei suoi amici che stavano ritornando da Costantinopoli, decise di trovare un insegnante adatto nella citt\u00e0 di Trebisonda (allora sotto il dominio bizantino). L\u00e0 incontr\u00f2, mettendosi sotto la sua tutela, un rinomato studioso greco che parlava l'armeno, Tychikos, trascorrendovi otto anni e imparando la matematica. Anania trasse grande vantaggio dagli insegnamenti del suo mentore, come viene evidenziato nei suoi scritti autobiografici,\nLasci\u00f2 Bisanzio e ritorn\u00f2 nella sua patria nel 651, determinato a diffondere la sua conoscenza tra gli amici armeni, aprendo una scuola dove si insegnava il quadrivio e realizzando manuali per istruire i suoi studenti.\nOpere.\nCalendario armeno.\nIl centro di insegnamento fondato da Anania non poteva costituirsi in un momento migliore ed era il benvenuto durante un'epoca in cui lo studio della matematica andava declinando. Dopo avere insegnato per diversi anni, guadagn\u00f2 notoriet\u00e0 e reputazione per tutta l'Armenia e all'estero. L'inizio di una delle sue pi\u00f9 significative realizzazioni avvenne nel 667 quando la chiesa apostolica armena lo invit\u00f2 a Dvin chiedendogli di modificare il calendario armeno da un sistema mobile a uno fisso.\nPrendendo in considerazione le incompatibilit\u00e0 della settimana di sette giorni, il mese lunare, e l'anno solare, lavor\u00f2 per due anni dividendo un sistema basato sul ciclo di 532 anni. La soluzione di Anania, tuttavia, non fu mai applicata.\nGeografia.\nFra tutte le sue opere di Anania, la meglio conosciuta \u00e8 l\"Ashkharatsuyts\" (\"Geografia\"), un atlante storico che fornisce informazioni dettagliate sulle 15 province armene. Anania d\u00e0 una descrizione generale della \"terra, la sua superficie, le zone climatiche, i mari\" e includendovi anche informazioni sulle regioni confinanti con l'Armenia. Fino a tempi recenti l'opera \u00e8 stata attribuita allo storico armeno Movses Khorenatsi, ma adesso gli esperti, come Robert Hewsen e Suren T. Yeremyan, concordano sul fatto che sia stata scritta da Anania stesso. Babken Harutyunyan, Direttore alla Cattedra di Storia Armena all'Universit\u00e0 Statale di Yerevan, comunque contesta questo ritenendo che Movses Khorenatsi fosse il vero autore in base a \"tutti quei manoscritti dell' 'Ashxarhatsoyts' che mantengono il nome dell'autore, senza eccezione, indicando il Patmahayr [padre della storia] Movses Xorenatsi come autore dell'opera\".\nL\"Ashkharatsuyts\" riporta i dettagli e i rilevamenti dell'antica patria dei bulgari nella zona del Monte Imeon dell'Asia Centrale. Il manoscritto pi\u00f9 antico nel campo della geografia armena conservato alla Matenadaran, a Erevan, \u00e8 proprio l\"Ashkharatsuyts\" di Anania.\nAstronomia.\nAnania scrisse anche la \"Cosmografia e il Calendario\", un'opera di 48 capitoli riguardanti astronomia, meteorologia, e geografia fisica. Inoltre descrisse il mondo come \u00abun uovo con un tuorlo sferico (il globo) circondato da uno strato di bianco (l'atmosfera) e coperto con un duro guscio (il cielo)\u00bb.\nEredit\u00e0.\nAnania viene considerato il fondatore dello studio delle scienze naturali in Armenia. Per secoli, i suoi lavori vennero utilizzati nelle scuole armene come libri di testo. La medaglia Anania Shirakatsi \u00e8 un Riconoscimento Statale Armeno per scienziati, specializzati in scienze economiche e naturali, ingegneri e inventori. Nel 2005, la Banca Centrale della Repubblica di Armenia emise una moneta commemorativa di Anania Shirakatsi."}
{"id": "2559551", "revid": "533647", "url": "https://it.wikipedia.org/wiki?curid=2559551", "title": "Z\u00e9 Ant\u00f3nio", "text": ""}
{"id": "2559554", "revid": "114952114", "url": "https://it.wikipedia.org/wiki?curid=2559554", "title": "Minage", "text": "Minage, pubblicato nel 2000, \u00e8 un album (solo CD) della cantante spagnola M\u00f3nica Naranjo.\nIl disco.\nOmaggio di M\u00f3nica Naranjo a Mina, include tracce tradotte in spagnolo ed alcuni inediti, contiene anche un duetto con la \"Tigre di Cremona\" mai pubblicato in Italia."}
{"id": "2559558", "revid": "69794", "url": "https://it.wikipedia.org/wiki?curid=2559558", "title": "Torneo americano maschile di pallacanestro di qualificazione alle Olimpiadi 1984", "text": "Il 2\u00ba Campionato Americano Maschile di Pallacanestro FIBA (noto anche come FIBA Americas Championship 1984) si svolse dal 15 al 24 maggio 1984 a San Paolo,in Brasile.\nQuesta seconda edizione dei Campionati americani maschili di pallacanestro aveva come unico scopo la qualificazione di tre squadre alle Olimpiadi estive del 1984 di Los Angeles, a cui erano gi\u00e0 qualificati come nazione ospitante gli Stati Uniti.\nRound robin.\n15 maggio 1984\n16 maggio 1984\n17 maggio 1984\n18 maggio 1984\n19 maggio 1984\n21 maggio 1984\n22 maggio 1984\n23 maggio 1984\n24 maggio 1984"}
{"id": "2559561", "revid": "438678", "url": "https://it.wikipedia.org/wiki?curid=2559561", "title": "Ladro lui, ladra lei", "text": "Ladro lui, ladra lei \u00e8 un film del 1958 diretto da Luigi Zampa.\nTrama.\nCencio \u00e8 un ladruncolo romano di borgata, la cui vita \u00e8 un continuo alternarsi di abili truffe e soggiorni al carcere di Regina Coeli. \u00c8 da sempre innamorato di Cesira, sua amica di infanzia: una bella ragazza che suscita l'ammirazione di tutti. Cesira \u00e8 d'animo gentile e vorrebbe sfuggire alla triste condizione di borgatara. A cambiare la vita di Cesira interviene Raimondi, un commerciante di stoffe, titolare del negozio dove lei lavora come commessa e che si innamora di lei: gli amici lo spingono in tutti i modi a provarci con la ragazza, chiedendogli poi dettagliati resoconti.\nLui si fa prendere la mano e la corteggia fino a che non si becca un ceffone. Dispiaciuto, l'uomo va a casa di Cesira: le chiede scusa, le rivela le sue umili origini e le regala della stoffa. Non pago, la spinge a diventare negoziante di stoffe e le presta il denaro per avviare l'attivit\u00e0. Cencio, appena uscito dal carcere, viene a sapere della cosa e ci resta male perch\u00e9 ama Cesira ed \u00e8 molto geloso. Per recuperare punti agli occhi della ragazza si offre di aiutarla a vendicarsi di tutti i bellimbusti che l'hanno insidiata, cio\u00e8 i titolari dei negozi che hanno provato ad approfittare di lei e l'hanno costretta a licenziarsi.\nCos\u00ec si reca dal primo di questi, il commendator Cestelli, e si imbuca alla festa del suo venticinquesimo anniversario di nozze per ricattarlo, riuscendoci. Poi va dal secondo e gli ruba un prezioso orologio; infine \u00e8 il turno del commendator Maghetti, il cui negozio \u00e8 per\u00f2 ispezionato dalla polizia tributaria. Approfittando della situazione, Cencio cambia strategia e anzich\u00e9 ricattare il Maghetti decide di truffarlo: si finge funzionario del Ministero delle finanze e millanta di poter accomodare tutto con un concordato, a patto che il commerciante gli paghi dei soldi e dichiari tutto il suo reddito.\nCencio, saputo che Cesira ha venduto a poco prezzo il prezioso orologio rubato al secondo commerciante, decide di andarlo a recuperare e fingendosi un carabiniere se lo fa dare dal gioielliere/ricettatore; dopodich\u00e9 gli frega tutto il contenuto della cassaforte, con la scusa di voler verificare se si tratti di merce rubata e ricettata. Perdipi\u00f9 Cencio e i suoi complici portano la vittima in carcere: col ricavato della truffa, Cencio regala a Cesira un viaggio in vagone letto, da sempre un sogno della ragazza. Al ritorno di Cesira, Cencio si mette all'opera per un nuovo colpo: si veste da monsignore e si introduce negli uffici del Vaticano ma, quando si rende conto che la vittima designata \u00e8 il Raimondi che cercava appoggi per evitare la bancarotta, il colpo salta.\nCesira si sente molto in imbarazzo: va da Raimondi, si scusa per il tentativo di truffa e si offre di aiutarlo, ora che \u00e8 lui in difficolt\u00e0. Tra i due si rinsalda la relazione e, alla fine, Raimondi dichiara a Cesira il suo amore sincero e le chiede di sposarlo. Nel frattempo Cencio viene pizzicato per il colpo alla gioielleria: mentre va al commissariato, benedice il matrimonio di Cesira e nell'interrogatorio solleva la ragazza da ogni responsabilit\u00e0. Tornato in carcere, viene accolto dagli amici galeotti con grande calore.\nNote.\nDurante il film sono citati gli stipendi mensili di tre tipi di lavoratori: 70000 lire per un agente della tributaria (pari a 950 euro del 2020), 50000 lire per un impiegato (680 euro 2020), 26000 lire per una commessa (353 euro 2020)."}
{"id": "2559563", "revid": "26538284", "url": "https://it.wikipedia.org/wiki?curid=2559563", "title": "Sherwin David Harris", "text": ""}
{"id": "2559564", "revid": "287204", "url": "https://it.wikipedia.org/wiki?curid=2559564", "title": "Iv\u00e1n Bolado", "text": ""}
{"id": "2559579", "revid": "729019", "url": "https://it.wikipedia.org/wiki?curid=2559579", "title": "Isole Penghu", "text": "Le isole Penghu (), o isole Pescadores (, dal portoghese \"pescatori\"), sono un arcipelago al largo della costa occidentale di Taiwan nello stretto di Formosa.\nL'arcipelago consiste in 90 piccole isole e scogli che coprono un'area di 141 chilometri quadrati. L'intero arcipelago costituisce la contea di Penghu sotto la provincia di Taiwan, mentre le altre piccole isole pi\u00f9 a nord a ridosso della costa cinese costituiscono la contea di Lienchiang della provincia del Fujian.\nLa dichiarazione del Cairo.\nCon la dichiarazione del Cairo del 1943, Stati Uniti, Regno Unito e Cina dichiararono che sarebbe stato loro fermo proposito far s\u00ec che \u00abtutti i territori che il Giappone aveva sottratto alla Cina, come Formosa (ora Taiwan) e le Isole Pescadores (ora Penghu), dovevano essere restituite alla Repubblica di Cina.\u00bb\nIn seguito, il 26 luglio 1945 i tre governi pronunciarono la dichiarazione di Potsdam, con la quale dichiaravano che \"i termini della dichiarazione del Cairo saranno rispettati\". Con il trattato di San Francisco, il Giappone rinunci\u00f2 alla sovranit\u00e0 su Taiwan e Penghu, ma lasci\u00f2 i termini delle disposizioni finali indeterminati. L'arcipelago fu amministrato dalla Repubblica di Cina, fino al giorno della restituzione, il 25 ottobre 1945, e divenne parte della provincia di Taiwan, una delle due in cui \u00e8 diviso il territorio nazionale.\nNaufragio della SS \"Bokhara\".\nIl 10 ottobre 1892 gli abitanti delle isole Penghu furono testimoni del naufragio della SS \"Bokhara\", i cui motori avevano smesso di funzionare per via di un'onda che aveva colpito il ponte della nave durante un violento tifone. Nonostante i tentativi dell'equipaggio di farli riavviare, la nave sbatt\u00e9 contro la barriera corallina e affond\u00f2.\nI pochi superstiti rimasti vennero soccorsi dai pescatori delle isole Penghu, i quali li portarono sull'isola Magong, dove ricevettero ospitalit\u00e0. Undici delle 150 vittime facevano parte della squadra di cricket di Hong Kong."}
{"id": "2559581", "revid": "115533", "url": "https://it.wikipedia.org/wiki?curid=2559581", "title": "Pescadores", "text": ""}
{"id": "2559582", "revid": "115533", "url": "https://it.wikipedia.org/wiki?curid=2559582", "title": "Isole Pescadores", "text": ""}
{"id": "2559585", "revid": "287204", "url": "https://it.wikipedia.org/wiki?curid=2559585", "title": "Jen\u00f6 Kamuti", "text": ""}
{"id": "2559588", "revid": "298229", "url": "https://it.wikipedia.org/wiki?curid=2559588", "title": "Anita W\u0142odarczyk", "text": ""}
{"id": "2559589", "revid": "125225868", "url": "https://it.wikipedia.org/wiki?curid=2559589", "title": "Sorelle Fox", "text": "Biografia.\nI fatti di Hydesville.\nNel 1848 le due sorelle minori, Kate e Margaret, abitavano in una casa situata ad Hydesville, New York, insieme con i genitori. La casa aveva la fama di essere stregata e verso la fine di marzo di quell'anno la famiglia Fox inizi\u00f2 ad essere spaventata da suoni, simili a colpi o al rumore di mobilio spostato, la cui origine sembrava essere inspiegabile.\nSecondo le dichiarazioni delle sorelle, durante la notte del 31 marzo, Kate avrebbe sfidato il presunto spirito autore dei rumori a ripetere lo schiocco delle sue dita, e dichiar\u00f2 di averne avuto riscontro. Allora le sorelle gli avrebbero chiesto di battere tanti colpi quanti erano gli anni della loro et\u00e0, e anche in questo caso, secondo loro, il presunto spirito avrebbe fatto quanto richiesto. Furono allora chiamati i vicini a testimoniare di quell'evento, e nei giorni successivi venne sviluppato una sorta di codice di comunicazione in cui i battiti erano utilizzati per rispondere \"s\u00ec\" e \"no\" o per indicare precise lettere dell'alfabeto.\nLe ragazze inizialmente chiamarono il presunto spirito, con cui dichiaravano di essere entrate in comunicazione, \"Mr. Splitfoot\" (Signor Piede-Biforcuto, un nomignolo per indicare il Diavolo), ma in seguito la presunta entit\u00e0 avrebbe dichiarato di essere lo spirito di un venditore ambulante di nome Charles B. Rosma, che sarebbe stato ucciso in quella casa cinque anni prima e poi sepolto di nascosto nella cantina. Tuttavia non si riusc\u00ec mai a identificare alcuna persona scomparsa che portasse il nome di Charles B. Rosma.\nIl successo come medium.\nKate e Margaret furono dunque mandate nella vicina Rochester, Kate presso la sorella Leah e Margaret presso il fratello David, ma il fenomeno dei battiti le accompagn\u00f2 nelle loro nuove dimore. Amy e Isaac Post, una coppia di Shakers in rapporti di amicizia di lunga data con la famiglia Fox, invit\u00f2 le sorelle nella loro casa di Rochester. Immediatamente convinti della genuinit\u00e0 del fenomeno, i Post si adoperarono per diffonderne la notizia presso i loro conoscenti Shakers, che divennero il primo nucleo del movimento spiritista: da questo deriva la tradizionale associazione tra spiritualismo e lotta per le cause politiche radicali (abolizionismo, temperanza e parit\u00e0 di diritti per le donne).\nLe sorelle Fox divennero presto famose e iniziarono a tenere sedute pubbliche a New York attirando tra il pubblico personaggi di spicco come William Cullen Bryant, George Bancroft, James Fenimore Cooper, Nathaniel Parker Willis, Horace Greeley, Sojourner Truth e William Lloyd Garrison. Il clamore da esse suscitato fece venire allo scoperto anche tutta una serie di persone che presero a imitarne le pratiche, o che forse fino ad allora non avevano osato rendere pubbliche le loro capacit\u00e0 di comunicare con il mondo degli spiriti, dando cos\u00ec il via allo spiritismo negli Stati Uniti e, di riflesso, negli altri paesi di lingua inglese.\nSia Kate che Margaret divennero medium di fama, tenendo sedute spiritiche per centinaia di \"investigatori\" (il nome con cui amavano chiamarsi coloro che erano interessati ai fenomeni spiritici). Molte di queste prime sedute avevano un tono per lo pi\u00f9 frivolo e il maggior interesse da parte del pubblico consisteva nell'informarsi circa il futuro andamento delle azioni ferroviarie o di situazioni amorose personali. Tuttavia l'importanza religiosa della comunicazione con i defunti divenne ben presto evidente: Horace Greeley, importante editore e uomo politico, divenne una sorta di protettore per le ragazze, introducendo le loro pratiche presso gli ambienti delle classi sociali elevate. Tuttavia l'indipendenza delle fanciulle dalla famiglia di origine si rivel\u00f2 perniciosa, dato che entrambe le sorelle iniziarono a darsi all'alcol.\nMaturit\u00e0.\nLeah, dopo la morte del primo marito, spos\u00f2 un banchiere di successo di Wall Street. Margaret, invece, incontr\u00f2 Elisha Kane, l'esploratore dell'Artico, nel 1852. Elisha era convinto che Margaret e Kate fossero coinvolte in un imbroglio diretto dalla loro sorella Leah e cerc\u00f2 di tirare fuori Margaret dalle loro attivit\u00e0. I due si sposarono e Margaret si convert\u00ec al cattolicesimo, ma alla morte del marito ella torn\u00f2 prontamente alle attivit\u00e0 medianiche. Nel 1876 Margaret raggiunse la sorella Kate che nel frattempo si era trasferita in Inghilterra fin dal 1871, a spese di un facoltoso banchiere di New York. Il viaggio di Kate in Europa fu concepito come una sorta di missione, per cui ella teneva sedute solo per personalit\u00e0 di spicco che accettavano in cambio di far pubblicare i loro nomi in qualit\u00e0 di testimoni dei fenomeni spiritici cui avevano assistito. Nel 1872 Kate aveva sposato H. D. Jencken, un avvocato di Londra che era anche entusiasta spiritista, con cui ebbe due figli prima della morte di lui avvenuta nel 1881.\nKate aveva fama di essere una medium potente, capace non solo di evocare battiti, ma anche fenomeni quali luci spiritiche, scrittura diretta, la materializzazione di mani e il movimento di oggetti a distanza. Tra il 1871 e il 1874 era stata una dei tre medium esaminati dal famoso scienziato William Crookes, che attest\u00f2 la genuinit\u00e0 dei fenomeni prodotti dalla donna e sottoline\u00f2 la potenza delle capacit\u00e0 di Kate rispetto a quelle della maggioranza dei suoi colleghi.\nGli ultimi anni.\nNel corso degli anni Margaret e Kate svilupparono un serio problema con l'alcol. Intorno al 1888 furono coinvolte in una disputa che le vedeva unite contro la sorella Leah e altri leader spiritisti, i quali ritenevano che Kate bevesse decisamente troppo per poter essere in grado di accudire i suoi figli adeguatamente. Nel frattempo Margaret, che stava meditando un ritorno al cattolicesimo, inizi\u00f2 a convincersi sempre pi\u00f9 che i suoi poteri fossero di origine diabolica. Desiderose di ferire il pi\u00f9 possibile Leah, Kate e Margaret decisero dunque di recarsi a New York, dove un reporter aveva loro proposto una ricompensa di 1.500 dollari in cambio della verit\u00e0 circa i loro metodi e l'esclusiva sulla storia. Margaret fece una pubblica apparizione alla New York Academy of Music il 21 ottobre 1888, alla presenza della sorella Kate. Davanti a un pubblico di 2.000 persone Margaret mostr\u00f2 come riusciva a produrre ad arte dei colpetti che potevano udirsi in tutto il teatro facendo schioccare le articolazioni delle dita dei piedi: i dottori presenti in platea salirono sul palco per sincerarsi della veridicit\u00e0 di quanto affermato.\nMargaret raccont\u00f2 la sua versione circa l'origine del fenomeno dei battiti in una confessione firmata che fu pubblicata sul New York World il 21 ottobre 1888. Questa fu la spiegazione data circa i fatti accaduti ad Hydesville:\nE questo quanto da loro raccontato circa il presunto assassinio del venditore ambulante: \nDiede anche la seguente spiegazione di come procedettero in seguito durante la loro carriera di medium:\nElla aggiunse anche:\nQuella dello schioccare delle articolazioni era una delle teorie preferite degli scettici, avanzata fin dal 1851. Gli spiritisti che avevano familiarit\u00e0 con la larga variet\u00e0 di battiti prodotti durante le sedute delle sorelle Fox, battiti che per di pi\u00f9 provenivano da vari punti della stanza, non furono tanto colpiti dalla spiegazione addotta da Margaret circa l'origine dei rumori quanto dalla dichiarazione di creare battiti \"di proposito\", che cre\u00f2 grande delusione e sospetto tra coloro che avevano seguito le pratiche delle sorelle.\nLa triste fine.\nUn anno pi\u00f9 tardi, nel novembre del 1889, Margaret si pent\u00ec di quello che aveva fatto e cerc\u00f2 di ritrattare la confessione. Anche le prime lettere scritte da Kate in seguito all'esibizione di Margaret alla New York Academy of Music esprimevano incredulit\u00e0 e costernazione per il duro attacco portato dalla sorella allo spiritismo, tuttavia ella non pales\u00f2 pubblicamente il proprio disaccordo. Nel giro di cinque anni entrambe le sorelle morirono, in povert\u00e0 e evitate dagli amici di un tempo. Furono seppellite in tombe destinate agli indigenti."}
{"id": "2559591", "revid": "260676", "url": "https://it.wikipedia.org/wiki?curid=2559591", "title": "Antiquities", "text": "Antiquities \u00e8 il secondo del gioco di carte collezionabili . In vendita dal marzo 1994, \"Antiquities\" \u00e8 un set indipendente e non fa parte di alcun blocco tematico.\nAmbientazione.\nPer la prima volta le carte di un set di Magic sono modellate a partire da una storia originale.\nLa storia di Magic: l'Adunanza \u00e8 ambientata in un multiverso conosciuto come Dominia, ed inizia nel piano dimensionale di Dominaria, nel continente di Terisiare. Un gruppo di archeologi della nazione di Argivia, sotto la direzione di Tocasia rinviene un gran numero di artefatti e costrutti meccanici risalenti ad una civilt\u00e0 scomparsa da millenni, chiamata Thran. Due giovani studenti di Tocasia, i fratelli Urza e Mishra, scoprono una grotta a Koilos, all'interno della quale trovano una strana pietra, che si scopre possedere al proprio interno un immenso potere magico, oltre che essere la chiave per poter riattivare le antiche macchine Thran. Quando i due fratelli toccano la pietra per\u00f2, questa si separa in due parti. Inizia allora una spietata lotta fratricida per il controllo di entrambi i frammenti, le antiche ma avanzatissime tecnologie Thran vengono nuovamente utilizzate in una guerra, che si estende per tutto il continente. La \"guerra dei fratelli\" culminer\u00e0 con la vaporizzazione dell'isola di Argoth e della civilt\u00e0 che la popolava ad oper\u00e0 di un potentissimo artefatto denominato Sylex, con la morte di Mishra e l'ascensione di Urza alla condizione di viandante dimensionale.\nCaratteristiche.\n\"Antiquities\" \u00e8 composta da 100 carte, stampate a bordo nero, cos\u00ec ripartite:\nIl simbolo dell'espansione \u00e8 un'incudine, e si presenta in bianco e nero indipendente dalla rarit\u00e0 delle carte.\nAntiquities era disponibile in bustine da 8 carte assortite casualmente (2 non comuni e 6 comuni).\nCuriosit\u00e0.\n\"Antiquities\" \u00e8 stata stampata solo in lingua inglese. Alcune carte in italiano e con il simbolo dell'incudine sono tuttavia presenti nell'espansione italiana \"Rinascimento\" (quelle invece a bordo bianco, ma in inglese, fanno parte dell'espansione \"Chronicles\").\nIl set \u00e8 stato sviluppato dal gruppo di studenti della University of Pennsylvania che aveva aiutato Richard Garfield a creare il gioco.\nCinque carte Terra sono state stampate in quattro versioni differenti per l'illustrazione e la rarit\u00e0, quindi il set \u00e8 composto in realt\u00e0 da sole 85 carte diverse.\nPer un errore di stampa la carta \"Reconstruction\" non possiede il simbolo dell'espansione; per un errore simile esistono due versioni della carta \"Tawnos's Weaponry\", a una manca il cerchio grigio intorno al costo di attivazione, entrambe le versioni sono ugualmente rare.\nNovit\u00e0.\nL'espansione non introduce nel gioco nuove regole o abilit\u00e0."}
{"id": "2559592", "revid": "1926649", "url": "https://it.wikipedia.org/wiki?curid=2559592", "title": "Associazione Sportiva Bari 2003-2004", "text": "Questa voce raccoglie le informazioni sulle competizioni ufficiali disputate dall'Associazione Sportiva Bari nella stagione 2003-2004.\nStagione.\nNel campionato 2003-04 il Bari si classific\u00f2 al ventunesimo posto: gioc\u00f2 quindi il play-out contro il , perdendolo. Il sopraggiunto fallimento del Napoli salv\u00f2 tuttavia la squadra dalla retrocessione in C1.\nIn Coppa Italia, non super\u00f2 invece la fase a gironi: dopo aver disputato il primo incontro, disert\u00f2 gli altri due venendo punito con la sconfitta a tavolino."}
{"id": "2559593", "revid": "123126354", "url": "https://it.wikipedia.org/wiki?curid=2559593", "title": "Lamiro e Lamo", "text": "Lamiro e Lamo (lat. \"L\u00e0myrus\" e \"Lamus\") sono due personaggi dell\"Eneide\", menzionati nel libro IX del poema.\nIl mito.\nLamiro e Lamo sono due italici che prendono parte alla guerra contro Enea e i suoi uomini sbarcati nel Lazio dopo la caduta di Troia. Entrambi fanno parte del contingente di Remo: quest'ultimo \u00e8 uno dei quattordici condottieri scelti da Turno, il capo supremo dell'esercito, per l'assedio alla cittadella nemica. Ma Eurialo e Niso, due giovani guerrieri troiani, escono di notte armati di spada dal campo troiano e penetrano in quello degli assedianti, che giacciono addormentati, facendone grande strage. Tra le vittime di Niso ci sono appunto Remo, Lamiro e Lamo, ai quali il troiano recide la testa con la spada; \u00e8 decapitato anche Serrano - un altro combattente agli ordini di Remo - famoso per la bellezza del suo volto.\n&lt;poem&gt; \" \"Sic memorat uocemque premit, simul ense superbum\"\n\"Rhamnetem adgreditur, qui forte tapetibus altis\"\n\"exstructus toto proflabat pectore somnum,\"\n\"rex idem et regi Turno gratissimus augur,\"\n\"sed non augurio potuit depellere pestem.\"\n\"Tris iuxta famulos temere inter tela iacentis\"\n\"armigerumque Remi premit aurigamque sub ipsis\"\n\"nactus equis ferroque secat pendentia colla.\"\n\"Tum caput ipsi aufert domino truncumque relinquit\"\n\"sanguine singultantem; atro tepefacta cruore\"\n\"terra torique madent. Nec non Lamyrumque Lamumque\"\n\"et iuuenem Serranum, illa qui plurima nocte\"\n\"luserat, insignis facie, multoque iacebat\"\n\"membra deo uictus; felix, si protinus illum\"\n\"aequasset nocti ludum in lucemque tulisset\" \" &lt;/poem&gt;\n&lt;poem&gt; \" \"Cos\u00ec dice, e frena la voce; ed assale con la spada\"\n\"il superbo Ramnete, che su spessi tappeti\"\n\"ammucchiati spirava sonno dal profondo del petto:\"\n\"era re e augure, gratissimo al re Turno\",\n\"ma con l'augurio non pot\u00e9 allontanare da s\u00e9 la rovina\".\n\"Vicino uccide tre servi che giacevano a caso\"\n\"tra le armi, e lo scudiero di Remo; all'auriga trovato\"\n\"sotto i cavalli col ferro squarcia il collo riverso;\"\n\"poi decapita il loro padrone, e lascia il tronco\"\n\"rantolante nel sangue; la terra e i giacigli s'intridono\"\n\"caldi di nero umore. E anche Lamiro e Lamo,\"\n\"e il giovane Serrano, che aveva giocato fino alla notte \"\n\"pi\u00f9 tarda, bellissimo d'aspetto, giaceva con le membra vinte\"\n\"dall'eccesso del dio.\" \" &lt;/poem&gt;\nInterpretazione dell'episodio e realt\u00e0 storica.\n&lt;poem&gt; \" \"Un valletto di Remo, e sotto a' suoi\"\n\"destrier l'auriga trucid\u00f2: facea\"\n\"col ferro a questo ciondolar la testa;\"\n\"a Remo indi la spicca: il sangue a rivi\"\n\"sgorga dal tronco. L'origlier, la terra\"\n\"corrono sangue. Poi Lamiro e Lamo,\"\n\"e 'l giovine Serrano. Era un vezzoso\"\n\"garzon, che in gioco avea speso gran tempo\"\n\"e briaco s'addormia\" \" &lt;/poem&gt;\nA unire questa coppia di commilitoni con i nomi allitteranti tra loro non \u00e8 un vincolo di parentela, ma l'identico destino di morte. \u00c8 uno di quei passi virgiliani in cui si avverte l'imprescindibilit\u00e0 del Fato che tutto sovrasta, anche se non si pu\u00f2 escludere l'ipotesi del rapporto di amicizia - o perlomeno di simpatia reciproca - formatosi nel contesto bellico e rafforzato appunto dai nomi quasi identici. Ma proprio l'onomastica dei due giovani, sembra altres\u00ec volere dire il poeta, \u00e8 destinata in qualche modo a conservarsi: in essa \u00e8 contenuto infatti un riferimento alla futura \"gens\" Lamia."}
{"id": "2559599", "revid": "1924342", "url": "https://it.wikipedia.org/wiki?curid=2559599", "title": "Ceza", "text": "\u00c8 il pi\u00f9 famoso commerciale e influente rapper Turco. Il suo album ha delle feature con vari artisti come Sezen Aksu, Candan Er\u00e7etin, Tech N9ne, Sagopa Kajmer, Dr. Fuchs, e sua sorella Ayben. La sua canzone intitolata \u201cHolocaust\u201d \u00e8 stata introdotta nel film Crossing the Bridge: The Sound of Istanbul dal direttore Turco-Tedesco Fatih Ak\u0131n,ed \u00e8 stata inclusa nel colonna sonora ufficiale.\nSuccesso Imminente.\nBilgin \u201cCeza\u201d \u00d6z\u00e7alkan \u00e8 nato il 31 dicembre 1974. Durante la sua infanzia, ha preso in prestito molti mixtape di musica Hip Hop dai suoi amici. Ha usato il nome Fatalrhymer durante i suoi primi anni di carriera. Durante questo tempo, ha pubblicato i suoi primi due album e ha vinto diversi concorsi di rap in tutta la Turchia. Nel 1998 Bilgin ha collaborato con il rapper e produttore turco Dr. Fuchs per formare il gruppo Hip Hop nefret ( \u201cL'odio\u201d). In un primo momento il gruppo ha pubblicato molte canzoni in underground e online. Dopo tante ascolti nei club turchi, il gruppo ha inciso l'album con l'etichetta discografica tedesca Hammer Muzik (un'etichetta sinonimo dei loro alti livelli di bassi). Il debutto di nefret, Meclis-i-ala di Istanbul, \u00e8 stato pubblicato nel 2000. Il titolo caratteristico, \u201cIstanbul\u201d, e in particolare il suo video promozionale, prendono il loro \u201critmo musicale\u201d da una base nascente del rap Turco seguaci dell'underground. Il loro follow-up, che sarebbe l'album \u201ccanto del cigno\u201d di nefret, Anahtar ( \u201cChiave\u201d) \u00e8 stato pubblicato nel 2001 e ha visto gli ex membri del gruppo di successo Cartel. L'album non ha avuto successo ma ha fatto conoscere molto Nefret. Durante il servizio militare Dr. Fuchs, Bilgin preparato un album solista. Ha avuto diversi underground DJ mix di canzoni per l'album, ma \u00e8 stato pi\u00f9 focale la produzione innovativa di un altro artista Hammer Muzik, Sagopa Kajmer il miglior produttore di Turchia, che ha trasformato Ceza nel nome pi\u00f9 importante del rap turco. Nel 2002 pubblic\u00f2 l'album Ceza Medcezir ( \u201cAlta Marea\u201d) che \u00e8 stato prodotto da DJ MicCheck aka, Sagopa Kajmer ha vinto il riconoscimento per la sua pungente critica sociale e di prosa poetica che si spostano anche tra coloro che non hanno fino a quel punto seguito il movimento del rap turco; a detta di tutti ha un grande successo. Nel 2004, Ceza ha pubblicato il suo quarto Cd, intitolato Rapstar che \u00e8 stato in parte prodotto da Dj MicCheck aka Sagopa Kajmer. Questo album \u00e8 stato un grande successo (150.000 CD). Il video musicale della canzone \u201cRapstar\u201d \u00e8 stato trasmesso su molti canali televisivi turchi e ha avuto molti ascolti sulle stazioni radio turche. L'album contiene il contributo della sorella Ayben, cos\u00ec come gli altri rapper turchi Dr. Fuchs, Sagopa Kajmer, Sahtiyan, Fuat e fj\u00e4rde v\u00e4rlden dalla Svezia.\nLa collaborazione di Ceza con Dr. Fuchs come il gruppo Nefret \u00e8 stato determinante per l'avvento dell'hip hop orientale in Germania. Ceza \u00e8 divenuto sempre pi\u00f9 popolare fra i giovani immigrati turchi in Germania, \u00e8 venuto a identificarsi con le loro radici e la cultura turca, cos\u00ec \u2018l'Oriental Hip Hop' \u00e8 nato. C'era il rifiuto di avere ritmi afro-americani preferendo l'Arabesk turco e il pop, e questo era \u201cl'emblema della fusione della cultura nera alla cultura turca.Canzoni come Rapstar di Ceza mostra questa chiara connessione a suoni e ritmi turchi.\n2006.\nHa poi pubblicato il suo primo maxi-singolo (EP / album Hybrid) intitolato Feyz Al (\u201cPrendere la forma\u201d). Ha pubblicato il suo sesto album intitolato Yerli Plaka il 5 settembre 2006. In questo album, Ceza ha delle feature con MC Tech N9ne americano di nascita e la cantante e compositore turca Sezen Aksu, Samy Deluxe, Eko Fresh e Afrob dalla Germania e MC Killa Hakan dalla Turchia che vive a Berlino. Il video musicale della canzone \u201cYerli Plaka\u201d \u00e8 stato registrato in Germania.\n2007.\nMTV EMA Award\nCeza ha vinto gli MTV Europe Music Award per la miglior scenografia turca del 2007e il 1 \u00b0 novembre dello stesso anno. E le persone che lo hanno aiutato a fare l'album (olocausto) sono stati pirbudak e Mehmet Ali pirbudak."}
{"id": "2559600", "revid": "337866", "url": "https://it.wikipedia.org/wiki?curid=2559600", "title": "National Football League Italia", "text": ""}
{"id": "2559601", "revid": "767487", "url": "https://it.wikipedia.org/wiki?curid=2559601", "title": "Above the Rim", "text": "Above the Rim \u00e8 un film del 1994 diretto da Jeff Pollack. La trama \u00e8 stata scritta da Pollack e dal giornalista Barry Michael Cooper, ed \u00e8 tratta da una storia di Pollack e Benny Medina.\nIl film, con Duane Martin, Leon Robinson, Tupac Shakur, Marlon Wayans, Christopher Andrews e Wood Harris, racconta la storia di una promessa del basket liceale di New York e del suo rapporto con due persone; uno spacciatore di droga e un'altra star del basket ora guardia di sicurezza del suo ex-liceo.\nIl film \u00e8 uscito nelle sale americane il 23 marzo 1994, incassando 3.738.800 dollari nel week-end d'esordio, per arrivare ad un totale di 16.192.320 dollari.\nTrama.\nUn giovane atleta che aspira ad arrivare nell'NBA \u00e8 costretto a prendere delle pesanti decisioni riguardante lo sport e la sua vita. Kyle Watson \u00e8 un giocatore di basket con molto talento, che sta per diplomarsi. Mentre si trova ad aspettare di scoprire se ricever\u00e0 o no una borsa di studio per la Georgetown University si trova a dover affrontare un dilemma: deve decidere se giocare il torneo del quartiere e seguire il suo buon coach o Birdie e Motaw, due \"gangsta\" locali. Kyle si trova inoltre ad avere un risentimento per la guardia di sicurezza del liceo Tony \"Shep\" Sheppard perch\u00e9 sua madre si \u00e8 innamorata di lui. Coincidenza vuole che l'allenatore di Kyle vuole far giocare al torneo anche Shep, dotatissimo giocatore. In seguito si scopre che Shep non \u00e8 altro che il fratello maggiore di Birdie. \nDopo la morte dell'amico Nutso per\u00f2 sembra che Shep non voglia pi\u00f9 giocare di nuovo."}
{"id": "2559602", "revid": "287204", "url": "https://it.wikipedia.org/wiki?curid=2559602", "title": "Anita Wlodarczyk", "text": ""}
{"id": "2559603", "revid": "1573940", "url": "https://it.wikipedia.org/wiki?curid=2559603", "title": "Chiesa di San Michele in Insula", "text": "Fuori dall'abitato di Trino (provincia di Vercelli), in un sito che ancora mantiene l'antica denominazione di \"Insula\" in quanto era circondato da due rami del Po, sorge la chiesa di San Michele in Insula.\nLe origini della pieve risalgono ad epoca altomedievale: le prime testimonianze scritte sono del X \u2013 XI secolo, ma si pu\u00f2 ragionevolmente ipotizzare che essa sia stata edificata su di un precedente edificio sacro, dal momento che il sito era abitato fin dall'et\u00e0 romana, ed era protetto da una cinta muraria (come evidenziato da scavi archeologici).\nNonostante i molteplici interventi successivi, la chiesa mantiene il suo sobrio stile romanico assunto nel XII secolo. Perse verosimilmente importanza quando l'abitato si concentr\u00f2 nella zona in cui \u00e8 posta la duecentesca Parrocchiale di San Bartolomeo. Non per questo l'antica pieve, cara alla devozione popolare, fu del tutto abbandonata.\nLa facciata con il pr\u00f2nao antistante alla porta d'ingresso, rappresenta un rifacimento del XVIII secolo.\nL'interno \u00e8 a tre navate, con quella centrale rialzata rispetto a quelle laterali.\nNel presbiterio sono state riportate alla luce frammenti di affreschi del XII secolo di grande rilievo storico ed artistico: sono visibili una \"Crocifissione\" e \"Scene della vita di San Michele\"; in essi l'artista si dimostra aggiornato sulla pittura romanica che si stava affermando in Lombardia."}
{"id": "2559604", "revid": "913245", "url": "https://it.wikipedia.org/wiki?curid=2559604", "title": "Austra Skujyt\u0117", "text": ""}
{"id": "2559615", "revid": "287204", "url": "https://it.wikipedia.org/wiki?curid=2559615", "title": "Austra Skujyte", "text": ""}
{"id": "2559618", "revid": "287204", "url": "https://it.wikipedia.org/wiki?curid=2559618", "title": "ATP German Open 1991", "text": "Il German Open 1991 \u00e8 stato un torneo di tennis giocato sulla terra rossa. \u00c8 stata l'84\u00aa edizione del \"Torneo di Amburgo\", che fa parte della categoria ATP Super 9 nell'ambito dell'ATP Tour 1991. Si \u00e8 giocato al Rothenbaum Tennis Center di Amburgo in Germania, dal 6 al 13 maggio 1991.\nCampioni.\nSingolare.\n Karel Nov\u00e1\u010dek ha battuto in finale Magnus Gustafsson 6\u20133, 6\u20133, 5\u20137, 0\u20136, 6\u20131\nDoppio.\n Sergio Casal / Emilio S\u00e1nchez hanno battuto in finale C\u00e1ssio Motta / Danie Visser 7\u20136, 7\u20136"}
{"id": "2559631", "revid": "767487", "url": "https://it.wikipedia.org/wiki?curid=2559631", "title": "Frederick Coyett", "text": ""}
{"id": "2559638", "revid": "198277", "url": "https://it.wikipedia.org/wiki?curid=2559638", "title": "Castle (serie televisiva)", "text": "Castle \u00e8 una serie televisiva statunitense trasmessa da ABC dal 2009 al 2016.\nCreata da Andrew W. Marlowe, la serie \u00e8 interpretata da Nathan Fillion e Stana Katic e narra le vicende di Richard Castle, un famoso scrittore di romanzi gialli che collabora alle indagini della detective di polizia Kate Beckett.\nIn Italia \u00e8 trasmessa in prima visione satellitare dai canali di Fox Italia dal 16 ottobre 2009 (con il titolo Castle - Detective tra le righe per le prime due stagioni, poi con il titolo originale \"Castle\"), e successivamente in chiaro da Rai 2 dal 10 gennaio 2010 (con il solo titolo originale).\nTrama.\nNew York. Richard Castle, famoso e acclamato scrittore di libri gialli, viene contattato dal New York City Police Department per aiutare la detective della Squadra Omicidi Kate Beckett a risolvere un caso che sembra copiato dalla trama di un suo romanzo. Collaborando, i due riescono a risolvere l'omicidio e, galvanizzato dall'esperienza, Castle \u2013 che ha deciso di chiudere con Derrick Storm uno dei suoi personaggi pi\u00f9 riusciti ed \u00e8 quindi in cerca di nuove ispirazioni \u2013 ha l'idea di chiedere all'amico sindaco il permesso di affiancare la detective Beckett in pianta stabile come consulente della polizia e di seguire i suoi casi, rendendosi spesso decisivo per la loro soluzione.\nLa collaborazione forzata tra i due non \u00e8 delle pi\u00f9 tranquille: Castle \u00e8 una persona fuori dagli schemi ed entusiasta di questa nuova esperienza lavorativa, mentre Kate \u00e8 una donna pi\u00f9 tranquilla e riservata che intraprese anni prima la carriera di poliziotta per risolvere l'omicidio della madre, rimasto ancora insoluto. Allo stesso tempo, Castle decide di prendere a modello proprio la detective per creare la nuova protagonista dei suoi romanzi, Nikki Heat. Con il tempo, Castle e Kate diventano amici e, pur negando reciprocamente l'argomento, la loro relazione \u00e8 sempre sul punto di sfociare in qualcosa di pi\u00f9 profondo.\nProduzione.\nCome affermato dal protagonista Nathan Fillion in un'intervista spesso le riprese della serie (che iniziano ogni anno intorno al mese di luglio) si protraggono fino a 14 ore al giorno, e capita che si lavori sul set anche il sabato. Inoltre, nonostante la serie sia ambientata a New York, le riprese avvengono a Los Angeles; lo stesso Fillion si \u00e8 meravigliato di quanti luoghi della citt\u00e0 californiana siano simili alla grande mela. A New York \u00e8 stato girato, nel 2009, solamente l'episodio pilota della serie.\nDopo i dieci episodi della prima stagione la serie \u00e8 stata confermata per una seconda stagione di tredici episodi, poi portata a 24 episodi. In seguito anche la terza e la quinta stagione, inizialmente composte da 22 e 23 episodi rispettivamente, hanno visto aumentare a 24 episodi la loro durata.\nIl 18 aprile 2016 la ABC ha comunicato l'uscita dal cast di Stana Katic e Tamala Jones in vista dell'eventuale rinnovo per una nona stagione; nonostante ci\u00f2 il 13 maggio 2016 la serie \u00e8 stata ufficialmente cancellata.\nAltri media.\nRomanzi.\n\"Heat Wave\", lo pseudobiblion scritto dal protagonista Richard Castle nella finzione della prima stagione di \"Castle\", \u00e8 stato realmente pubblicato: i primi dieci capitoli sono stati resi disponibili sul sito web della ABC, mentre sul mercato \u00e8 stato distribuito il romanzo completo, che ha raggiunto il sesto posto della classifica \"New York Times Best Seller List\" del \"The New York Times\".\nLa stessa operazione \u00e8 stata fatta per il suo secondo pseudobiblion, \"Naked Heat\", i cui primi capitoli sono stati pubblicati sul sito del network ed \u00e8 poi stato distribuito sul mercato statunitense il 28 settembre 2010.\nIl 20 settembre 2011 \u00e8 uscito negli Stati Uniti il terzo pseudobiblion di Richard Castle, \"Heat Rises\"; il romanzo ha debuttato il 9 ottobre successivo al primo posto della \"New York Times Best Seller List\" e al quinto posto della classifica \"Best-Selling Books\" di \"USA Today\".\nIl 18 settembre 2012 \u00e8 stato pubblicato negli Stati Uniti il quarto pseudobiblion improntato sulla serie televisiva, \"Frozen Heat\", che ha esordito al settimo posto della \"New York Times Best Seller List\".\nTutti gli pseudobiblion di Richard Castle sono tradotti e pubblicati in Italia da Fazi Editore rispettivamente a marzo 2010 (\"Heat Wave\"), marzo 2011 (\"Naked Heat\"), aprile 2012 (\"Heat Rises\"), aprile 2013 (\"Frozen Heat\") e aprile 2014 (\"Deadly Heat\").\nGraphic Novel.\nNel maggio 2011 la ABC ha siglato una partnership con la Marvel Comics per la realizzazione di un romanzo a fumetti incentrato sulle avventure di Derrick Storm, ovvero il primo protagonista degli pseudobiblion di Richard Castle. Da questo accordo \u00e8 nata \"Deadly Storm\", una \"graphic novel\" scritta da Brian Michael Bendis (gi\u00e0 sceneggiatore dei \"Nuovi Vendicatori\" e di \"Ultimate Spider-Man\") e Kelly Sue DeConnick (\"Capitan America\"). Il romanzo a fumetti \u00e8 stato presentato durante il San Diego Comic-Con International 2011, e pubblicato da Marvel Comics il 28 settembre 2011. In Italia \u00e8 stato pubblicato da Panini Comics con il titolo di \"Tempesta mortale\".\nVideogioco.\nNel 2014 la GameMill Entertainment ha pubblicato il videogioco \"Castle - Never Judge a Book by Its Cover\", che vede la coppia Castle-Beckett indagare per fermare un serial killer.\nInternet.\nNell'aprile 2011 la ABC aveva lanciato il sito web richardcastle.net. Nel sito era possibile seguire costantemente le avventure di Richard Castle, trovare la bibliografia completa delle sue opere, nonch\u00e9 una sezione apposita dove si poteva dialogare direttamente con lo scrittore."}
{"id": "2559642", "revid": "26539917", "url": "https://it.wikipedia.org/wiki?curid=2559642", "title": "Televisioni on demand", "text": ""}
{"id": "2559647", "revid": "1573940", "url": "https://it.wikipedia.org/wiki?curid=2559647", "title": "Chiesa di San Bartolomeo (Trino)", "text": "La chiesa parrocchiale di San Bartolomeo \u00e8 un luogo di culto cattolico di Trino, in provincia di Vercelli. \u00c8 sede dell'omonima parrocchia compresa nel vicariato di Trino.\nStoria.\nLa parrocchiale dedicata a san Bartolomeo, patrono della citt\u00e0, sorse, come chiesa a tre navate, agli inizi del XIII secolo quando cominci\u00f2 a decadere l'utilizzo della chiesa di San Michele in Insula.\nDopo essere stata gravemente danneggiata nel 1628, nel corso del feroce assedio delle truppe di Carlo Emanuele I di Savoia, la chiesa venne pressoch\u00e9 integralmente rifatta negli anni 1634-1642 come edificio ad una sola navata, con pianta a croce latina.\nLa facciata, dal sobrio stile classicheggiante, \u00e8 il risultato degli ampi rifacimenti intervenuti nel 1839.\nInterno.\nCustodisce al suo interno opere di rilevante interesse storico ed artistico. Va menzionata innanzi tutto la trecentesca icona della \"Madonna col Bambino\" (detta \"Madonna di San Luca\") dai tratti ancora bizantineggianti, donata alla chiesa dai Marchesi del Monferrato di casa Paleologa.\nRisalgono al periodo rinascimentale un bel trittico posto nel transetto di sinistra dedicato all\"'Immacolata Concezione\", opera di Gerolamo Giovenone databile al 1516, (noto anche come \"Trittico Raspa\", dal nome dei committenti); una tavola di Boniforte Oldoni il Giovane con la \"Incoronazione della Vergine e santi\" (1587) (proveniente dalla vicina chiesa di San Pietro Martire); una tela di Guglielmo Tabacchetti raffigurante \"Ges\u00f9 fanciullo con San Giuseppe e la Madonna\", interessante, pi\u00f9 che per qualit\u00e0 artistica, perch\u00e9 si tratta dell'unica opera conosciuta dell'autore (figlio di Jan de Wespin, grande statuario che fu attivo nei Sacri Monti di Crea e di Varallo).\nVa anche menzionato un pregevole \"Crocefisso\" ligneo del XVI secolo, posto nella cappella della B.V. di Lourdes.\nLa pittura piemontese dei secoli successivi \u00e8 rappresentata soprattutto da una tela di Orsola Caccia, figlia del Moncalvo, con la \"Presentazione di Ges\u00f9 al tempio\" (1648), dalla notevole tela, posta nel coro, raffigurante la scena \"San Bartolomeo battezza i reali di Armenia\", opera del casalese Pier Francesco Guala (1733-34) e dai grandi affreschi che ornano il soffitto della navata centrale di Luigi Morgari.\nLa chiesa custodisce le reliquie del beato Oglerio di Lucedio, abate del XII secolo."}
{"id": "2559648", "revid": "1272592", "url": "https://it.wikipedia.org/wiki?curid=2559648", "title": "KCalc", "text": "KCalc \u00e8 una calcolatrice scientifica per KDE. \u00c8 presente tipicamente nelle distribuzioni Linux che utilizzano questo ambiente desktop ma, naturalmente, pu\u00f2 essere utilizzata anche in altri ambienti.\nCaratteristiche.\nOltre alle comuni funzioni presenti tipicamente nelle calcolatrici scientifiche, KCalc \u00e8 caratterizzato da:\ncostanti fisiche e matematiche.\nSono utilizzabili tramite un apposito menu:\nMatematica\nElettromagnetismo\nFisica atomica e nucleare\nTermodinamica\nGravit\u00e0"}
{"id": "2559650", "revid": "26540110", "url": "https://it.wikipedia.org/wiki?curid=2559650", "title": "Castello di Gradisca d'Isonzo", "text": ""}
{"id": "2559660", "revid": "287204", "url": "https://it.wikipedia.org/wiki?curid=2559660", "title": "U.S. Men's Clay Court Championships 1991", "text": "L'U.S. Men's Clay Court Championships 1991 \u00e8 stato un torneo di tennis giocato sulla terra. \u00c8 stata la 23\u00aa edizione del U.S. Men's Clay Court Championships, che fa parte della categoria ATP World Series nell'ambito dell'ATP Tour 1991. Si \u00e8 giocato a Charlotte in Carolina del Nord negli Stati Uniti dal 6 maggio al 13 maggio 1991.\nCampioni.\nSingolare.\n Jaime Yzaga ha battuto in finale Jimmy Arias 6-3, 7-5\nDoppio.\n Rick Leach / Jim Pugh hanno battuto in finale Bret Garnett / Greg Van Emburgh 6-3, 2-6, 6-3"}
{"id": "2559664", "revid": "15756", "url": "https://it.wikipedia.org/wiki?curid=2559664", "title": "Punch and Judy", "text": "Punch and Judy \u00e8 un'opera lirica in un atto di Harrison Birtwistle su libretto di Stephen Pruslin.\nScritta su commissione del festival di Aldeburgh, l'opera si presenta come una commedia tragica, incentrata sulle vicende di Punch, un uomo folle affetto da seri disturbi della personalit\u00e0."}
{"id": "2559665", "revid": "183976", "url": "https://it.wikipedia.org/wiki?curid=2559665", "title": "Mesmin de Micy", "text": ""}
{"id": "2559668", "revid": "767487", "url": "https://it.wikipedia.org/wiki?curid=2559668", "title": "Need to Believe (album)", "text": "Need to Believe \u00e8 il nono album in studio della rock band svizzera Gotthard, pubblicato nel settembre del 2009 dalla Nuclear Blast. L'uscita \u00e8 stata anticipata dalla \"title track\" in Svizzera e dal singolo \"Shangri-la\" nel resto del mondo, entrambi pubblicati nell'agosto dello stesso anno.\nL'album \u00e8 stato prodotto dal canadese Richard Chycki, gi\u00e0 collaboratore di gruppi come Rush, Dream Theater, Def Leppard e altri. Si tratta dell'ultimo album in studio registrato dalla band con il cantante Steve Lee, che perder\u00e0 tragicamente la vita in un incidente stradale in Nevada il 5 ottobre 2010.\nLa canzone \"Unconditional Faith\" \u00e8 stata scelta come colonna sonora dal regista tedesco Uwe Boll per il suo film \"Max Schmeling\", dedicato all'omonimo pugile tedesco divenuto particolarmente famoso per il coraggio delle sue critiche verso Adolf Hitler e il movimento nazista in pieno regime di terrore. Uwe Boll ha per l'occasione anche diretto il video musicale della canzone, in cui si vede la band eseguire il brano dentro a un ring, alternata ad alcuni momenti della pellicola. Il film \u00e8 uscito nelle sale il 7 ottobre del 2010.\nIl 9 gennaio 2010 la band si \u00e8 esibita agli Swiss Music Awards con il brano \"Don't Let Me Down\" e ha ricevuto una piacevole sorpresa: il primo disco di platino di quest'album.\nTitolo del disco.\nIn un'intervista successiva alla pubblicazione, Steve Lee ha cercato di spiegare i motivi di un titolo come quello di questo disco, affermando:"}
{"id": "2559669", "revid": "716642", "url": "https://it.wikipedia.org/wiki?curid=2559669", "title": "Chris McCann", "text": ""}
{"id": "2559670", "revid": "114325798", "url": "https://it.wikipedia.org/wiki?curid=2559670", "title": "Associazione Italiana Football Americano", "text": "L'Associazione Italiana Football Americano (AIFA) \u00e8 stata una associazione sportiva attiva dal 1981 al 1987, che organizzava, gestiva e promuoveva i campionati di football americano in Italia.\nL'AIFA venne costituita ad opera di cinque Societ\u00e0: Rhinos Milano, Rams Milano, Frogs Busto Arsizio, Giaguari Torino ed Aquile Ferrara. Presidente venne eletto Giovanni Colombo, considerato il \"padre\" del football americano italiano, a cui dal 1998 \u00e8 intitolato il trofeo del Superbowl italiano. Nel 1981 si disput\u00f2 quindi il primo campionato italiano che vide il suo epilogo nel primo SuperBowl organizzato dall'AIFA a Santa Margherita Ligure e che vide la vittoria dei Rhinos sui Frogs.\nL'associazione, sotto la guida delle prime cinque squadre fondatrici, arriv\u00f2 ad avere oltre 120 squadre divise nei campionati di Serie A, B e C oltre ad un campionato Under 21, dal quale uscirono ad esempio alcuni MVP del Campionato europeo di football americano del 1987.\nNel 1987 alcune squadre decisero che era il tempo di cambiare sostituendo con un ambizioso presidente Gianantonio Arnoldi il tifoso/appassionato Colombo. Ad un primo risultato, l'ingresso nel CONI nel 1988 e il cambio di dicitura da AIFA in Federazione Italiana American Football, segu\u00ec un declino della neonata federazione che avrebbe visto piano piano non solo la chiusura di molte societ\u00e0, ma anche il progressivo indebitamento della federazione fino ad arrivare al suo fallimento."}
{"id": "2559674", "revid": "26540564", "url": "https://it.wikipedia.org/wiki?curid=2559674", "title": "Piazzaforte di Gradisca", "text": ""}
{"id": "2559678", "revid": "287204", "url": "https://it.wikipedia.org/wiki?curid=2559678", "title": "San Antonio Spurs 1978-1979", "text": "La stagione 1978-79 dei San Antonio Spurs fu la 3\u00aa nella NBA per la franchigia.\nI San Antonio Spurs vinsero la \"Central Division\" della \"Eastern Conference\" con un record di 48-34. Nei play-off vinsero la semifinale di conference per 4-3 con i Philadelphia 76ers, perdendo poi nella finale di conference per 4-3 con i Washington Bullets."}
{"id": "2559683", "revid": "1656773", "url": "https://it.wikipedia.org/wiki?curid=2559683", "title": "Battaglia di Sant'Egidio", "text": "La battaglia di Sant'Egidio fu combattuta il 12 luglio 1416 a Sant'Egidio, nei pressi di Perugia, tra la compagnia di ventura di Braccio da Montone e l'esercito perugino, guidato da Carlo I Malatesta. La vittoria della compagnia braccesca permise a Braccio di realizzare il suo sogno di conquista di Perugia.\nLa battaglia.\nLa battaglia dur\u00f2 7 ore e vide l'uso massiccio della cavalleria pesante. Braccio utilizz\u00f2 la sua nota tattica di ripetute cariche di piccoli gruppi di cavalleria nei punti deboli dello schieramento nemico contro l'avanguardia nemica condotta da Angelo della Pergola, fino a sfiancare e disorganizzare lo schieramento avversario e poi concludere con una carica generale di tutta la cavalleria che repentinamente decise gli esiti della battaglia. Nella battaglia si distinsero il figlio di Braccio, Oddo, e l'allievo Niccol\u00f2 Piccinino, e gli episodi che la contraddistinsero furono a lungo creduti immortalati in una tela di Paolo Uccello.\nConseguenze.\nI prigionieri membri della famiglia Michelotti furono uccisi, pratica inusuale nelle battaglie tra condottieri."}
{"id": "2559685", "revid": "287204", "url": "https://it.wikipedia.org/wiki?curid=2559685", "title": "Helge Payer", "text": "\u00c8 stato a lungo nella rosa del Rapid Vienna, squadra con la quale ha conquistato per due volte il titolo di campione d'Austria e che ha lasciato nel 2012 per tentare l'esperienza all'estero. Tuttavia, poco dopo ha firmato un contratto con la ORF e, dal 31 marzo 2013, commenter\u00e0 le partite di Bundesliga trasmesse dall'emittente televisiva di Stato austriaca.\nCarriera.\nClub.\nGli esordi nel Rapid \"Amateure\".\nPayer cominci\u00f2 a giocare a calcio nell'Eintracht Wels, la squadra della sua citt\u00e0 natale, prima di trasferirsi a Vienna nel 1991 per giocare con le giovanili del Rapid. L'esordio nella formazione Amateure avvenne nella Wiener Stadtliga 1997-1998, stagione che termin\u00f2 con la conquista della WFV-Cup in finale contro lo Stadlau (3-0). Payer rimase con la formazione riserve per altre tre stagioni, disputando la finale di coppa anche nel 1998-1999, persa ai tiri di rigore dal Polizei/Feuerwehr (7-8).\nLa Regionalliga col Kottingbrunn.\nNel 2000-2001 fu in prestito al Kottingbrunn, in Regionalliga Ost, dove si impose come titolare totalizzando 26 presenze. A fine stagione la formazione della Bassa Austria vinse il campionato con 58 punti, due in pi\u00f9 rispetto alla coppia Floridsdorfer AC-Hundsheim, qualificandosi per gli spareggi-promozione.\nQui, una sconfitta casalinga (0-1) e un pareggio esterno (2-2) non furono sufficienti per ottenere la promozione in Erste Liga, che and\u00f2 al Pasching.\nIl ritorno al Rapid.\nUn campionato da titolare.\nDopo la positiva stagione in prestito, Payer fu richiamato alla base dal nuovo allenatore Lothar Matth\u00e4us. L'esordio in Bundesliga avvenne il 10 ottobre 2001, in occasione della 14\u00aa giornata, a Bregenz contro i padroni di casa dello Schwarz-Wei\u00df, che vinsero per 2-1. Da allora, Helge divenne il portiere titolare del Rapid, chiudendo la stagione (la peggiore nella storia del club, 8\u00ba posto finale) con 23 presenze in campionato, una in \u00d6FB-Cup e due in Coppa UEFA. L'esordio europeo per Payer fu il 18 ottobre 2001 al Parco dei Principi nella sconfitta per 4-0 contro il Paris SG, andata del secondo turno della manifestazione.\nLa stagione successiva vide il giovane portiere contendere il ruolo di titolare a Ladislav Maier. In Bundesliga totalizz\u00f2 18 presenze, in coppa 2, per un totale di 20 partite stagionali. Malgrado le poche presenze, a fine stagione fu votato dai tifosi come \"Rapidler der Saison\" e fu inserito nella squadra ideale dell'anno dalla rivista \"Sportwoche\".\nNel 2003-2004 le presenze in campionato salirono a 26 ed il Rapid si classific\u00f2 al 4\u00ba posto per la seconda stagione consecutiva. Anche in questo caso Payer fu inserito da \"Sportwoche\" nel miglior undici stagionale.\nLa stagione 2004-2005 vide tre portieri alternarsi tra i pali del club: Payer scese in campo in 23 occasioni, seguito da J\u00fcrgen Macho (8 presenze) e da Maier (6). A dispetto dell'alternanza, la squadra guidata da Josef Hickersberger chiuse la stagione al primo posto, conquistando il 31\u00ba titolo nazionale della storia del club. Payer gioc\u00f2 anche 4 partite in \u00d6FB-Cup, inclusa la finale del 1\u00ba giugno 2005 contro l'Austria Vienna, persa 3-1. In Coppa UEFA gli furono invece preferiti Maier e Macho. A fine stagione, fu eletto portiere dell'anno dalla Bundesliga e fu premiato come tale anche dal quotidiano \"Kurier Zeitung\", che lo inser\u00ec nel proprio team ideale unitamente a \"Sportwoche\".\nCapitano e il secondo titolo.\nNel 2005-2006 Payer divenne il titolare indiscusso della porta bianco-verde. In campionato totalizz\u00f2 32 presenze, altre due in coppa d'Austria e 8 in Champions League, due nei turni preliminari e 6 nella fase finale. \"Sportzeitung\" lo inser\u00ec nell'undici dell'anno e i tifosi lo elessero per la seconda volta \"Rapidler der Saison\". Indoss\u00f2 anche, per la prima volta, la fascia da capitano nel breve periodo in cui Steffen Hofmann si trasfer\u00ec al Monaco 1860.\nLa stagione successiva si concluse al 4\u00ba posto, con Payer in campo 34 volte in 36 giornate. Ancora meglio fece nel 2007-2008, giocando tutte le 36 partite di Bundesliga, nella stagione iniziata con la vittoria nella Coppa Intertoto e conclusasi con la conquista del 32\u00ba campionato austriaco. Questo successo gli valse il premio di miglior portiere dell'anno dai quotidiani \"Krone\" e \"\u00d6sterreich\".\nAvendo annunciato un periodo di inattivit\u00e0, il suo ex-allenatore Hickersberger, divenuto nel frattempo Commissario tecnico della Nazionale, non pot\u00e9 convocarlo per Euro 2008.\nNel 2008-2009 la porta del Rapid non ebbe un \"padrone\" fisso: si alternarono Andreas Lukse (9 volte in campo), Raimund Hedl (8 presenze) e il tedesco Georg Koch (7) acquistato per sostituire Payer. Koch fu vittima di un incidente durante il derby e dovette abbandonare l'attivit\u00e0. Payer annunci\u00f2 quindi il suo ritorno in squadra. Il Rapid chiuse il campionato al 2\u00ba posto ma fu eliminato nel secondo turno preliminare di Champions League.\nIl 2009-2010 fu l'ultimo anno da titolare per il portiere che non aveva mai lasciato il numero 24: ventidue presenze nel campionato chiuso al 3\u00ba posto e 11 in Europa League, dove il Rapid viene eliminato nella fase a gironi.\nL'ultima stagione al Rapid.\nDurante la stagione 2010-2011 Payer e Hedl si dividono la titolarit\u00e0 dei pali del Rapid: 15 e 21 presenze rispettivamente. Helge gioca anche 4 partite in \u00d6FB-Cup e una in Europa League. La stagione vede il club terminare al 5\u00ba posto in Bundesliga.\nNella stagione successiva Helge Payer \u00e8 titolare in 12 partite di Bundesliga; il Rapid arriva alla piazza d'onore dietro al Salisburgo. Nella \u00d6FB-Cup scende in campo negli ottavi di finale contro il Ried, il 26 ottobre 2011, una sconfitta per 1-2 ai tempi supplementari.\nLa sua ultima partita \u00e8 datata 20 novembre 2011, in un Gerhard Hanappi Stadion esaurito per la sfida contro il Salisburgo, vinta 4-2 dai padroni di casa.\nAl termine della stagione Helge Payer annuncia il suo ritiro, dopo 11 anni e 298 partite in maglia bianco-verde, delle quali 254 in Bundesliga, 14 in \u00d6FB-Cup e 30 nelle coppe europee.\nKalloni.\nTuttavia, in seguito \u00e8 alla ricerca di una squadra e il 27 agosto firma per i greci del Kalloni, squadra militante nella seconda divisione ellenica.\nL'avventura in Grecia dura solamente fino a gennaio 2013. Dopo aver collezionato 4 presenze in Football League, Payer e la societ\u00e0 di comune accordo decidono di risolvere il contratto.\nNazionale.\nIl cammino in Nazionale di Payer comincia nella rappresentativa Under-16, dove totalizza 11 presenze.\nNella Nazionale Under-17 gioca 6 partite.\nPassa poi alla rappresentativa Under-18, con la quale totalizza 10 presenze.\nNell'Under-21 Payer gioca 13 partite.\nEsordisce in Nazionale maggiore l'11 giugno 2003, convocato dal Commissario tecnico Hans Krankl per la sfida contro la , giocata a Innsbruck nel quadro delle qualificazioni ad Euro 2004 e vinta 5-0. Da allora ha totalizzato complessivamente 20 presenze, l'ultima delle quali il 14 ottobre 2009 contro la , a Saint-Denis (1-3)."}
{"id": "2559686", "revid": "1824906", "url": "https://it.wikipedia.org/wiki?curid=2559686", "title": "Episodi di Castle (prima stagione)", "text": "La prima stagione della serie televisiva Castle \u00e8 stata trasmessa in prima visione negli Stati Uniti d'America da ABC dal 9 marzo all'11 maggio 2009.\nIn Italia la stagione \u00e8 stata trasmessa in prima visione satellitare da Fox Life dal 16 ottobre al 13 novembre 2009 (con il titolo \"Castle - Detective tra le righe\"), mentre in chiaro \u00e8 stata trasmessa da Rai 2 dal 10 gennaio al 14 marzo 2010 (con il titolo originale \"Castle\").\nFiori per la tua tomba.\nTrama.\nUna giovane ereditiera viene trovata uccisa nella sua abitazione con il corpo nudo ricoperto di petali di rosa e con due grandi girasoli sugli occhi. L'indagine viene affidata alla detective Kate Beckett e alla sua squadra del 12\u00ba distretto di polizia, composta dai detective Esposito e Ryan. Beckett intuisce subito il collegamento tra l'omicidio e uno precedente, entrambi descritti nei libri del famoso scrittore di gialli Richard Castle; egli \u00e8 alla presentazione del suo ultimo libro nel quale, sorprendentemente, ha deciso di fare morire il protagonista della serie, il detective Derrick Storm, nonostante il parere contrario dei suoi fan e della sua editrice che \u00e8 anche la sua ex moglie. Lo scrittore, in realt\u00e0, si trova in un periodo in cui ha perso la vena creativa ed \u00e8 alla ricerca di qualcosa di diverso per il suo nuovo romanzo. Beckett si presenta alla festa e porta Castle al distretto di polizia per interrogarlo. Lo scrittore rimane subito colpito e intrigato da Beckett, la quale per\u00f2 respinge decisamente i suoi approcci, anche se emerge che lei \u00e8 segretamente una sua fan poich\u00e9 conosce molto bene i suoi libri. Per agevolare le indagini Castle mette a disposizione della polizia la corrispondenza che gli inviano i suoi fan e, grazie all'aiuto del sindaco che \u00e8 un suo amico, riesce a costringere Beckett a prenderlo come consulente per l'indagine. Castle si dimostra molto perspicace intuendo che Beckett ha deciso di entrare in polizia perch\u00e9 una persona a lei cara \u00e8 morta in circostanze misteriose. Nella corrispondenza Beckett trova una lettera inviata dal presunto assassino sulla quale vengono trovate delle impronte; la lettera viene mandata alla scientifica per accertare se le impronte appartengono a qualcuno gi\u00e0 schedato. Viene scoperto un terzo omicidio, ancora una volta realizzato con le modalit\u00e0 descritte in un libro di Castle. Lui e Beckett si recano sul posto e mentre sono l\u00e0, arriva la risposta della scientifica che ha individuato una corrispondenza nel database della polizia con le impronte sulla lettera. Beckett e la sua squadra arrestano il sospettato, un ragazzo con gravi problemi psichici, e nella sua abitazione trovano le prove che lo collegano ai tre omicidi. Castle intuisce, per\u00f2, che il giovane non pu\u00f2 essere il colpevole e ipotizza che lo abbiano incastrato. Beckett con riluttanza capisce che lo scrittore ha ragione e che probabilmente i tre omicidi sono stati commessi per occultarne uno dei tre. Sia Castle che Beckett capiscono che l'obiettivo dell'assassino era l'ereditiera e si ritrovano nell'ufficio del padre della ragazza. Castle intuisce che il milionario \u00e8 malato di cancro e sta per morire e ne parla con Beckett, la quale si convince a interrogare anche il figlio. Dopo l'interrogatorio la detective inizia a sospettare che l'assassino sia proprio il fratello della ragazza e incarica la sua squadra di sorvegliarlo per non consentirgli di distruggere le prove dell'omicidio. Arriva la notizia che Harrison sta tornando a casa e Beckett riesce a ottenere subito un mandato di perquisizione. Si recano sul posto e Beckett, per evitare che intralci l'operazione, ammanetta Castle alla macchina della polizia. Beckett irrompe nell'appartamento del ragazzo che, per\u00f2, sta scappando dalle scale di sicurezza. Nel frattempo Castle \u00e8 riuscito a liberarsi dalle manette e individua il ragazzo, lo insegue, ma viene preso in ostaggio. Mentre ha la pistola puntata contro Castle riesce a fare parlare Harrison e a fargli confessare l'omicidio alla presenza di Beckett che a sua volta tiene sotto tiro il ragazzo. Poi con una veloce mossa Castle disarma e stordisce il ragazzo, che viene arrestato. Nel vicolo Beckett saluta Castle convinta, con sollievo, che non lo rivedr\u00e0 mai pi\u00f9; il giorno seguente, per\u00f2, viene chiamata dal capitano Montgomery, il quale le comunica che il sindaco gli ha ordinato di consentire a Castle di affiancarla a tempo indeterminato nelle sue indagini, perch\u00e9 lo scrittore ha deciso che il nuovo protagonista dei suoi romanzi sar\u00e0 una detective donna ispirata alla figura di Beckett.\nTradimenti.\nTrama.\nIl corpo senza vita di una baby sitter viene rinvenuto in un'asciugatrice. La detective Beckett si ritrova a dovere risolvere l'omicidio, suo malgrado, affiancata da Castle. Lo scrittore si rivela nuovamente utile alla risoluzione del caso e, man mano che la faccenda si fa pi\u00f9 sottile e gli indizi aumentano, l'indagine si fa sempre pi\u00f9 complicata. Le prove portano da tutt'altra parte Beckett e Castle ma, nel commettere l'omicidio, il killer si rende colpevole di un errore fatale che toglie credibilit\u00e0 al suo alibi.\nGiochi pericolosi.\nTrama.\nIl corpo di un ragazzino viene trovato morto in una barca. La sua famiglia, un tempo benestante, ha per\u00f2 perso tutto nel fallimento della Lehman Brothers. Beckett e Castle indagano sugli amici del giovane. Inizialmente i ragazzi indicano come colpevole uno spacciatore che forniva droga alla vittima, ma il loro racconto presenta delle incongruenze.\nMorte di un candidato.\nTrama.\nMentre l'ultimo romanzo di Castle sembra non vendere bene lo scrittore indaga con Beckett su un consigliere ritrovato ucciso proprio durante le elezioni. L'uomo era forse rimasto vittima di un ricatto da parte di una prostituta. Il libro poi si rivela campione di incassi.\nUn brivido le attraversa le vene.\nTrama.\nIn un cantiere viene ritrovato un cadavere congelato. Castle e Beckett scoprono che la vittima era una donna scomparsa da ben cinque anni. Il marito \u00e8 stato invece ucciso l'anno prima durante una rapina a un negozio. Castle e Beckett indagano partendo dalle figlie della coppia, i nonni e il migliore amico dell'uomo. Al termine delle indagini Beckett rivela a Castle di avere perso la madre quando era giovane. Il caso era stato archiviato come accoltellamento tra bande e la donna sembrava essere stata coinvolta per caso. Dopo questo evento il padre di Beckett era diventato un alcolizzato.\nDiffidate delle imitazioni.\nTrama.\nMentre l'ex moglie di Castle desidera trasferirsi da Hollywood a New York per stare vicino alla famiglia \"minacciandone\" la tranquillit\u00e0 un cadavere viene rinvenuto con segni di una cerimonia voodoo. Nel caso risulta utile la conoscenza in materia di Castle che in passato aveva svolto ricerche per un suo romanzo proprio su questo tipo di rituali.\nTopi d'appartamento.\nTrama.\nQuando una donna viene uccisa durante una rapina in una abitazione il caso passa in mano alla squadra omicidi. Mentre Castle si rivolge a un vecchio ed esperto ladro si scopre un collegamento con alcune serate di gala per beneficenza: Castle invita Beckett a una di queste per investigare.\nFantasmi.\nTrama.\nUna donna viene ritrovata uccisa in una vasca piena di olio motore. Beckett e Castle scoprono che la vittima aveva cambiato identit\u00e0: 20 anni prima era stata una terrorista ambientalista e aveva piazzato una bomba in una nave, nella cui esplosione una sua amica attivista era rimasta uccisa e il capitano della nave era rimasto paralizzato. I sospetti si rivolgono verso l'ambientalista che aveva costruito la bomba, una scrittrice che stava redigendo le memorie della vittima e il figlio del capitano rimasto paralizzato.\nLa bambina scomparsa.\nTrama.\nUna bambina viene rapita e Beckett viene coinvolta nella ricerca dall'FBI, in particolare dall'agente che \u00e8 stato una sua vecchia fiamma, Will Sorenson. Questo provoca degli attriti con Castle. In particolare quando Will bacia Beckett, anche se lei, al contrario dell'agente dell'FBI, non sembra volere riprendere la vecchia storia d'amore.\nIdentit\u00e0 nascoste.\nTrama.\nBeckett e Castle si ritrovano a indagare su un chirurgo plastico torturato e ucciso nella sua auto. La pista li porta a un testimone, protetto dalla procura, che ha subito un'operazione chirurgica per entrare nel programma di protezione testimoni. Nel frattempo Castle, con l'aiuto di un amico medico legale, fa analizzare il caso della morte della madre dell'agente Beckett anche se lei gli ha proibito tassativamente di indagare, pena la rottura del loro rapporto in modo definitivo. Nell'indagare sul testimone protetto Beckett coinvolge l'FBI chiedendo un favore a una persona. Quest'ultima la aiuta facendole avere un incontro riservato con il testimone ma, dopo l'incontro, il testimone e l'agente vengono assaliti e quasi uccisi. Indagando su chi potesse averli seguiti Beckett e Castle trovano l'assassino. Castle scopre che la madre di Beckett \u00e8 stata uccisa di proposito e non durante una rapina finita male. Inoltre anche altre persone sono morte nello stesso modo e nello stesso periodo facendole passare per omicidi casuali. Lo scrittore, molto combattuto, decide di rivelare il tutto a Beckett."}
{"id": "2559688", "revid": "287204", "url": "https://it.wikipedia.org/wiki?curid=2559688", "title": "San Antonio Spurs 1977-1978", "text": "La stagione 1977-78 dei San Antonio Spurs fu la 2\u00aa nella NBA per la franchigia.\nI San Antonio Spurs vinsero la \"Central Division\" della \"Eastern Conference\" con un record di 52-30. Nei play-off persero la semifinale di conference per 4-2 con i Washington Bullets."}
{"id": "2559690", "revid": "816040", "url": "https://it.wikipedia.org/wiki?curid=2559690", "title": "Chiesa di Santa Caterina d'Alessandria (Trino)", "text": "La chiesa di Santa Caterina d'Alessandria (detta anche chiesa di San Domenico) \u00e8 un luogo di culto cattolico di Trino, in provincia di Vercelli.\nLa chiesa fue consacrata nel 1452. C'e una chiesa a sala, a tre navate con volte a crociera, con un austero campanile gotico, fa parte del complesso del convento dei frati domenicani (che oggi ospita la biblioteca civica e l'archivio storico comunali).\nLa struttura gotica della chiesa \u00e8 stata modificata da una facciata neoclassica e, all'interno, e con l'aggiunta di cappelle. Una di esse \u00e8 dedicata alla Beata Maddalena Panattieri nata e vissuta a Trino (1443 \u2013 1503), che qui veniva a pregare.\nSempre facente parte del convento domenicano, a pochi passi dalla chiesa, si trovano i resti suggestivi dell'antico chiostro quattrocentesco."}
{"id": "2559694", "revid": "729019", "url": "https://it.wikipedia.org/wiki?curid=2559694", "title": "British Hockey League", "text": "La British Hockey League fu una lega britannica di hockey su ghiaccio, la pi\u00f9 importante fra il 1982 ed il 1996, quando fu rimpiazzata dalla Ice Hockey Superleague e dalla British National League.\nLa lega aveva a sua volta preso il posto di tre campionati regionali: l'Inter-City League del sud dell'Inghilterra, la English League North dell'Inghilterra settentrionale e la Northern League scozzese.\nCambi\u00f2 format diverse volte. La Premier Division fu creata nel 1983, ed una Division One, che stava sotto a questa, nel 1986, divisa in gironi Nord e Sud fra il 1987 ed il 1994. Nel 1987 nacque anche un terzo livello, la Division Two, rinominata English Division One l'anno seguente e divisa dalla lega nel 1993."}
{"id": "2559695", "revid": "125001382", "url": "https://it.wikipedia.org/wiki?curid=2559695", "title": "Episodi di Castle (seconda stagione)", "text": "La seconda stagione della serie televisiva Castle \u00e8 stata trasmessa in prima visione negli Stati Uniti d'America da ABC dal 21 settembre 2009 al 17 maggio 2010, ottenendo un'audience media di 10.254.000 telespettatori.\nIn Italia la stagione \u00e8 stata trasmessa in prima visione satellitare da Fox Life dal 16 marzo al 24 agosto 2010 (con il titolo \"Castle - Detective tra le righe\"), mentre in chiaro \u00e8 stata trasmessa da Rai 2 dal 5 settembre 2010 al 13 febbraio 2011 (con il titolo originale \"Castle\").\nNella Svizzera italiana \u00e8 stata trasmessa da RSI LA1 dal 25 agosto 2010.\nSenza limite.\nTrama.\nBeckett \u00e8 ancora molto adirata con Castle per la ricerca che ha fatto sull'omicidio della madre contro la sua volont\u00e0; quest'ultimo nel frattempo \u00e8 impegnato nella promozione del romanzo con protagonista Nikki Heat. Il capitano Montgomery la costringe a parlare con una giornalista che \u00e8 eccitata all'idea di scrivere qualcosa sulla collaborazione con il famoso scrittore. Quando una vittima di un omicidio viene trovata impiccata su un albero la detective Beckett si ritrova suo malgrado costretta a lavorare con Castle. La loro investigazione prende una piega strana quando alcuni uomini armati rubano il cadavere in rotta verso il medico legale, portando il team a fare ricerche nel mondo del traffico di droga, della mafia russa e del high stake poker a Chinatown, dove Castle si infiltra in una sala da gioco, rischiando poi di farsi uccidere. Quando il caso viene risolto Beckett rimane al distretto (non senza avere ricordato allo scrittore quanto il suo gesto sia stato egoista) e Castle ritorna a casa, dove ascolta Alexis raccontare della serata al cinema andata a monte per colpa del suo ragazzo; ci\u00f2 permette a Castle stesso di capire di avere sbagliato. Torna cos\u00ec in centrale e chiede scusa alla detective per le ricerche sulla morte della madre, riconoscendo di essere andato oltre quello che avrebbe dovuto e di avere tradito la sua fiducia. Alla fine la saluta sapendo che non si vedranno pi\u00f9, ma lei gli risponde in modo amichevole con \"A domani\", segno che ha deciso di proseguire la loro collaborazione.\nScommessa sulla morte.\nTrama.\nUna psicologa viene trovata morta nel suo appartamento; sul volto presenta delle misteriose scritte fatte dall'assassino. Castle e Beckett iniziano a indagare sui suoi pazienti, mentre un'altra vittima viene rinvenuta in un parco, colpita da un'arma da fuoco. Castle scommette con Ryan ed Esposito che risolver\u00e0 il caso su cui sta lavorando con Beckett prima di loro. Quando Beckett scopre l'accaduto prima si arrabbia, ma poi decide di stare al gioco. Ben presto per\u00f2 i quattro scoprono che i loro casi sono collegati. I sospettati hanno un alibi per l'ora dei delitti, ma tutto si risolve quando Castle intuisce che gli assassini si conoscono e si sono scambiati i delitti.\nMorte di una modella.\nTrama.\nMentre a New York \u00e8 in corso la settimana della moda una modella viene trovata morta, senza documenti e con una ferita da taglio nella schiena. I sospetti si concentrano sul fotografo della rassegna perch\u00e9 era solito ricattare le modelle, ma alla fine si scopre ben altro.\nStoria di un truffatore.\nTrama.\nSteven Fletcher, in esplorazione al circolo polare artico, \u00e8 in videoconferenza con una classe delle elementari. L'uomo viene assassinato in diretta; inoltre la tenda si sposta rivelando che la vittima in realt\u00e0 si trovava a casa sua e stava solo fingendo di essere un ricercatore. Castle e Beckett scoprono che Fletcher \u00e8 un truffatore. I due per il caso chiedono anche la collaborazione di un contatto della CIA che conosce Castle, dal quale ha preso ispirazione per alcune frasi del suo nuovo libro. Alexis invece se la deve vedere con il padre perch\u00e9 troppo geloso del ragazzo che le impartisce lezioni di violino.\nUna terribile verit\u00e0.\nTrama.\nIl cadavere di una donna colpita mortalmente alla testa viene trovato in un tombino. L'identit\u00e0 della vittima \u00e8 ancora avvolta nel mistero, mentre l'unico indizio a disposizione \u00e8 un involucro di lecca lecca con alcune scritte in cirillico. Intanto Paula, la manager di Castle, gli riferisce che gli \u00e8 stata fatta un'offerta per scrivere alcuni libri sull'agente segreto britannico che lo ha ispirato a diventare uno scrittore. All'inaugurazione del libro \"Heat Weave\" l'agente conferma che c'\u00e8 stata l'offerta definitiva e insiste affinch\u00e9 lo scrittore accetti. Castle deve decidere se terminare i libri su Nikki Heat e restare a lavorare per il dipartimento di polizia o accettare la nuova proposta di Paula.\nWeekend con i vampiri.\nTrama.\nHalloween incombe e un ragazzo viene ritrovato in un cimitero con un paletto di legno conficcato nel cuore. Il cadavere presenta inoltre delle protesi in ceramica che rendono i canini pi\u00f9 lunghi e appuntiti. Intanto Castle sta preparando la festa di Halloween a casa sua e Beckett non sa se andarci\nL'ultima canzone.\nTrama.\nLa cantante del gruppo preferito di Alexis viene ritrovata morta in un vicolo. Il cadavere, con al collo un iPod che riproduce l'ultimo successo della vittima, \u00e8 stato messo di proposito in una posizione che ricorda esplicitamente il suo ultimo video musicale. Alexis stessa dar\u00e0 un suo contributo al caso.\nMorte di un fattorino.\nTrama.\nUn fattorino in bicicletta viene investito di proposito da una macchina nera; l'assassino scende poi dal veicolo per rubare lo zaino del ragazzo. Il corriere stava recapitando un pacco per conto di un detenuto e il destinatario sarebbe stato il capitano Roy Montgomery, attuale capo di Beckett. Martha Rodgers intanto si interessa dei social network e ritrova vecchie amicizie.\nIl secondo lavoro.\nTrama.\nUn uomo viene scaraventato gi\u00f9 dal tetto di un palazzo: la vittima \u00e8 un assistente procuratore, paladino della lotta contro il crimine. Mano a mano che le indagini proseguono, per\u00f2, l'uomo risulta sempre pi\u00f9 coinvolto in un losco giro di prostituzione. Alexis deve chiedere al padre di lasciarla partecipare a un programma di scambio con la Francia che dura tre settimane e chiede consiglio a Beckett.\nAmbientalisti si muore.\nTrama.\nUn uomo, ucciso da un colpo di pistola, viene ritrovato in uno scivolo per l'immondizia all'interno di un condominio. La vittima viveva nel Connecticut con la famiglia, ma lavorava a New York. Al riconoscimento del cadavere si presentano sia la moglie sia la fidanzata, l'una ignara dell'esistenza dell'altra. Alexis deve effettuare un'attivit\u00e0 extrascolastica legata a un'istituzione statale e chiede a Beckett di poterla svolgere presso il distretto di polizia. Il compito della ragazza \u00e8 quello di sistemare il magazzino degli oggetti raccolti in scene del crimine e quelli smarriti.\nIl quinto proiettile.\nTrama.\nVictor Fink, proprietario di una galleria d'arte, \u00e8 stato colpito a morte da un misterioso assassino. La polizia rinviene cinque bossoli ma solo quattro proiettili. Il quinto proiettile si \u00e8 infatti conficcato nel libro che un potenziale testimone teneva nella tasca; questo testimone per\u00f2 ha perso la memoria e non si ricorda chi \u00e8. Martha ha un piccolo momento di crisi con Chat.\nUna rosa per l'eternit\u00e0.\nTrama.\nLa sera prima del matrimonio una damigella d'onore viene strangolata a morte. Qualcuno, oltre ad averle strappato l'orecchino, le ha inflitto delle strane ferite sulla schiena. La sposa \u00e8 una vecchia fiamma di Castle, una storia che risale ai tempi in cui lo scrittore non era ancora una celebrit\u00e0.\nColpo basso.\nTrama.\nUn criminale affiliato alla mafia irlandese viene trovato morto dissanguato nel suo appartamento. Castle e Beckett iniziano a indagare sulla famiglia mafiosa cui apparteneva. L'uomo, prima di morire, si era messo in contatto con l'FBI: probabilmente per smascherare un traffico di eroina che vede coinvolto anche un noto televenditore. Si scopre cos\u00ec che l'assassino \u00e8 lo stesso che ha ucciso la madre di Beckett ed \u00e8 la persona dietro al traffico di eroina. Anche se non va a finire bene Beckett ottiene qualche informazione sui mandanti dell'omicidio della madre, mentre Castle ha un breve ripensamento e pensa di smettere di lavorare insieme alla detective. Beckett per\u00f2 ammette che grazie a lui \u00e8 riuscita a trovare qualcosa di pi\u00f9 al proposito e gli rivela che quando sar\u00e0 il momento in cui trover\u00e0 il mandante lo vorr\u00e0 accanto e che la sua presenza rende il suo lavoro pi\u00f9 divertente.\nIl terzo uomo.\nTrama.\nUna famiglia torna dalle vacanze e trova un cadavere nella stanza della bambina. La vittima, un agente di viaggi, sembra avere trascorso del tempo nel loro appartamento, forse nascondendosi da qualcuno. Intanto Castle viene classificato come uno dei dieci scapoli pi\u00f9 sexy di New York dal \"Ledger\" e nella descrizione viene riportato che lo scrittore \u00e8 sentimentalmente legato a Beckett. Castle fa di tutto per non fare vedere il giornale a Beckett, ma la detective scopre comunque la notizia. Una delle dieci ragazze classificate chiede di Castle e organizzano un appuntamento. Allo stesso tempo Beckett chiede a Lanie di combinarle un incontro con un ragazzo e si ritrova con lui nello stesso ristorante dove \u00e8 andato anche Castle. Nel frattempo continuano a risolvere il caso e alla fine la ragazza della classifica e l'accompagnatore di Kate finiscono per cenare insieme. A quel punto, andata male in questo senso la serata ma non per il caso, Castle affamato invita Beckett a mangiare un hamburger da Remie e lei accetta.\nPadri e figli.\nTrama.\nUn famoso giocatore di baseball, di origine cubane, viene assassinato a colpi di mazza e trovato quindi morto su un campo di gioco. Castle e Beckett cominciano a indagare nel mondo del baseball e conseguentemente negli ambienti cubani. Scoprono che il giocatore era fuggito da Cuba con l'aiuto del famoso manager dei giocatori Fox. Nelle indagini scoprono che il giocatore aveva una fidanzata che non l'aveva seguito perch\u00e9 era stata arrestata; scoprono che aveva una figlia che era riuscito a fare arrivare negli Stati Uniti. Ma soprattutto scoprono che aveva scoperto tutto questo solo ultimamente perch\u00e9 il suo manager dodici anni prima aveva mentito sulla sua fidanzata e che non aveva mantenuto la promessa di farla scappare anche a lei, e che quando lui va a chiedere spiegazioni Fox lo ha ucciso.\nBorsa di studio con delitto.\nTrama.\nUna studentessa viene ritrovata morta in un parco. Castle e Beckett scoprono che la ragazza stava scrivendo una tesi e sembra che queste sue ricerche possano avere provocato il suo omicidio. Vengono presi in esame i negozi di bondage. Ryan fa conoscere al gruppo la sua fidanzata.\nTic, tac, tic, tac....\nTrama.\nBeckett riceve una telefonata da un killer che la sfida a fermarlo prima che compia degli omicidi. L'uomo sembra ossessionato dal personaggio femminile del libro di Castle. Dopo il secondo omicidio le indagini vengono prese in mano dall'FBI. Castle e Beckett uniscono le loro forze a quelle dell'FBI per catturare il pericoloso e scaltro serial killer. Castle preoccupato rimane a dormire anche a casa di Beckett. Quando il caso per tutti \u00e8 risolto Castle scopre invece che c'\u00e8 qualcosa che non va e Kate \u00e8 in pericolo.\nBoom!\nTrama.\nL'appartamento della detective Beckett esplode a causa di una bomba. Il serial killer continua a eludere le forze della polizia e dell'FBI e sfida Castle, Beckett e l'agente Shaw a catturarlo. Cos\u00ec quando grazie a Beckett riescono a identificarlo dopo l'ultimo omicidio il killer rapisce la Shaw e chiede all'FBI lo scambio con Beckett. L'FBI fa finta di accettare ma cerca di localizzarlo, lui intuendo quello che avrebbe fatto l'FBI lascia false tracce e organizza un agguato micidiale per fare una strage. Castle intuisce tutto e convince Beckett della sua idea, cos\u00ec lo trovano salvano Shaw e catturano il killer. La Shaw salutando Beckett le dice che si vede lontano un miglio che Castle ci tiene tantissimo a lei.\nLa maledizione della mummia.\nTrama.\nQuando il curatore di un museo viene ritrovato morto schiacciato sotto una gargolla di pietra Beckett, Castle e il team devono rispondere alla domanda di chi sia il killer: se il collega geloso o l'amante o il direttore del museo affamato di pubblicit\u00e0 o la maledizione di un'antica mummia, la cui tomba minaccia di morte chiunque la guardi in faccia, cosa a cui Castle non ha potuto resistere. Infatti succedono dei piccoli fatti che fanno preoccupare lo scrittore.\nLa battuta finale.\nTrama.\nCastle viene invitato a un talk show di due comici conduttori, insieme vi \u00e8 anche ospite un'attrice Elly Monroe. Uno dei due conduttori viene trovato morto e fatto passare per infarto. L'attrice si accolla molto a Castle per avere la parte da protagonista nel film su Nikki Heat. Alexis \u00e8 occupata ad andare via per fare cinque giorni per orientamento.\nUn covo di ladri.\nTrama.\nCastle e Beckett indagano sull'omicidio di un ladro. Durante l'indagine scoprono che Esposito ha un legame personale con il presunto assassino della vittima. Inoltre allo stesso caso \u00e8 assegnato il detective Tom Demming, che ha subito un'attrazione reciproca con Beckett e rendendo difficile lavorare al caso insieme a Castle.\nAl cuore non si comanda.\nTrama.\nUn cuoco viene ritrovato morto nel ristorante in cui lavora a causa dell'azoto liquido che l'ha fatto congelare e sembra che la sua morte abbia a che fare con il premio in denaro vinto in un reality show per cuochi. Si scopre che stava lavorando a una torta con un anello nascosto dentro e per risolvere il caso Castle, Beckett, Ryan ed Esposito dovranno scoprire chi \u00e8 la donna destinataria dell'anello, e che rapporto ha con assassino e vittima.\nDoppiamente morto.\nTrama.\nUna rapina finita in tragedia spinge Beckett a richiedere l'assistenza di Demming per il caso. In realt\u00e0 le indagini si trasformano in una sorta di gara tra Castle e Demming, entrambi intenzionati a risolvere il caso per primi e fare colpo su Kate.\nUn'esperienza mortale.\nTrama.\nSpie, detective, killer, sembra la trama di \"intrigo internazionale\" ma \u00e8 tutto finto. Un'agenzia promette esperienze al limite della realt\u00e0 a clienti che vogliono prendersi una vacanza \"diversa\" impersonando un agente segreto. Uno di questi clienti viene trovato morto e solo dopo alcune indagini si scopre la vittima non \u00e8 dell'FBI o della CIA. Le indagini si concentrano sull'agenzia ma la realt\u00e0 \u00e8 un'altra: nella vita privata della vittima non tutto \u00e8 limpido e si scopre che un'altra partecipante al \"gioco\" \u00e8 pi\u00f9 di un'amica: il colpevole \u00e8 il marito. Intanto Beckett e Demming fanno ormai coppia fissa e Castle capisce di essere di troppo e decide che questo sar\u00e0 l'ultimo caso in collaborazione con la polizia. Si avvicina l'estate e Castle incalzato dal suo editore (nonch\u00e9 ex moglie) deve finire il suo ultimo libro. Viste le assenze della madre (impegnata in un tour estivo) e della figlia (in un campo scuola) decide di cambiare aria e di andare nella sua casa al mare, invita anche Beckett che rifiuta. Sul finale Beckett capisce che non pu\u00f2 fare a meno dello scrittore e sembra scaricare Demming, quando decide di affrontare Castle arriva la sua ex moglie. I due ex coniugi dichiarano che si stanno riavvicinando e si avviano per le vacanze estive. Castle promette a Beckett di tornare da lei in autunno."}
{"id": "2559696", "revid": "339392", "url": "https://it.wikipedia.org/wiki?curid=2559696", "title": "CDROM/XA", "text": ""}
{"id": "2559700", "revid": "339392", "url": "https://it.wikipedia.org/wiki?curid=2559700", "title": "CD-ROM/XA", "text": ""}
{"id": "2559706", "revid": "287204", "url": "https://it.wikipedia.org/wiki?curid=2559706", "title": "San Antonio Spurs 1976-1977", "text": "La stagione 1976-77 dei San Antonio Spurs fu la 1\u00aa nella NBA per la franchigia.\nI San Antonio Spurs arrivarono terzi nella \"Central Division\" della \"Eastern Conference\" con un record di 44-38. Nei play-off persero al primo turno con i Boston Celtics (2-0)."}
{"id": "2559709", "revid": "62004", "url": "https://it.wikipedia.org/wiki?curid=2559709", "title": "Natalya Lisovskaya", "text": ""}
{"id": "2559711", "revid": "599013", "url": "https://it.wikipedia.org/wiki?curid=2559711", "title": "Wade Elliott", "text": "Carriera.\nClub.\nDopo un'esperienza al Bashley, si trasferisce al Bournemouth nel febbraio 2000, a parametro zero, con \u00a35,000 e una borsa di palloni. Durante l'estate 2005 si trasferisce al Burnley. Nelle stagioni 2006-2007 e 2007-2008 Elliott si rivel\u00f2 il giocatore dell'anno. IL 25 maggio 2009 segn\u00f2 nella finale dei play-off il goal che permise alla sua squadra di battere 1-0 lo Sheffield United e di tornare in Premier League dopo 33 di assenza. Segn\u00f2 il primo goal in Premier League il 23 agosto 2009, contro l'Everton."}
{"id": "2559720", "revid": "599013", "url": "https://it.wikipedia.org/wiki?curid=2559720", "title": "Kimmo Muurinen", "text": ""}
{"id": "2559723", "revid": "287204", "url": "https://it.wikipedia.org/wiki?curid=2559723", "title": "San Antonio Spurs 1975-1976", "text": "La stagione 1975-76 dei San Antonio Spurs fu la 9\u00aa e ultima nella ABA per la franchigia.\nI San Antonio Spurs arrivarono terzi nella \"regular season\" con un record di 50-34. Nei play-off persero la semifinale ABA con i New York Nets (4-3)."}
{"id": "2559725", "revid": "599013", "url": "https://it.wikipedia.org/wiki?curid=2559725", "title": "San Terenziano (disambigua)", "text": "Il nome San Terenziano pu\u00f2 essere associato al santo e protomartire omonimo ma anche a numerosi toponimi."}
{"id": "2559726", "revid": "767487", "url": "https://it.wikipedia.org/wiki?curid=2559726", "title": "\u017dygis \u0160e\u0161tokas", "text": ""}
{"id": "2559728", "revid": "123946350", "url": "https://it.wikipedia.org/wiki?curid=2559728", "title": "Architettura italiana", "text": "L'architettura italiana svilupp\u00f2 caratteri omogenei sotto l'Impero romano. Influenzata dall'architettura greca (che aveva lasciato segni importanti nella Magna Grecia, nei templi di Agrigento, Selinunte e Paestum) e da quella etrusca (che suscit\u00f2 le attenzioni di Marco Vitruvio Pollione), quella romana assunse caratteri propri, risultando, rispetto alle precedenti, maggiormente legata allo spazio interno e ad un forte plasticismo derivato dall'uso di archi, volte e cupole.\nEsempi importanti, nei quali spesso si registra anche l'impiego dell'innovativo calcestruzzo, sono da ricercare nelle strutture termali (Terme di Caracalla, Terme di Diocleziano ed altre), negli anfiteatri (Colosseo, Arena di Verona), nei teatri (Teatro di Marcello), nelle basiliche (come la basilica di Massenzio), nei templi (tra i quali emerge il Pantheon) e nelle architetture civili (ad esempio il ponte di Tiberio di Rimini)\nArchitettura paleocristiana e bizantina.\nIn epoca paleocristiana, con la diffusione del cristianesimo, le chiese italiane ripresero i modelli delle basiliche romane, con una navata centrale affiancata da corridoi laterali. \u00c8 questo lo schema a cui sono riconducibili le basiliche di Santa Sabina, Santa Maria Maggiore e le antiche basiliche di San Pietro in Vaticano e San Paolo fuori le mura a Roma. Nella medesima citt\u00e0 si costruirono impianti centralizzati, come il Battistero lateranense e Santa Costanza.\nAnche a Ravenna, capitale dell'Impero dal 404, le chiese pi\u00f9 grandi furono costruite secondo lo schema basilicale (Sant'Apollinare in Classe, Sant'Apollinare Nuovo), ma originali furono anche i contributi allo sviluppo della pianta centrale (San Vitale, Mausoleo di Galla Placidia, Battistero degli Ortodossi, Battistero degli Ariani, Mausoleo di Teodorico). Fuori dai due principali centri dell'Impero, occorre segnalare la chiesa di San Salvatore a Spoleto e la basilica di San Lorenzo a Milano.\nArchitettura proto-medievale.\nSe si esclude la chiesa di San Pietro a Tuscania, la cui fondazione \u00e8 ancora incerta, il passaggio dall'architettura paleocristiana a quella proto-medievale in Italia non \u00e8 particolarmente evidente.\nAd esempio, le basiliche romane di Santa Maria in Domnica, Sant'Agnese fuori le mura, Santa Maria in Cosmedin e Santa Prassede rimandano ancora a modelli paleocristiani, cos\u00ec come, seppur con alcune innovazioni, l'Abbazia di Pomposa, la chiesa di San Salvatore a Brescia e il Tempietto longobardo di Cividale del Friuli (quest'ultimo per\u00f2 sorprende per la concezione planimetrica).\nArchitettura romanica.\nLe innovazioni planimetriche introdotte in Francia e Germania durante il periodo romanico non raggiunsero immediatamente l'Italia, dove, tra i secoli XI e XII si prosegu\u00ec nella costruzione di impianti basilicali, solitamente privi di transetto. Tuttavia, ambulacri e cappelle radiali fecero la loro comparsa nell'abbazia di Sant'Antimo e ad Aversa.\nNella seconda met\u00e0 dell'XI secolo si registra la costruzione della chiesa abbaziale di Montecassino, dotata di un transetto non sporgente dal corpo dell'edificio e di absidi al termine di ciascuna delle tre navate. L'edificio pi\u00f9 importante dell'Italia meridionale \u00e8 per\u00f2 da ricercare nella basilica di San Nicola a Bari (1087), che presenta un transetto, sostegni alternati lungo la navata e due torri in facciata secondo l'uso normanno.\nNell'Italia centro-settentrionale invece si svilupparono le gallerie ad arcatelle (come nel Duomo di Modena, con transetto non sporgente, tre absidi e campanile isolato), che trovarono notevoli applicazioni nel Romanico pisano (Duomo e campanile di Pisa, Duomo e chiesa di San Michele in Foro a Lucca, Duomo di Pistoia e altre chiese toscane, ma in parte influenz\u00f2 anche l'architettura romanica sarda e corsa). Invece, in Lombardia, la basilica di Sant'Ambrogio \u00e8 ricordata per la sua copertura con volte a crociera e costoloni tra le pi\u00f9 antiche d'Europa. \nDi matrice germanica sono, a Como, la basilica di Sant'Abbondio (priva di transetto) e la chiesa di San Fedele (ispirata alle piante trilobate di Colonia). Ancora alla Germania rimanda la pianta della Cattedrale di Parma, con transetto sporgente e una sola abside terminale.\nSempre in Italia settentrionale, le principali cattedrali furono caratterizzate dalla presenza di imponenti battisteri esterni (come il Battistero di Cremona e il Battistero di Parma), anche se il battistero pi\u00f9 celebre si trova nell'Italia centrale, a Pisa.\nDiversamente, a Firenze furono favoriti i motivi architettonici dell'et\u00e0 romana, dando avvio a quello che la critica ha definito stile protorinascimentale (basilica di San Miniato al Monte, Battistero di San Giovanni, chiesa dei Santi Apostoli, Badia Fiesolana a Fiesole). Analogo interesse per l'antichit\u00e0 si ritrova a Roma e nei suoi dintorni (facciate del Duomo di Civita Castellana e di San Lorenzo fuori le mura dei Vassalletto).\nA Venezia l'architettura romanica si fuse con quella bizantina nella basilica di San Marco, a pianta centrale con cinque cupole. Il tema della cupola si ritrova anche nelle Marche e nel Mezzogiorno, ed in particolare in alcune chiese del Romanico pugliese (Duomo di Molfetta), mentre il tema della croce inscritta compare a Stilo (Cattolica di Stilo), Otranto e Trani.\nIn Sicilia gli elementi bizantini si unirono a quelli normanni e saraceni, riscontrabili in alcune chiese palermitane (San Cataldo ed altre) e nelle cattedrali di Cefal\u00f9 e Monreale.\nNell'architettura civile invece fecero la loro comparsa numerose torri gentilizie; sono celebri quelle di San Gimignano e Bologna.\nArchitettura gotica.\nL'architettura gotica fu introdotta in Italia dai cistercensi, ad esempio nell'Abbazia di Fossanova e a San Galgano. Nella basilica di Sant'Andrea a Vercelli si riscontra una transazione dal Romanico italiano al Gotico francese, ma il pi\u00f9 originale edificio protogotico \u00e8 la basilica di San Francesco ad Assisi, ispirato alla cattedrale di Angers.\nAlla fine del XIII secolo risalgono le grandi chiese fiorentine di Santa Maria Novella (1279), Santa Maria del Fiore (iniziata da Arnolfo di Cambio nel 1296) e Santa Croce (probabilmente dal 1294-95), ariose ed energiche composizioni nelle quali emerge il carattere pi\u00f9 italiano dello stile gotico. A questo modello \u00e8 orientata la basilica di San Petronio a Bologna (dal 1390), mentre una maggiore contaminazione dei gusti francesi \u00e8 riscontrabile nel Duomo di Milano (dal 1386, ma la costruzione termin\u00f2 solo diversi secoli pi\u00f9 tardi).\nA Napoli la dominazione angioina coincise con la costruzione di imponenti impianti gotici: la basilica di San Lorenzo Maggiore (con abside percorsa da ambulacro), la basilica di San Domenico Maggiore, il monastero di Santa Chiara (ricostruito in gran parte dopo la seconda guerra mondiale eliminando le superfetazioni barocche) e il Duomo (per il quale furono chiamati architetti di estrazione francese).\nA Venezia si segnalano la chiesa dei Frari e la basilica dei Santi Giovanni e Paolo, entrambe trecentesche. Il contributo di Roma invece fu scarso, tanto che l'unica chiesa gotica di rilievo \u00e8 Santa Maria sopra Minerva.\nNotevoli sono pure le facciate delle cattedrali di Orvieto e di Siena, realizzate tra la fine del Duecento e l'inizio del Trecento.\nTra le torri, il pi\u00f9 bel campanile gotico \u00e8 quello del Duomo di Firenze (il cosiddetto Campanile di Giotto).\nAll'influenza francese sono riconducibili alcuni castelli, tra i quali spicca il celebre Castel del Monte (1240 circa) di Andria, dove la struttura gotica si fonde con le reminiscenze dei modelli tardo-antichi romani, che conferiscono al complesso un aspetto ordinato e regolare.\nTra il XIII e il XIV secolo vennero poi costruiti numerosi edifici civili, come i palazzi pubblici di Firenze (Palazzo Vecchio), Siena (Palazzo Pubblico), Venezia (Palazzo Ducale), Perugia (Palazzo dei Priori) e Gubbio (Palazzo dei Consoli); a questi si sommano diversi palazzi trecenteschi a Firenze e Siena, nonch\u00e9 le case d'inizio Quattrocento di Venezia (come la Ca' d'Oro).\nArchitettura rinascimentale e manierista.\nL'architettura rinascimentale si svilupp\u00f2 a Firenze, dove, durante il periodo romanico, si era mantenuta una certa continuit\u00e0 con le forme chiare e regolari dell'architettura classica. Il punto di svolta, che segna il passaggio dall'architettura gotica e quella rinascimentale, coincide con la realizzazione della cupola del Duomo di Firenze, eseguita da Filippo Brunelleschi tra il 1420 ed il 1436. Tuttavia, la prima opera pienamente rinascimentale \u00e8 lo Spedale degli Innocenti costruito dal medesimo Brunelleschi a partire dal 1419. A questo fecero seguito le basiliche di San Lorenzo e Santo Spirito, la Sagrestia Vecchia e la Cappella dei Pazzi, opere nelle quali lo stile brunelleschiano diede origine a decorazioni in pietra serena applicate su impianti derivati dall'unione di forme geometriche elementari (quadrato e cerchio). L'arte del Brunelleschi fu d'ispirazione per diversi architetti del secolo, come Michelozzo, Filarete, Giuliano da Maiano e Giuliano da Sangallo; in particolare, quest'ultimo fiss\u00f2 i principi dell'arte fortificatoria detta \"fortificazione alla moderna\", della quale \u00e8 considerato il fondatore insieme col fratello Antonio da Sangallo il Vecchio e Francesco di Giorgio Martini.\nAlcuni anni dopo l'esordio di Brunelleschi si registra l'attivit\u00e0 di Leon Battista Alberti, che a Firenze esegu\u00ec il Palazzo Rucellai e la facciata di Santa Maria Novella. L'Alberti, profondamente influenzato dall'architettura romana, lavor\u00f2 anche a Rimini (Tempio Malatestiano) e Mantova (San Sebastiano e Sant'Andrea). Un suo allievo, Bernardo Rossellino, si occup\u00f2 del riassetto della cittadina di Pienza, una delle prime trasformazioni architettoniche ed urbanistiche della storia del Rinascimento.\nIl pieno Rinascimento invece fu essenzialmente romano, grazie all'opera di Bramante, Raffaello Sanzio e Michelangelo Buonarroti. Al primo si deve soprattutto il progetto per la ricostruzione della basilica di San Pietro in Vaticano, con una croce greca derivata dagli studi di Leonardo da Vinci sugli edifici a pianta centrale, ma che, a sua volta, condizion\u00f2 Antonio da Sangallo il Vecchio nella concezione della chiesa di San Biagio a Montepulciano. Raffaello fu attivo nella costruzione di alcuni palazzi e nel progetto di Villa Madama. Michelangelo invece intervenne nel progetto della basilica vaticana apportando notevoli cambiamenti, realizz\u00f2 la piazza del Campidoglio e ultim\u00f2 il Palazzo Farnese avviato da Antonio da Sangallo il Giovane.\nIl Rinascimento del XVI secolo \u00e8 chiuso da alcune opere di Andrea Palladio, che influenzarono notevolmente l'architettura europea (Palladianesimo e Neopalladianesimo): tra queste si ricordano la Basilica Palladiana, il Palazzo Chiericati e la Villa Almerico Capra detta \"La Rotonda\" (tra le prime costruzioni profane dell'era moderna ad avere come facciata un fronte di un tempio classico), a Vicenza, nonch\u00e9 la basilica di San Giorgio Maggiore e la chiesa del Redentore a Venezia.\nIl Manierismo, preannunciato da Baldassarre Peruzzi in alcune opere romane (Villa Farnesina e Palazzo Massimo alle Colonne), vide nel citato Michelangelo (Sagrestia Nuova, Biblioteca Medicea Laurenziana, a Firenze, Porta Pia a Roma) e Giulio Romano (Palazzo Te e sua residenza a Mantova) i due principali esponenti.\nAltri artisti da ricordare sono Bartolomeo Ammannati (cortile di Palazzo Pitti), Bernardo Buontalenti (Grotta Grande nel Giardino di Boboli), Giorgio Vasari (Galleria degli Uffizi), Jacopo Sansovino (Biblioteca nazionale Marciana, Venezia) e soprattutto Jacopo Barozzi da Vignola, che con la sua chiesa del Ges\u00f9 a Roma (completata da Giacomo Della Porta) indirizz\u00f2 l'architettura verso il Barocco.\nArchitettura barocca.\nLo stile barocco, legato alla Controriforma, fu prodotto a Roma ed esercit\u00f2 la sua influenza in tutto il mondo cattolico. I primi esempi in cui \u00e8 riconoscibile questo stile si riscontrano in alcuni lavori di Carlo Maderno (facciata di Santa Susanna, facciata e navata di San Pietro in Vaticano e la basilica di Sant'Andrea della Valle, la cui facciata fu completata da Carlo Rainaldi) e di Martino Longhi il Giovane (facciata della chiesa dei Santi Vincenzo e Anastasio a Trevi) ed altri, nei quali si evidenzia il tentativo di rafforzare l'asse centrale delle facciate mediante l'uso graduale di pilastri, semicolonne e colonne.\nIn seguito Gian Lorenzo Bernini, Francesco Borromini e Pietro da Cortona contribuirono ad evolvere ulteriormente il linguaggio barocco non pi\u00f9 esclusivamente sull'applicazione di elementi decorativi ma sulla concezione dello spazio basata su elaborazioni di nuove forme quali ellissi, spirali, curve policentriche. Gran parte dei loro contributi sono riferibili a edifici religiosi (chiesa di Sant'Andrea al Quirinale, chiesa dell'Assunta ad Ariccia per Bernini; chiesa di Sant'Agnese in Agone, San Carlo alle Quattro Fontane, Sant'Ivo alla Sapienza e la navata di San Giovanni in Laterano per Borromini; chiesa dei Santi Luca e Martina, Santa Maria della Pace e la facciata di Santa Maria in Via Lata per Pietro da Cortona), tuttavia non mancano fabbriche civili (come il Palazzo Barberini, di Bernini e Borromini, il Palazzo Montecitorio di Bernini e Carlo Fontana, il Palazzo Chigi-Odescalchi ancora di Bernini, il Palazzo di Propaganda Fide e la galleria prospettica di Palazzo Spada del Borromini).\nNotevole importanza rivestono anche le trasformazioni urbanistiche, dovute principalmente all'attivit\u00e0 di Sisto V che, con il supporto tecnico di Domenico Fontana, promosse il primo progetto di sistemazione urbanistica della citt\u00e0 di Roma moderna. Furono tracciate nuove vie su grandi assi stradali rettilinei che mettevano in collegamento le pi\u00f9 importanti zone della citt\u00e0 ed i principali edifici religiosi ed amministrativi, inoltre furono realizzate o risistemate vaste piazze (piazza del Popolo, piazza Navona, piazza San Pietro) ed importanti palazzi.\nLo stile barocco si diffuse ben presto oltre i confini della citt\u00e0, raggiungendo Torino (ampliamento della citt\u00e0 di Carlo e Amedeo di Castellamonte, Cappella della Sacra Sindone, chiesa di San Lorenzo e Palazzo Carignano di Guarino Guarini), Milano (chiesa di San Giuseppe di Francesco Maria Richini), Venezia (basilica di Santa Maria della Salute di Baldassare Longhena, a pianta ottagonale unita ad un santuario delimitato da due absidi), Napoli (dove furono attivi Francesco Grimaldi, Cosimo Fanzago, Ferdinando Sanfelice dei quali si ricordano rispettivamente la Cappella di San Gennaro, la chiesa di Santa Maria Egiziaca a Pizzofalcone e il Palazzo dello Spagnolo), la Puglia (basilica di Santa Croce a Lecce, con decorazioni derivate dal plateresco spagnolo) e quindi, soprattutto dopo il terremoto del 1693, la Sicilia (Cattedrale di Sant'Agata a Catania, Duomo di San Giorgio a Ragusa, chiesa di San Domenico a Noto ecc.).\nLa Toscana invece rest\u00f2 legata ai gusti tardo-manieristi (Cappella dei Principi, a pianta ottagonale, ornata con ricchissimi intarsi creati con pietre semipreziose) e la produzione pi\u00f9 propriamente barocca \u00e8 databile al principio del XVIII secolo.\nArchitettura tardobarocca e rococ\u00f2.\nAl Settecento risale la pi\u00f9 originale produzione di tutta l'architettura tardobarocca e rococ\u00f2: la Palazzina di caccia di Stupinigi. Caratterizzata da una pianta assai articolata riconducibile ad una croce di Sant'Andrea, fu progettata da Filippo Juvarra, che edific\u00f2 pure la basilica di Superga, presso Torino.\nIn Veneto si verific\u00f2 un riavvicinamento ai temi palladiani, evidente nella Villa Pisani di Stra (1721) e nel San Simeon Piccolo di Venezia (terminata nel 1738).\nA Roma, l'estremo capitolo della stagione barocca trova le sue realizzazioni pi\u00f9 significative in alcuni importanti interventi urbanistici come piazza di Spagna e la Fontana di Trevi, mentre la facciata di San Giovanni in Laterano, di Alessandro Galilei, si avvicina a temi pi\u00f9 severamente classici.\nInvece, nel Regno di Napoli, sotto Luigi Vanvitelli, fu avviata la costruzione della Reggia di Caserta (dal 1752), un vasto complesso nel quale, alle grandiose scenografie di stampo barocco dell'interno e dei giardini, si contrappone un involucro edilizio pi\u00f9 misurato, che pertanto sembra anticipare i temi del Neoclassicismo. Il gigantismo della Reggia riecheggia nella mole del Real Albergo dei Poveri, costruito nei medesimi anni da Ferdinando Fuga.\nArchitettura dell'Ottocento.\nL'architettura neoclassica, anche nella sua variante neogreca, venne prodotta in numerose opere di valore. L'influenza del Neoclassicismo francese \u00e8 evidente nella facciata del Teatro San Carlo di Napoli (di Antonio Niccolini); nella medesima citt\u00e0, all'inizio dell'Ottocento fu cominciata la costruzione della grande basilica di San Francesco, la pi\u00f9 importante chiesa italiana dell'epoca, ispirata al collaudato tema del Pantheon di Roma.\nAltri capolavori neoclassici sono il Caff\u00e8 Pedrocchi di Padova (di Giuseppe Jappelli), il Tempio Canoviano a Possagno (attribuito, non senza incertezze, a Giannantonio Selva), il Teatro Carlo Felice di Genova (Carlo Barabino, ma ricostruito nel Novecento), il Cisternone di Livorno (Pasquale Poccianti) e la sistemazione di piazza del Popolo a Roma curata da Giuseppe Valadier.\nInoltre, meritano di essere ricordati gli interventi promossi a Trieste (Teatro Verdi, chiesa di Sant'Antonio), Milano (Palazzo Belgioioso, Villa Reale, Arco della Pace e chiesa di San Carlo al Corso) e Palermo (l'eclettica Palazzina Cinese, Gymnasium dell'Orto botanico di Palermo e il tardo Teatro Massimo).\nAd un tardo Neoclassicismo guarda ancora Alessandro Antonelli nella progettazione degli involucri esterni della basilica di San Gaudenzio a Novara e della Mole Antonelliana di Torino.\nQuindi, la seconda met\u00e0 dell'Ottocento port\u00f2 all'affermazione dei gusti neorinascimentali (Galleria Vittorio Emanuele II a Milano e Galleria Umberto I a Napoli nell'ambito del Risanamento, ove furono applicati elementi in ferro) e, pi\u00f9 raramente, neobarocchi (Palazzo di Giustizia di Roma), mentre il neogotico fu lo stile impiegato ad esempio nelle facciate delle grandi chiese fiorentine.\nTardi echi dello Stile Impero confluirono nel controverso Monumento nazionale a Vittorio Emanuele II di Roma.\nL'eclettismo di matrice neoromanica fu promosso da Camillo Boito, al quale si devono pure numerosi restauri di monumenti medievali.\nArchitettura del Novecento.\nPrimo Novecento e ventennio fascista.\nL'Art Nouveau ebbe in Giuseppe Sommaruga ed Ernesto Basile due dei principali e pi\u00f9 originali esponenti (rispettivamente Palazzo Castiglioni a Milano, ampliamento di Palazzo Montecitorio a Roma).\nUn linguaggio totalmente nuovo si preannunci\u00f2 con la pubblicazione nel 1914 del Manifesto dell'Architettura futurista di Antonio Sant'Elia. Lo stesso pubblic\u00f2 le sue tavole della \"Citt\u00e0 Nuova\", proponendo nuovi modelli architettonici che esaltavano la funzionalit\u00e0 ed una nuova estetica.\nIl razionalismo si manifest\u00f2 nel Gruppo 7 (1926) e nel MIAR (1928), ma dopo lo scioglimento del gruppo emerse nelle figure isolate di Giuseppe Terragni (Casa del Fascio a Como), Adalberto Libera (Villa Malaparte a Capri) e Giovanni Michelucci (stazione di Firenze Santa Maria Novella, in collaborazione).\nDurante il periodo fascista ebbe maggiore fortuna il cosiddetto \"Novecento\" (Gio Ponti, Pietro Aschieri, Giovanni Muzio), da cui deriv\u00f2, sulla scia della riscoperta della Roma imperiale, il \"Neoclassicismo semplificato\" di Marcello Piacentini, autore peraltro di diverse trasformazioni urbanistiche in diverse localit\u00e0 italiane e ricordato per la contestata via della Conciliazione a Roma.\nSecondo dopoguerra.\nIl secondo dopoguerra fu caratterizzato da diversi talenti (Luigi Moretti, Carlo Scarpa, Franco Albini, Gio Ponti, Tomaso Buzzi ed altri), ma fu privo di una direzione unitaria. Pier Luigi Nervi, con le sue ardite strutture in cemento armato, acquis\u00ec una fama internazionale e fu d'esempio per Riccardo Morandi e Sergio Musmeci. In una stagione animata da interessanti dibattiti portati avanti da critici quali Bruno Zevi, prevalse il razionalismo, che trova nella testata della Stazione di Roma Termini una delle opere paradigmatiche, per divenire neo-realismo italiano con Gualtiero Galmanini e Piero Portaluppi. Al Neorealismo di Michelucci, Carlo Aymonino, Mario Ridolfi ed altri (quartieri INA-Casa) fece seguito il Neoliberty (riscontrabile nei primi lavori di Vittorio Gregotti) e il Brutalismo (Torre Velasca di Milano del gruppo BBPR, edificio residenziale di via Piagentina a Firenze, di Leonardo Savioli, opere di Giancarlo De Carlo).\nLe Corbusier (progetto per un ospedale a Venezia) e Frank Lloyd Wright (progetto di una casa sul Canal Grande, ancora a Venezia) non costruirono niente in Italia, mentre vi riuscirono Alvar Aalto (chiesa dell'Assunta a Riola di Vergato), Kenz\u014d Tange (torri della Fiera di Bologna, piano del Centro Direzionale di Napoli) e Oscar Niemeyer (sede della Mondadori a Segrate).\nNel 1980 nell'ambito della Biennale di Venezia viene istituito il settore Architettura, come direttore viene incaricato Paolo Portoghesi. In quell'occasione fu allestita la \u201cstrada novissima\u201d allestita da Costantino Dardi e, su incarico di Paolo Portoghesi, Aldo Rossi realizz\u00f2 il \"Teatro del Mondo\", un teatro galleggiante ed itinerante, che viaggi\u00f2 per i canali di Venezia. Aldo Rossi, primo italiano a vincere il Premio Pritzker, fu senza dubbio tra i pi\u00f9 influenti architetti italiani per la nuova generazione. Scrive in proposito Rafael Moneo: \nSempre nel 1980 fu organizzata all'Arsenale di Venezia la mostra di architettura \"Presenza del passato\", dove furono riuniti i maggiori architetti del momento considerati post moderni fra i quali Robert Venturi, Hans Hollein, Frank Gehry, Ricardo Bofill. In questo modo Paolo Portoghesi, con una serie di pubblicazioni, lanci\u00f2 in Italia la cosiddetta \"architettura postmoderna\", connettendosi ad altri critici quali Charles Jencks e Robert Stern.\nArchitettura contemporanea.\nTra i principali architetti attivi in Italia tra la fine del Novecento e l'inizio del XXI secolo si ricordano Renzo Piano (Stadio San Nicola a Bari, ristrutturazione del Porto antico di Genova, Auditorium Parco della Musica a Roma, chiesa di Padre Pio a San Giovanni Rotondo ecc.), Massimiliano Fuksas (Grattacielo della Regione Piemonte, Centro congressi all'EUR), Gae Aulenti (Stazione Museo della metropolitana di Napoli), lo svizzero Mario Botta (Museo d'arte moderna e contemporanea di Trento e Rovereto, ristrutturazione del Teatro alla Scala a Milano), Zaha Hadid (Museo nazionale delle arti del XXI secolo a Roma, grattacielo \"Lo Storto\" a Milano), Richard Meier (chiesa di Dio Padre Misericordioso e teca dell'Ara Pacis, a Roma), Norman Foster (stazione di Firenze Belfiore), Daniel Libeskind (grattacielo \"Il Curvo\" a Milano) e Arata Isozaki (Palasport Olimpico di Torino, con Pier Paolo Maggiora e Marco Brizio, grattacielo \"Il Dritto\" a Milano)."}
{"id": "2559732", "revid": "110157", "url": "https://it.wikipedia.org/wiki?curid=2559732", "title": "Alto del Carmen", "text": "Alto del Carmen \u00e8 un comune del Cile della provincia di Huasco nella Regione di Atacama. Al censimento del 2002 possedeva una popolazione di 4.840 abitanti."}
{"id": "2559737", "revid": "62004", "url": "https://it.wikipedia.org/wiki?curid=2559737", "title": "Olga Kanis'kina", "text": ""}
{"id": "2559738", "revid": "62004", "url": "https://it.wikipedia.org/wiki?curid=2559738", "title": "Olga Kucherenko", "text": ""}
{"id": "2559739", "revid": "628767", "url": "https://it.wikipedia.org/wiki?curid=2559739", "title": "Freirina", "text": "Freirina \u00e8 un comune del Cile della provincia di Huasco nella Regione di Atacama. Al censimento del 2002 possedeva una popolazione di 5.665 abitanti."}
{"id": "2559742", "revid": "628767", "url": "https://it.wikipedia.org/wiki?curid=2559742", "title": "Huasco", "text": "Huasco \u00e8 un comune del Cile della provincia di Huasco nella Regione di Atacama. Al censimento del 2002 possedeva una popolazione di 7.945 abitanti."}
{"id": "2559755", "revid": "767487", "url": "https://it.wikipedia.org/wiki?curid=2559755", "title": "Supercuccioli sulla neve", "text": "Supercuccioli sulla neve (\"Snow Buddies\") \u00e8 un film diretto da Robert Vince, prodotto dalla Walt Disney e distribuito in Italia da Buena Vista Home Entertainment nel 2008.\nTrama.\nCinque cuccioli di Golden Retriever (Budderball, Rosebud, Buddha, B-Dawg e Mud-Bud) che vivono a Washington con i loro due genitori ed i loro padroncini vengono trasportati per errore in un freddo paesino dell'Alaska, Ferntiuktuk (in realt\u00e0 inesistente). Giunti l\u00ec incontrano Shasta, un Husky e anch'esso cucciolo, a cui offrono aiuto nel realizzare il sogno del suo padroncino Adam, ovvero vincere o almeno partecipare ad una gara di slitte sulla neve. Per fare ci\u00f2 serve una squadra di sei cani, una slitta e un buon allenamento. Cinque Golden Retriever con Shasta fanno sei, ovvero una squadra. Arriva il Natale, e Adam prega di ricevere cinque cuccioli in regalo mentre i padroncini dei retriever sono disperati perch\u00e9 non riescono a trovare i loro cuccioli. Il sogno di Adam si avvera: trova i 5 cagnolini. Per imparare a trainare la slitta essi si recano in alta montagna dal cane Talon, un vecchio saggio che in precedenza aveva allenato Nanuk, il padre defunto di Shasta. Dopo un intenso allenamento, quando i cuccioli hanno gi\u00e0 imparato tutto, il vecchio cane dice a loro che \u00e8 arrivato il momento di raggiungere Nanuk e se ne va per sempre scomparendo nel cielo.\nIl padre di Adam non vuole che il figlio partecipi alle gare ma il ragazzo, avendo trovato dei soldi nel suo vecchio salvadanaio, si iscrive. Arriva il gran giorno e Adam si reca al punto di partenza della gara accanto ai suoi rivali, uno dei quali, Jean George, \u00e8 un imbroglione e cerca in tutti i modi di impedire che vincano gli altri. Sbaragliati tre avversari, rimangono in gara solo Jean George e Adam. Ad un certo punto il ghiaccio sotto i cani di Jean George si rompe e gli animali cadono nel lago. Egli li abbandona lasciandoli morire, ma arriva Adam e li salva. Allora l'imbroglione torna indietro e riprende la corsa, ma i cani salvati dal ragazzo si fermano, perci\u00f2 i sei cuccioli insieme ad Adam riescono a vincere la gara.\nAlla fine Budderball, Rosebud, Buddha, B-Dawg e Mud-Bud partono per Washington e arrivati l\u00ec incontrano i loro padroncini, felici per il ritorno dei cuccioli. La notizia su Adam e sulla sua squadra che hanno vinto un'importante gara viene raccontata al telegiornale e dalle immagini il padrone di Budderball scopre che il suo cucciolo e i cuccioli dei suoi amici sono dei veri cani da slitta."}
{"id": "2559763", "revid": "228587", "url": "https://it.wikipedia.org/wiki?curid=2559763", "title": "Diffusione dell'HIV in Sud Africa", "text": ""}
{"id": "2559767", "revid": "92723", "url": "https://it.wikipedia.org/wiki?curid=2559767", "title": "Achilleo di Larissa", "text": "Fu vescovo di Larissa, ed \u00e8 venerato come santo (ricorrenza il 15 maggio).\nNato da famiglia patrizia e cresciuto sotto l'impero di Costantino I, ebbe un'ottima educazione, basata sulle dottrine classiche ma anche sui fondamenti del cristianesimo. \nAlla morte dei genitori, lasci\u00f2 i propri beni ai poveri e raggiunse la Palestina per visitare il Santo Sepolcro. Segu\u00ec poi un pellegrinaggio a Roma, dove raggiunse le tombe dei santi Pietro e Paolo e, ispirato al loro esempio, part\u00ec per evangelizzare i pagani. \nArrivato a Larissa, in Tessaglia, accett\u00f2 la carica di vescovo essendo la diocesi locale vacante. In questa veste, Achilleo conferm\u00f2 la sua indole pietosa attraverso varie opere di carit\u00e0: fond\u00f2, tra l'altro, un ospedale e un ospizio per gli anziani.\nNel 325 partecip\u00f2 al Concilio di Nicea per combattere l'eresia ariana. Tornando, pass\u00f2 per Costantinopoli dove fu accolto dal patriarca Mitrofane e dall'imperatore Costantino, il quale gli offr\u00ec fondi per altre opere pie. Giunto a Larissa, fece abbattere tutti i templi pagani rimasti sostituendoli con luoghi di culto cristiani.\nSi distinse inoltre come fautore di miracoli e guarigioni ed \u00e8 per questo ricordato come \"il Taumaturgo\".\nDopo la sua morte fu sepolto a Larissa ma, temendo le invasioni dei Bulgari, nel 978 furono trasportate a Prespa, in Macedonia, che da allora si chiam\u00f2 Achilli."}
{"id": "2559771", "revid": "767487", "url": "https://it.wikipedia.org/wiki?curid=2559771", "title": "Una ragazza e il suo sogno", "text": "Una ragazza e il suo sogno (\"What a Girl Wants\") \u00e8 una commedia americana per ragazzi del 2003 diretta da Dennie Gordon e scritta da Jenny Bicks ed Elizabeth Chandler. Basato sull'opera teatrale del 1955 \"The Reluctant Debutante\" di William Douglas-Home, \u00e8 il secondo adattamento per lo schermo di quest'opera. Ha come protagonisti Amanda Bynes, Colin Firth e Kelly Preston. Il film \u00e8 uscito in Italia, il 22 Agosto, 2003, mentre in America \u00e8 uscito il 4 Aprile, 2003, esso ha ricevuto recensioni contrastanti e ha incassato 50 milioni di dollari in tutto il mondo.\nTrama.\nDaphne Reynolds \u00e8 una ragazza americana di 17 anni che vive a New York con la madre Libby, che fa la cantante ai matrimoni. Libby incontr\u00f2 il britannico Henry Dashwood in Nord Africa e si sposarono con una cerimonia di matrimonio beduina di incerta legalit\u00e0. Alistair Payne, il consigliere aristocratico della famiglia, inganna Libby facendola andar via, dicendole che \u00e8 meglio per i doveri di Henry che questi non sappia che \u00e8 incinta, poi mente ad Henry, nascondendogli la gravidanza e dicendo che Libby se ne sarebbe andata perch\u00e9 era innamorata di qualcun altro.\nLibby \u00e8 sempre stata onesta con Daphne su chi fosse suo padre, anche se Daphne prova un senso di vuoto senza di lui. Quando Daphne si diploma al liceo, scappa a Londra per cercare di incontrare suo padre.\nHenry ha rinunciato al suo posto alla Camera dei Lord per candidarsi alle elezioni alla Camera dei Comuni, sperando di diventare alla fine Primo Ministro del Regno Unito. Spinto da Alistair, che funge da suo consigliere politico, si fidanza con sua figlia, la snob Glynnis, che ha una figlia adolescente altrettanto snob, Clarissa.\nEffettuando il check-in in un ostello di Londra, Daphne incontra Ian Wallace, un ragazzo del posto che lavora l\u00ec per sostenere il suo sogno di diventare musicista.\nQuando Henry sorprende Daphne nella sua tenuta, rimane sbalordito nell'apprendere che ha una figlia, ma sua madre, Jocelyne, la accoglie immediatamente, dandole una stanza nella tenuta.\nDopo aver verificato tutto in una telefonata con Libby, Henry coglie l'opportunit\u00e0 di connettersi con Daphne. La ragazza cerca di essere accettata della cerchia sociale di suo padre, ma viene ripetutamente ostacolata da Glynnis e Clarissa.\nDaphne conquista inavvertitamente l'aristocrazia, inclusa l'anziana principessa Charlotte, ogni volta che interagisce con loro. Tuttavia, la campagna politica di Henry soffre a causa del comportamento fiammeggiante di Daphne. Henry le chiede di assumere il modo pi\u00f9 dignitoso del lignaggio Dashwood, dopo di che i numeri dei sondaggi di Henry migliorano rapidamente. Ian \u00e8 deluso dal suo nuovo comportamento.\nDurante la sua festa di debutto in societ\u00e0, organizzata da suo padre, Daphne sente Alistair che spiega a Glynnis come si sia \"sbarazzato\" di Libby diciassette anni prima. Quando Daphne lo affronta, Glynnis la chiude a chiave in una stanza. Glynnis chiede quindi a Ian, il cantante della band, di annunciare il ballo padre\u2013figlia, sapendo che Henry dovr\u00e0 ballare con Clarissa. Libby libera Daphne, ma quando vedono Henry ballare con Clarissa, Daphne dice ad Henry che torner\u00e0 in America.\nQualche tempo dopo, Henry sorprende tutti annunciando che si ritira dalle elezioni. Mentre lascia la conferenza stampa, Henry scopre che Alistair sapeva della gravidanza di Libby e che ha fatto in modo che i due si separassero. Henry d\u00e0 un pugno in faccia ad Alistair e rompe il suo fidanzamento con Glynnis.\nDaphne sta servendo come catering ad un matrimonio, dove Libby \u00e8 la cantante. Quando inizia il ballo padre-figlia, Henry si presenta, dicendo a Daphne che la ama per quello che \u00e8. Daphne lo abbraccia, chiamandolo per la prima volta \"pap\u00e0\".\nDaphne finalmente ottiene il ballo padre-figlia che desiderava da tutta la vita. Henry informa Daphne che ha portato un grande regalo di scuse per lei, a quel punto Ian appare e le chiede di ballare. Mentre Ian e Daphne ballano, Henry si scusa con Libby e anche loro iniziano a ballare.\nNell'epilogo, Glynnis sposa un ricco nobile, Clarissa sposa Armistead e Alistair lavora su un tour bus di Londra. Libby ed Henry si sposano legalmente con una cerimonia beduina e vanno a vivere insieme a Londra. Daphne viene accettata ad Oxford ed ha una relazione con Ian."}
{"id": "2559774", "revid": "1442080", "url": "https://it.wikipedia.org/wiki?curid=2559774", "title": "U.S. Men's Clay Court Championships 1991 - Singolare", "text": "Il singolare dell'U.S. Men's Clay Court Championships 1991 \u00e8 stato un torneo di tennis facente parte dell'ATP Tour.\nJaime Yzaga ha battuto in finale Jimmy Arias 6-3, 7-5."}
{"id": "2559784", "revid": "378786", "url": "https://it.wikipedia.org/wiki?curid=2559784", "title": "Cutoliani", "text": ""}
{"id": "2559786", "revid": "62004", "url": "https://it.wikipedia.org/wiki?curid=2559786", "title": "Pavel Lyzhyn", "text": ""}
{"id": "2559787", "revid": "223320", "url": "https://it.wikipedia.org/wiki?curid=2559787", "title": "Shin-chan", "text": ""}
{"id": "2559788", "revid": "378786", "url": "https://it.wikipedia.org/wiki?curid=2559788", "title": "Picuozzi", "text": "Nome in dialetto del clan camorristico dei Mariano"}
{"id": "2559789", "revid": "106872", "url": "https://it.wikipedia.org/wiki?curid=2559789", "title": "Classe Ko-hyoteki (sommergibile)", "text": ""}
{"id": "2559792", "revid": "378786", "url": "https://it.wikipedia.org/wiki?curid=2559792", "title": "Fratelli Giuliano", "text": ""}
{"id": "2559793", "revid": "204012", "url": "https://it.wikipedia.org/wiki?curid=2559793", "title": "Beatrice Webb", "text": ""}
{"id": "2559795", "revid": "125405184", "url": "https://it.wikipedia.org/wiki?curid=2559795", "title": "Seamen Milano", "text": "I Seamen Milano sono una squadra di football americano di Milano che milita nella Italian Football League, la massima serie italiana di football americano, all'interno della FIDAF. Fondati nel 1981, vantano 9 partecipazioni al Superbowl italiano, e 5 vittorie.\nStoria.\nFondazione e prima era.\nI Seamen Milano vengono fondati da Sergio Galeotti, azionista della Giorgio Armani S.p.A. e Mauro Rivoltella il 27 ottobre 1981. Per tutti gli anni '80 furono uno dei team italiani di maggior successo. In questo periodo collezionarono due partecipazioni al Superbowl Italiano \u2014 nel 1987 e nel 1989 \u2014 ed ottennero un record complessivo di 68 vittorie, 4 pareggi e 39 sconfitte in 111 gare disputate. Tra i giocatori di punta il pittore italiano Luca Bestetti. Il team si sciolse nel 1990.\nRinascita.\nIl 31 marzo 2009 la squadra venne ricostituita da un gruppo di ex giocatori, tra i quali Mauro Rivoltella, presso lo storico locale milanese di via Pantano \"Pane e Farina\", gi\u00e0 testimone della prima costituzione. Il gruppo decise di riunirsi in seguito all'entusiasmo suscitato su una pagina del social network Facebook.\nSerie A2.\nLo stesso anno il team prende parte al campionato giovanile di flag football della FIDAF, con il progetto di formare un gruppo di giovani giocatori in grado di arrivare fino alla serie maggiore. In seguito allo scioglimento dei Falcons Milano molti atleti confluiscono nei Seamen nel novembre del 2009, velocizzando il processo di maturazione del team blu navy.\nCon questi presupposti e sull'onda della vittoria dello scudetto Under 19 2009, i Seamen si iscrivono al campionato LENAF del 2010. La stagione si conclude con un pesante passivo di 0 vittorie ed 8 sconfitte, che permettono per\u00f2 la crescita del collettivo. Nel settembre dello stesso anno i Seamen con Head Coach Maurizio Vismara, dopo una perfect season di 10 vittorie, guida il team Under 21 con Paolo Mutti e Luigi Calegari, OC e DC, alla vittoria del campionato College contro i Panthers Parma dopo 19 anni dal primo titolo conquistato dai Seamen nel 1989, MVP Danilo Bonaparte.\nIl ritorno in serie A1.\nNel dicembre 2010 i Seamen chiesero di prendere parte al campionato di serie A1: la IFL - Italian Football League. La stagione del ritorno alla massima serie si rivel\u00f2 positiva: il team Meneghino termin\u00f2 la stagione 2011 con 3 vittorie, battendo i Rhinos Milano di fronte a 1.100 spettatori e sconfiggendo in seguito i Giants di Bolzano ed i Doves di Bologna. I Seamen parteciparono anche al campionato CIF9 e approdarono ai play off perdendo contro i Warriors Bologna.\nJoe Avezzano.\nNel 2012 i Seamen si presentano all'inizio del campionato dopo un campionato giovanile che per la prima volta li trova senza titoli. La grande novit\u00e0 fu l'arrivo a Milano di Joe Avezzano, che divenne il primo allenatore con trascorsi in NFL ad arrivare in Italia. Avezzano port\u00f2 con s\u00e9 l'esperienza di anni sui campi della National Football League e del campionato di football della NCAA.\nAl team si unirono nuovi giocatori provenienti dai Puma Milano (che in seguito allo scioglimento della franchigia nel 2011 si divisero tra Seamen Milano, Rhinos Milano, Daemons Martesana, Lions Bergamo).\nL'avventura di Joe Avezzano con i Seamen si conclude prematuramente il 5 aprile 2012, con la scomparsa del tecnico a causa di un arresto cardiaco sopraggiunto durante una sessione di allenamento personale in palestra.\nIn seguito al tragico avvenimento il team viene affidato a Paolo Mutti, che viene promosso da Offensive Coordinator, a Head Coach, saranno 4 le partite vinte con un derby perso 34 a 33 a pochi secondi dal termine, e due sconfitte nel campionato EFAF.\n2013.\nNel 2013 i Seamen partecipano al campionato IFL arrivando inaspettatamente al Italian Superbowl, perso 28 - 51 contro i Panthers.\nTeam.\nIl team Italiano parte dai punti cardine dell'anno precedente: guidato dai Capitani Veterani Mauro Salvemini #68, Rinaldo Franchi #90 e Massimiliano Merighi #72 (affiancati dai giovani Flavio Piccinni #36 e Giacomo Silvestri #55) il team vede tra i suoi punti forti la giovane et\u00e0 media del proprio roster e l'arrivo di importanti giocatori dai Daemons Martesana.\nIl trio di americani del campionato IFL 2013 \u00e8 composto da:\nIncontri.\nIl campionato IFL 2013 dei Seamen si apre il 24 marzo con la vittoria, a seguito di una dura partita contro i favoriti Giants Bolzano. I Seamen si impongono a Bolzano con il punteggio di 6 - 15.\nIl 6 aprile la compagine meneghina debutta nello stadio di casa, il Velodromo Maspes Vigorelli. Davanti a un pubblico che supera le 2000 presenze i marinai sconfiggono i cugini Rhinos (14 - 0)nel primo dei due derby della Madonnina della stagione.\nIl 20 aprile i Seamen ospitano al Vigorelli i tre volte Campioni d'Italia, i Panthers Parma, venendo sconfitti dai neroargento (6 - 35).\nIl 4 maggio viene disputato l'incontro, nuovamente in casa, contro i Dolphins Ancona. Il risultato della partita vede la vittoria dei marinai (31 - 12).\n2014.\nLa stagione 2014 vede l'arrivo di talentuosi giocatori, prevalentemente dai cugini Rhinos Milano.\nLa regular season si apre con la sconfitta patita nel Kickoff Classic contro i Panthers Parma.\nDopo quella partita i Seamen inanellano una serie di 11 vittorie consecutive che li porta nuovamente al Superbowl. Il 6 luglio 2014 allo stadio Paolo Mazza di Ferrara (esattamente un anno dopo la finale persa contro Parma) i Seamen sconfiggono i quattro volte Campioni d'Italia in carica, imponendosi con il punteggio di 3-33 e conquistando il primo scudetto della loro storia nella massima serie.\nIl runningback Mattia Binda viene premiato MVP dell'incontro.\nCoaching Staff.\nPaolo Mutti, incaricato del ruolo di Head Coach (record di 4 vittorie e 7 sconfitte nel 2012) dopo aver sostituito Joe Avezzano, si avvale nella stagione 2014 del seguente coaching staff:\nSquadre giovanili.\nI Seamen Milano hanno in organico anche formazioni di flag football Under 13 e Under 15, oltre al team tackle Under 16 e Under 19, dopo un campionato imbattuti, per il secondo anno consecutivo i Seamen raggiungono due finali di Categoria, vincendo la prima nella categoria Under 16 contro i Warriors 71 a 6 laureandosi campioni d'Italia, ma sconfitti per la prima volta dai Panthers per 14 a 11 nella Under 19, MVP del torneo U16 Andrea Fiammenghi e per la Under 19 Alessio Cavallini, figlio d'arte che per la seconda volta consecutiva si aggiudica il riconoscimento al miglior giocatore.\nSirene Milano.\nI Seamen Milano hanno nelle Sirene Milano il loro team femminile. Le Sirene Milano sono nate nel Gennaio 2012 dalla scissione delle Vichinghe, squadra pionieristica del football femminile anch'essa affiliata ai Seamen Milano. Tra la fine del 2012 e l'inizio del 2013 la squadra si \u00e8 quasi completamente rinnovata e comprende oggi un roster di circa dodici ragazze guidate dall'head coach Paolo Sonzogni.\nNell'Aprile 2013 le Sirene diventano una tra le prime squadre a disputare un campionato ufficiale in Italia. Per l'occasione si uniscono alle Tempeste di Busto Arsizio, ed \u00e8 appunto con il nome di \u201cTempeste &amp; Sirene\u201d che partecipano al primo Campionato Italiano di Football Americano Femminile (CIFAF) organizzato dalla Fidaf. Le squadre giocano sette contro sette.\nIl 4 luglio 2015 integrate nell'One Team vincono lo scudetto 2015 contro le Neptunes\nNel 2019, dopo un anno e mezzo di stop dal campionato causa spostamento calendario dai mesi primaverili a quelli autunnali, le milanesi tornano a giocare sotto il nome di \"Sirene Milano\". Dopo una perfect regular season, le Sirene vincono il Rosebowl disputato il 5 Gennaio 2019 a Firenze contro le avversarie Underdogs, aggiudicandosi per la prima volta il titolo individualmente.\nNrl 2021, dopo un anno e mezzo di stop dal campionato causa COVID-19, Le Sirene si qualificano per la finale di Coppa Italia Tackle Femminile del 23 Luglio nello stadio \"Loris Rossetti\" di Cecina, partita disputata contro le Pirates Savona. Sin da subito le Pirates hanno faticato contro le ragazze milanesi che vincono il titolo per 54 a 6\nIl 30 Gennaio 2022, La squadra milanese si aggiudica l\u2019ottava edizione del Rose Bowl con un punteggio di 16-0, sottraendo il titolo alle campionesse uscenti,le Underdogs e diplomandosi le nuove regine d\u2019Italia.\nCampo da gioco.\nCampo da gioco e d'allenamento \u00e8 il Velodromo Maspes-Vigorelli di via Arona a Milano."}
{"id": "2559796", "revid": "271907", "url": "https://it.wikipedia.org/wiki?curid=2559796", "title": "Sidney Webb", "text": ""}
{"id": "2559798", "revid": "1226", "url": "https://it.wikipedia.org/wiki?curid=2559798", "title": "Palazzo Buonvisi (Bagni di Lucca)", "text": "Palazzo Buonvisi \u00e8 un palazzo di Bagni di Lucca situato nei pressi dello stabilimento termale di Bagno alla Villa.\nFu costruito fra il 1518 al 1570 dalla pi\u00f9 ricca famiglia lucchese, i Buonvisi. Nel corso dei secoli fu dimora di ospiti illustri, quali: Francesco Redi (1669), la granduchessa Vittoria della Rovere, il pretendente al trono britannico Giacomo Francesco Edoardo Stuart e la moglie Maria Clementina Sobieska (1722) e, nel 1822, George Gordon Byron. Dal 2010 \u00e8 stata data in affido alla Vicaria val di Lima come sede per l'associazione. Nella foto ecco come appare nel giorno del Palio della Balestra, che si svolge ogni anno nel mese di giugno."}
{"id": "2559801", "revid": "125798413", "url": "https://it.wikipedia.org/wiki?curid=2559801", "title": "Dolores O'Riordan", "text": "\u00c8 stata la cantante, autrice e chitarrista dei Cranberries. Dopo aver lasciato la formazione, seppur non ufficialmente, per intraprendere una carriera da solista nel 2003, torn\u00f2 nel gruppo nel 2009.\nBiografia.\nNata a Ballybricken, townland nella Contea di Limerick a circa dal capoluogo, era l'ultima di sette fratelli nati da Terence (13 novembre 1937 \u2013 25 novembre 2011) ed Eileen O'Riordan, che le hanno impartito un'educazione cattolica. Frequent\u00f2 la Laurel Hill Col\u00e1iste FCJ del South Circular Roud di Limerick.\nO'Riordan entr\u00f2 a far parte dei Cranberries nel 1990 in sostituzione del cantante Niall Quinn, che lascia il gruppo che aveva contribuito a fondare nel 1989 assieme a Noel e Mike Hogan e Fergal Patrick Lawler.\nLa band pubblic\u00f2 tre album: \"Everybody Else Is Doing It, So Why Can't We?\" (1993), \"No Need to Argue\" (1994) (contenente la canzone Zombie, premiata agli MTV Awards come migliore canzone del 1995) e \"To the Faithful Departed\" (1996). Il 12 settembre 1995, a Modena, Dolores O'Riordan duett\u00f2 con Luciano Pavarotti in occasione del Pavarotti &amp; Friends. Nel 1999 usc\u00ec il nuovo album, \"Bury the Hatchet\", a cui segu\u00ec un tour.\nDopo altre due pubblicazioni, \"Wake Up and Smell the Coffee\" e il loro \"Greatest hits\" \"Stars - The Best of 1992 - 2002\", nel 2003 i componenti della band si separarono, senza molto clamore e senza dichiarare ufficialmente lo scioglimento.\nIl 6 marzo 2004, O'Riordan fu ospite all'ultima serata di Sanremo 2004. Il 25 agosto 2009, durante un'intervista sul suo secondo album pubblicato nel mondo lo stesso giorno, O'Riordan annunci\u00f2 la \"reunion\" dei The Cranberries.\nPartecip\u00f2 alla colonna sonora del film di Mel Gibson \"La passione di Cristo\"; per promuovere l'iniziativa, fu anche ospitata al Festival di Sanremo lo stesso anno. Una sua canzone, \"Black Widow\", avrebbe dovuto far parte della colonna sonora \"Spider-Man 2\", ma a causa del taglio di alcune scene del film, il progetto non and\u00f2 in porto.\nNel 2004 comparve nell'album \"Zu &amp; Co.\" di Zucchero Fornaciari, con la canzone \"Pure Love\", eseguita anche dal vivo in duetto alla Royal Albert Hall durante lo \"Zu &amp; Co. Tour\", oltre che inserita nella colonna sonora del film \"Evilenko\".\nFece un cameo nel film di Adam Sandler \"Cambia la tua vita con un click\", uscito il 23 giugno 2006, interpretando se stessa e cantando la sua hit \"Linger\" in una versione completamente rinnovata.\nNell'ottobre 2007 Dolores O'Riordan duett\u00f2 con Giuliano Sangiorgi (leader dei Negramaro) nel brano intitolato \"Senza fiato\". La canzone fece parte della colonna sonora di \"Cemento armato\", film che segna l'esordio da regista dello sceneggiatore Marco Martani. \"Senza fiato\" \u00e8 stata scritta dal cantante dei Negramaro e dalla ex voce dei Cranberries. Nel gennaio 2009 \u00e8 stato rilanciato il suo sito web ufficiale con notizie, video e foto recenti e una webradio.\nIl suo primo album da solista, intitolato \"Are You Listening?\", venne pubblicato il 4 maggio 2007 dalla Sanctuary Records, poco prima di essere acquisita dalla Universal Music. L'album fu preceduto dal singolo \"Ordinary Day\", reso disponibile dal 16 marzo. Alla realizzazione del disco parteciparono come batterista l'ex-membro dei Therapy? Graham Hopkins, il bassista Marco Mendoza, il chitarrista Steve Demarchi e Denny Demarchi alle tastiere e ai fiati. In un'intervista radiofonica del 15 marzo descrisse le tracce come pi\u00f9 sperimentali ed elettroniche delle sue precedenti.\nL'album \u00e8 formato da dodici tracce molto varie; una delle prime canzoni dell'album, \"Black Widow\", fu composta nel 2003 dopo la morte per cancro della suocera; questa canzone segn\u00f2 il punto di svolta dell'album, volgendolo ai ritmi pi\u00f9 aggressivi di \"In the Garden\" e \"Loser\", ed escludendo altre tracce pi\u00f9 lente scritte in precedenza come \"Letting Go\", anche questa sulla morte della suocera, e \"Without You\", sulla nostalgia per la famiglia. Il primo singolo \u00e8 \"Ordinary Day\", dedicato alla figlia Dakota. Nell'agosto 2007 usc\u00ec il secondo singolo estratto dall'album, \"When We Were Young\", canzone pi\u00f9 ritmica e \"fresca\" rispetto alla precedente \"Ordinary Day\".\nIl suo secondo album solista, \"No Baggage\", fu pubblicato il 25 agosto 2009; contiene dieci brani inediti pi\u00f9 una ri-registrazione di \"Apple of My Eye\", canzone contenuta nell'album precedente. L'album venne anticipato a giugno dal singolo \"The Journey\". Il video della canzone fu girato nella baia di Howth, in Irlanda.\nIl 21 febbraio 2012 usc\u00ec in Italia \"Roses\", con una settimana d'anticipo rispetto al resto del mondo.\nDal 18 ottobre 2013, O'Riordan fu uno dei giudici del talent show \"The Voice\" edizione Irlanda.\nIl 10 novembre 2014 venne arrestata all'aeroporto Internazionale di Shannon per aver aggredito verbalmente e insultato una hostess e un poliziotto. Non sub\u00ec una condanna carceraria, perch\u00e9 le venne diagnosticato un disturbo bipolare: tuttavia dovette pagare una multa.\nMorte.\nDolores O'Riordan mor\u00ec improvvisamente all'et\u00e0 di 46 anni il 15 gennaio 2018. Venne trovata senza vita nella vasca da bagno di un hotel di Londra, citt\u00e0 in cui si trovava per una breve sessione di registrazione. All'inizio di settembre dello stesso anno vennero resi pubblici i referti autoptici, i quali attestano che la morte avvenne per annegamento, e che fu un tragico incidente causato dall'assunzione in dosi massicce di alcool.\nDopo la scomparsa, venne allestita la camera ardente nella chiesa di San Giuseppe a Limerick, dove centinaia di fan e amici di O'Riordan hanno reso omaggio alla cantante.\nNella chiesa della citt\u00e0 natale dell'artista, la St Ailbe\u2019s Church, amici e colleghi cantarono in coro \"No Need to Argue\". Tra di loro c'era anche la moglie di Bono, Ali Hewson, insieme ai componenti della band di O'Riordan.\nIn seguito il feretro venne sepolto nel cimitero di Caherelly. Dopo la sua morte, i Cranberries hanno dichiarato \"non c'\u00e8 ragione di continuare senza Dolores.\"\nVita privata.\nCresciuta nella fede cattolica, il nome di battesimo fu scelto dalla madre in onore di Maria, Madonna dei Sette Dolori. Dagli 8 ai 12 anni venne abusata da un amico di famiglia; il brano \"Fee Fi Fo\" \u00e8 ispirato a questo triste capitolo della sua esistenza. Successivamente, per un periodo imprecisato, si ammal\u00f2 di anoressia.\nDolores fu grande estimatrice di papa Giovanni Paolo II, che incontr\u00f2 personalmente in Vaticano in occasione della sua esibizione al concerto di Natale del 2001. Si esib\u00ec inoltre ai concerti di Natale tenutisi nella Citt\u00e0 del Vaticano nel 2002, nel 2005 e infine nel 2013, su invito di papa Francesco.\nIl 18 luglio 1994 spos\u00f2 il tour manager dei Duran Duran, Don Burton. La coppia ebbe tre figli. I due divorziarono nel 2014, dopo venti anni di vita insieme.\nNel 1998 Dolores compr\u00f2 un allevamento di cavalli di 61 ettari (denominato Riversfield Stud) a Kilmallock, nella Contea di Limerick. Ci visse per sei anni per poi venderlo nel 2004. Nel 2006 era annoverata tra le dieci donne pi\u00f9 ricche d'Irlanda."}
{"id": "2559809", "revid": "1543377", "url": "https://it.wikipedia.org/wiki?curid=2559809", "title": "National Association of Social Workers", "text": "La National Association of Social Workers (NASW) (letteralmente Associazione Nazionale dei Lavoratori Sociali) \u00e8 un'organizzazione professionale di lavoro sociale negli Stati Uniti d'America. La NASW ha pi\u00f9 di 150000 membri, come risulta nel Gennaio del 2008. La NASW provvede a una guida, alla ricerca, ad informazioni aggiornate, avvocatura e altre risorse per i suoi membri e per i lavoratori sociali in genere. I membri del NASW possono anche ottenere un'\"assicurazione di negligenza\", pubblicazioni per i soli membri, sconti ed altri prodotti e servizi, ed una continua educazione.\nL'associazione fu fondata nel 1955 mediante il consolidamento di altre sette organizzazioni:\nLe principali funzioni del NASW includono la promozione dello sviluppo professionale dei propri membri, lo stabilizzarsi e il mantenimento di standard pratici di professionalit\u00e0, l'avanzamento di sondacci di politica sociale, e il provvedere servizi che proteggano i propri membri e che accrescano il loro status professionale. L'associazione si svilupp\u00f2 e adott\u00f2 il Codice Etico NASW d altri standard specifici e generali. Una certa sicurezza di certificazione e qualit\u00e0 viene promossa mediante l'Accademy of Certified Social Workers (ACSW) (Accademia di Certificazione dei Lavoratori Sociali), la NASW Register of Clinical Social Workers (Registro Clinico dei Lavoratori Sociali) e il Diplomate in Clinical Social Work (DCSW). Tra le azioni politiche della NASW troviamo Azioni Politiche per l'Elezioni di Candidati (Political Action for Candidate Election, PACE) e il Network per un'Azione Legislativa Educazionale (Educational Legislative Action Network, ELAN). L'associazione sponsorizza, mediante i suoi 56 capitoli negli USA e altrove, conferenze professionali e programmi educativi continui, e produce testate giornalistiche, come la principale \"Social Work-books\"."}
{"id": "2559811", "revid": "287204", "url": "https://it.wikipedia.org/wiki?curid=2559811", "title": "Internazionali d'Italia 1991", "text": "Gli Internazionali d'Italia 1991 sono stati un torneo di tennis giocato sulla terra rossa. \u00c8 stata la 48\u00aa edizione degli Internazionali d'Italia, che fa parte della categoria ATP Super 9 nell'ambito dell'ATP Tour 1991, e della Tier I nell'ambito del WTA Tour 1991. Sia che il torneo maschile che quello femminile si sono giocati al Foro Italico di Roma in Italia.\nCampioni.\nSingolare maschile.\n Emilio S\u00e1nchez ha battuto in finale Alberto Mancini 6\u20133, 6\u20131, 3\u20130 (ritiro)\nSingolare femminile.\n Gabriela Sabatini ha battuto in finale Monica Seles 6\u20133, 6\u20132\nDoppio maschile.\n Omar Camporese / Goran Ivani\u0161evi\u0107 hanno battuto in finale Luke Jensen / Laurie Warder 6\u20132, 6\u20133\nDoppio femminile.\n Jennifer Capriati / Monica Seles hanno battuto in finale Nicole Bradtke / Elna Reinach 7\u20135, 6\u20132"}
{"id": "2559817", "revid": "26543479", "url": "https://it.wikipedia.org/wiki?curid=2559817", "title": "I Bardi", "text": ""}
{"id": "2559823", "revid": "26543526", "url": "https://it.wikipedia.org/wiki?curid=2559823", "title": "The razors' edge", "text": ""}
{"id": "2559825", "revid": "287204", "url": "https://it.wikipedia.org/wiki?curid=2559825", "title": "Richard Eckersley", "text": "Carriera.\nClub.\nProveniente dalle giovanili del Manchester United, partecip\u00f2 a varie edizioni della Lancashire Senior Cup e della Manchester Senior Cup. Fece il suo debutto in una partita ufficiale il 12 dicembre 2007 in Champions League allo Stadio Olimpico, in un 1-1 contro la . Nella stagione 2008-2009 debutt\u00f2 in League Cup, in un 3-1 contro il Middlesbrough. Il 24 gennaio 2008 debutta anche in FA Cup, contro il Tottenham Hotspur, ma il suo debutto in Premier League arriva il 27 gennaio 2009, in una vittoria per 5-0 sul West Bromwich Albion. Il 15 luglio 2009 firma un contratto quadriennale con il , dopo aver rifiutato il prolungamento con lo United.\nIl 13 novembre 2010 Il Bradford City ne ha ufficializzato l'ingaggio in prestito."}
{"id": "2559827", "revid": "1226", "url": "https://it.wikipedia.org/wiki?curid=2559827", "title": "Ronde", "text": ""}
