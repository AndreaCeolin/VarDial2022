{"id": "2599805", "revid": "1573940", "url": "https://it.wikipedia.org/wiki?curid=2599805", "title": "Sirenidae", "text": "I Sirenidae, Sirenidi o sirene, sono una famiglia di anfibi urodeli, di aspetto anguilliforme e neotenico. Sono una sorta di salamandre acquatiche raggruppate, per le loro peculiari caratteristiche, in un sottordine tassonomico, i \"Sirenoidea\", a cui afferisce unicamente questa famiglia.I membri della famiglia hanno gli arti anteriori molto piccoli, e la totale mancanza degli arti posteriori. In una sola specie, lo scheletro degli arti anteriori \u00e8 cartilagineo. Le Sirene si trovano solo nella parte sud-orientale degli Stati Uniti e del Messico settentrionale. A differenza della maggior parte delle altre salamandre, hanno le branchie esterne raggruppate insieme sul collo, nelle larve e negli adulti.\nSono spesso definiti come un ordine completamente diverso (\"Meantes\" o \"Trachystomata\"). L'analisi genetica pare confermare che le sirene non sono strettamente correlate a qualsiasi gruppo di salamandre.\nCaratteristiche.\nLe sirene sono generalmente anguilliformi, con due piccoli arti anteriori, e per il resto completamente sviluppate. Misurano 25-95 cm di lunghezza. Sono neoteniche, anche se le branchie larvali sono piccole e non funzionali in un primo momento. Solo gli adulti hanno pienamente sviluppato le branchie. A causa di questo aspetto la maggior parte delle sirene probabilmente si sono evolute da un antenato terrestre che aveva ancora una fase larvale acquatica. Come le anfiume, sono in grado di attraversare terreni umidi nelle notti di pioggia.\nTranne per alcune tracce di piccoli denti sul palato e sull'osso splenico sul lato interno della mandibola, la bocca ha perso la dentatura, sostituita da una guaina cornea che assomiglia a un becco. Le Sirene si nutrono soprattutto di piccoli vermi, lumache, gamberi, e alghe filamentose.\nSe le condizioni idriche non sono adatte, una larva ridurr\u00e0 le branchie a semplici moncherini. Sono in grado di scavare nel fango degli stagni in essiccazione racchiudersi in un bozzolo di muco per sopravvivere a periodi di siccit\u00e0. Durante questi periodi, respirano con i polmoni piccoli ma funzionali.\nA differenza di altre salamandre, un setto cardiaco interventricolare. Almeno due delle specie possono produrre vocalizzazioni. La struttura dei sistemi riproduttivi delle sirene suggerisce che hanno fecondazione esterna.\nSistematica.\nLa famiglia Sirenidae \u00e8 suddivisa in due generi, con due e tre specie rispettivamente:"}
{"id": "2599807", "revid": "110157", "url": "https://it.wikipedia.org/wiki?curid=2599807", "title": "Dipartimento di Sarmiento (Santiago del Estero)", "text": "Sarmiento \u00e8 un dipartimento argentino, situato nel centro della provincia di Santiago del Estero, con capoluogo Garza.\nEsso confina a nord con il dipartimento di Figueroa, a sud con quello di Avellaneda, ad est con il dipartimento di Juan Felipe Ibarra, e a ovest con quelli di San Mart\u00edn e Robles.\nDeve il suo nome al politico argentino e presidente della repubblica vissuto nel XIX secolo, Domingo Faustino Sarmiento.\nSecondo il censimento del 2001, su un territorio di 1.549\u00a0km\u00b2, la popolazione ammontava a 4.669 abitanti."}
{"id": "2599811", "revid": "1762097", "url": "https://it.wikipedia.org/wiki?curid=2599811", "title": "Citt\u00e0 ideale (dipinto)", "text": "La citt\u00e0 ideale \u00e8 un tema della pittura sviluppato attorno al XV secolo come rappresentazione del concetto teorico rinascimentale della citt\u00e0 ideale. Oggi sopravvivono tre opere di autori ignoti, identificati per la citt\u00e0 in cui sono esposti.\nLa \"Citt\u00e0 ideale\" di Urbino.\nLa \"Citt\u00e0 ideale\" \u00e8 un dipinto tempera su tavola (67,5x239,5\u00a0cm) \ndatabile tra il 1470 e il 1490 e conservato nella Galleria Nazionale delle Marche a Urbino.\nL'opera, una delle immagini simbolo del Rinascimento italiano, vide la luce alla raffinata corte urbinate di Federico da Montefeltro ed \u00e8 stata alternamente attribuita a molti degli artisti che vi gravitarono attorno: tra i nomi proposti ci sono Piero della Francesca, Luciano Laurana, Francesco di Giorgio Martini. Altri studiosi sono propensi ad attribuire l'opera all'ambiente della Firenze laurenziana ed alla riflessione in corso intorno all'opera di Vitruvio, individuando l'autore in Giuliano da Sangallo e nella sua scuola, arrivando a ipotizzare una collaborazione di Botticelli. Non mancano attribuzioni anche a Leon Battista Alberti, del quale sarebbe l'unica prova pittorica o a Melozzo da Forl\u00ec: quest'ultima attribuzione sarebbe confermata anche dalle dimensioni stesse del quadro, che risultano ben rispondenti alla sua simbologia numerica se misurate in once forlivesi.\nDescrizione e stile.\nL'opera mostra una vasta piazza in prospettiva lineare centrica. Al centro spicca un grande edificio circolare, che ha un carattere di edificio pubblico, religioso come chiarisce la croce sulla sommit\u00e0. Esso \u00e8 rialzato di alcuni gradini e circondato da colonne corinzie addossate alla parete, con tre portali sugli assi visibili, composti con protiri a timpano ad arco. Oltre un cornicione si trova un secondo piano di forma analoga, ma dimensioni pi\u00f9 piccole, con finestrelle quadrate e una finestra classicheggiante con timpano triangolare sull'asse centrale. Sopra una seconda cornice si trova la copertura conica con fasce bicrome, che culmine nella lanterna. Le pareti sono animate da specchiature in marmo bicolore (bianco e verde serpentino), che riproducono rettangoli regolari, che ricordano il romanico fiorentino (come il paramento esterno del Battistero di San Giovanni).\nAl piano inferiore la fascia pi\u00f9 bassa delle pareti \u00e8 decorata dal motivo che imita l'\"opus reticulatum\" romano, gi\u00e0 usato da Leon Battista Alberti a palazzo Rucellai di Firenze (1446-1451). Il tempio a pianta centrale, figura da sempre ritenuta \"perfetta\" perch\u00e9 in s\u00e9 chiusa e conchiusa, divenne proprio in quegli anni uno dei campi di ricerca pi\u00f9 studiati in Italia centrale, usato spesso anche in pittura per la creazione di sfondi architettonici: fra gli esempi pi\u00f9 celebri c'\u00e8 l'edificio ottagonale dello \"Sposalizio della Vergine\" di Perugino, rielaborato poi in un edificio a pianta esadecagonale da Raffaello nel suo dipinto con lo stesso soggetto. Gli edifici a pianta centrale, che tutto racchiudono all'interno di s\u00e9, lasciando un vuoto ideale e universale al di fuori, ben si prestavano a rappresentare il concetto filosofico di utopia.\nAttorno a quest'edificio si apre una vasta piazza la cui intelaiatura prospettica \u00e8 ben definita dalla lastricatura geometrica. Il modello di assoluta perfezione della citt\u00e0 rinascimentale, \u00e8 infatti legato alla concezione di \"scacchiera\", dove il pavimento delle strade, con l'intersecarsi di marmi policromi, riflette e amplifica la struttura della citt\u00e0 in cui gli edifici, proprio come i pezzi di una scacchiera, sono ordinati e collocati a intervalli di spazio regolari e prestabiliti secondo canoni di assoluta perfezione. Due pozzi a base ottagonale con gradinate sono posti in maniera perfettamente simmetrica alle due estremit\u00e0 laterali in primo piano.\nGli edifici sono di dimensioni regolari e non superano mai i tre piani. Quelli di sinistra hanno tutti carattere civile e tra questi spicca il primo, che ha una complessa struttura di logge architravate, vero saggio di maestria nella prospettiva. Sul lato destro si ritrovano edifici civili con portici, simili per volume a quelli di sinistra, ma diversi per concezione e decorazione architettonica, tra cui spicca quello in primo piano che ha un paramento col motivo arco-pilastri-semicolonna ripreso dall'architettura romana (Colosseo, Teatro di Marcello). Su questo lato, in fondo, si trova l'unica notazione a un edificio religioso, una chiesa dalla facciata austera e classicheggiante.\nNello spazio urbano gli edifici sono serrati e non sono previsti spazi verdi: la natura occhieggia soltanto dalle colline sul lontano sfondo. Non vi \u00e8 traccia di figura umana e solo qualche dettaglio (come le piante ai davanzali) fa supporre che le architetture siano abitate.\nElemento unificatore di tutta la rappresentazione \u00e8 la luce, chiara e cristallina, con ombre diafane e poco marcate. I toni dei colori sono tutti intonati alle varie sfumature del bianco, dell'azzurro e del blu verdastro del marmo serpentino, con l'aggiunta del colore bruno nelle decorazioni in pietra di alcuni edifici. Il cielo, come nell'arte nordica, digrada in toni sempre pi\u00f9 chiari di azzurro, evidenziando la parte centrale del dipinto e contribuendo a quell'atmosfera eterea e rarefatta che d\u00e0 un tono cos\u00ec ideale al dipinto.\nLa \"Citt\u00e0 ideale\" di Baltimora.\nAlla Walters Art Museum di Baltimora esiste un'altra \"Veduta di citt\u00e0 ideale\" (80,33x219,8\u00a0cm), attribuita allo stesso autore della tavola urbinate e che forse anticamente ne faceva un \"pendant\".\nDescrizione e stile.\nAnche in questo caso si ha una veduta, sviluppata prevalentemente in orizzontale, di una piazza rinascimentale ideale. In quel caso per\u00f2 si insiste pi\u00f9 sulla presenza di singoli monumenti che sull'impianto di insieme. Il lato frontale della piazza infatti \u00e8 occupato da ben tre monumenti classici: un anfiteatro (riproduzione in scala del Colosseo), un arco di trionfo trifornice come l'Arco di Costantino (in posizione avanzata e con una veduta di torre dal fornice centrale) e un edificio a pianta centrale (una rielaborazione del Battistero di Firenze, che all'epoca era creduto ancora il tempio romano di Marte riconvertito in chiesa). I lati sono chiusi da due palazzi pressoch\u00e9 simmetrici, simili per volumetria ma diversi nella decorazione, mentre la piazza vera e propria \u00e8 ribassata di alcuni gradini, decorata da quattro colonne onorarie con statue simboliche sulla sommit\u00e0 e da una fontana al centro. Le statue sono le \"Virt\u00f9\" del buon governatore e fra di esse si riconoscono la \"Giustizia\", con la spada, e la \"Liberalit\u00e0\", con la cornucopia.Contrariamente alle altre due tavolette, alcune figurette umane passeggiano al centro della piazza, ma la loro autenticit\u00e0 \u00e8 dubbia in quanto sono dipinte sopra lo strato finale della scena architettonica.\nPer la minore sintesi e la costruzione prospettica di base meno profonda e articolata, questa seconda tavola \u00e8 datata a un periodo immediatamente anteriore alla \"Citt\u00e0 ideale\" di Urbino, verso il 1470-1480.\nLa \"Citt\u00e0 ideale\" di Berlino.\nUna terza \"Veduta di citt\u00e0 ideale\", forse pi\u00f9 tarda (1477 circa, 124x234 cm), si trova a Berlino, nella Gem\u00e4ldegalerie.\nDescrizione e stile.\nLa tavola si differenzia per diversi aspetti dalle altre due. I colori appaiono dominati da una tavolozza meno luminosa con bruni spenti, gialli e grigi. La veduta \u00e8 colta da una loggia, da cui si dipanano in profondit\u00e0 le direttrici prospettiche evidenziate dal reticolato del pavimento dal disegno semplificato, che conducono lo sguardo in profondit\u00e0 verso un attivo porto. Anche in questo caso appare chiaro l'intento celebrativo del buon governo, che assicura prosperit\u00e0 economica al territorio.\nLe tre tavole, simili ma diverse, sono ispirate al concetto di \"Copia et Varietas\" teorizzato da Leon Battista Alberti ed estremamente popolare nell'arte rinascimentale della seconda met\u00e0 del Quattrocento."}
{"id": "2599814", "revid": "1543377", "url": "https://it.wikipedia.org/wiki?curid=2599814", "title": "Dipartimento di Sil\u00edpica", "text": "Sil\u00edpica \u00e8 un dipartimento argentino, situato nel centro-ovest della provincia di Santiago del Estero, con capoluogo \u00c1rraga.\nEsso confina a nord con il dipartimento di Capital, a est con quello di San Mart\u00edn, a sud con il dipartimento di Loreto e a ovest con quello di Choya.\nSecondo il censimento del 2001, su un territorio di 1.179\u00a0km\u00b2, la popolazione ammontava a 7.605 abitanti.\nMunicipi e \"\u201ccomisiones municipales\u201d\" del dipartimento sono:"}
{"id": "2599815", "revid": "1543377", "url": "https://it.wikipedia.org/wiki?curid=2599815", "title": "Stock sport ai Giochi olimpici", "text": "La disciplina dello stock sport \u00e8 apparsa per due volte ai Giochi olimpici invernali, entrambe come disciplina dimostrativa: 1936 e 1964. Sport di origine bavarese e diffuso principalmente nell'area di lingua tedesca lungo l'arco alpino, \u00e8 stato dunque presentato in due edizioni dei giochi svolte nell'area di maggiore diffusione: Garmisch-Partenkirchen e Innsbruck."}
{"id": "2599819", "revid": "287204", "url": "https://it.wikipedia.org/wiki?curid=2599819", "title": "Ziggy Stardust - The Motion Picture", "text": "Ziggy Stardust - The Motion Picture \u00e8 un album live dell'artista inglese David Bowie, registrato all'Hammersmith Odeon di Londra il 3 luglio 1973 durante l'ultimo concerto dell'Aladdin Sane Tour e pubblicato nell'ottobre 1983 dalla RCA Records.\nDistribuito come colonna sonora del film concerto \"Ziggy Stardust and the Spiders from Mars\", l'album documenta l'ultima esibizione di Bowie con gli Spiders from Mars al completo.\nIl disco.\nCon il cosiddetto \"Farewell Speech\", il discorso di addio pronunciato prima di \"Rock 'n' Roll Suicide\", il 3 luglio 1973 David Bowie si conged\u00f2 dal suo pubblico vestendo per l'ultima volta i panni di Ziggy Stardust, anche se una specie di momentanea \"resurrezione\" del suo alter ego sarebbe avvenuta ad ottobre in occasione del \"1980 Floor Show\".\nIl disco, che documenta quello che viene considerato il pi\u00f9 celebre concerto nella carriera di Bowie, fu registrato dal produttore Ken Scott e un primo mixaggio venne effettuato alla fine dell'anno con l'aiuto di Mike Moran. Il progetto di un doppio LP intitolato \"Bowie-ing Out\" da far uscire nel febbraio 1974 venne abbandonato fino al 1981, quando cominci\u00f2 a prendere corpo l'idea di distribuire il video del concerto e di accompagnarne l'uscita con la colonna sonora.\nBowie decise di mixare nuovamente l'album allo studio Hit Factory di New York con Tony Visconti, che defin\u00ec il procedimento un \"lavoro di salvataggio\". \u00abLa qualit\u00e0 del suono era modesta ed io fui chiamato a rinforzarla\u00bb, spieg\u00f2 Visconti, \u00abil che comport\u00f2 che David ed io fummo costretti a rifare le parti di accompagnamento vocale, cantandole noi stessi. Erano semplicemente incise male sul nastro, in parte perch\u00e9 Trevor Bolder e Mick Ronson non cantavano nei microfoni!\u00bb\nNel disco e nel video avrebbe dovuto comparire anche Jeff Beck, che nel concerto si era unito al gruppo per contribuire ai bis di \"The Jean Genie\" e \"Round and Round\" prima del discorso finale di Bowie. Tony Visconti ha rivelato in seguito che prima della distribuzione dell'album il chitarrista non era soddisfatto del suo assolo per cui gli fu consentito di ripeterlo \u00ab...per scoprire poi che l'obiezione di Beck riguardava in realt\u00e0 i suoi pantaloni a zampa d'elefante e stava cercando un modo per farsi tagliare dal film!\u00bb Come risultato venne posto il veto alla pubblicazione del suo contributo nel video e, di conseguenza, nella colonna sonora. Ad oggi l'unico disco in cui \u00e8 presente parte del duetto con Jeff Beck rimane il bootleg \"His Master's Voice\" del 1974.\nUscita e accoglienza.\nL'album venne infine pubblicato nell'ottobre 1983 dalla RCA Records, decisa a sfruttare il successo planetario ottenuto da \"Let's Dance\", e l'uscita fu accompagnata dal singolo \"White Light/White Heat\" con \"Cracked Actor\" come lato B. Oltre ad arrivare al 17\u00ba posto in classifica nel Regno Unito raggiunse il 39\u00ba in Nuova Zelanda e il 42\u00ba in Svezia.\nCos\u00ec come nel video vennero esclusi i bis con Jeff Beck e per poter sistemare i brani sul vinile \"Changes\" venne spostata dal suo giusto posto in scaletta, dopo \"Moonage Daydream\", e inserita come brano d'apertura del lato B del secondo disco, mentre la durata di \"The Width of a Circle\" venne ridotta a meno di 10 minuti rispetto agli oltre 14 minuti originali.\nL'album \u00e8 stato successivamente distribuito due volte su CD in versione rimasterizzata: la prima dalla EMI/Rykodisc nell'agosto 1992, la seconda nell'aprile 2003 dalla EMI/Virgin in occasione del 30\u00ba anniversario, con la versione completa di \"The Width of a Circle\", il \"Farewell Speech\" e con \"Changes\" nella giusta posizione in scaletta. Lo stesso anno, sia in Europa che negli Stati Uniti \u00e8 uscita anche una \"Special Edition\" che includeva un booklet di 12 pagine, un poster e la copia del biglietto del concerto.\nTracce.\nTesti e musiche di David Bowie, tranne dove diversamente indicato.\nTracce della riedizione 2003.\nTesti e musiche di David Bowie, tranne dove diversamente indicato."}
{"id": "2599822", "revid": "767487", "url": "https://it.wikipedia.org/wiki?curid=2599822", "title": "Attraversami il cuore", "text": "Attraversami il cuore \u00e8 l'undicesimo album in studio di Paola Turci, pubblicato il 2 ottobre 2009 dall'etichetta discografica Universal. \u00c8 il primo disco dell'artista pubblicato per questa etichetta.\nAnticipato dal singolo \"La mangiatrice di uomini\", L'album \u00e8 stato prodotto, arrangiato e realizzato da Alessandro Canini. Il secondo singolo estratto \u00e8 stato il brano che ha dato il titolo all'intera opera, \"Attraversami il cuore\".\nNell'album \u00e8 contenuta anche una cover del noto brano \"Dio, come ti amo\" di Domenico Modugno, mentre sono presenti collaborazioni con Marcello Murru, Francesco Bianconi, leader della band Baustelle, e Paolo Fresu."}
{"id": "2599823", "revid": "124531353", "url": "https://it.wikipedia.org/wiki?curid=2599823", "title": "ERG (azienda)", "text": "ERG S.p.a., acronimo di \"Edoardo Raffinerie Garrone\", \u00e8 un gruppo industriale italiano, fondato a Genova, con sede operativa nella stessa citt\u00e0.\nLa societ\u00e0 \u00e8 controllata dalla famiglia Garrone-Mondini tramite la holding italiana \"San Quirico S.p.A.\" (circa il 56%) e la \"Polcevera S.A.\" (circa il 7%). \n\u00c8 quotata alla Borsa Italiana nell'indice FTSE Italia Mid Cap.\nStoria.\n1938 \u2013 Le origini.\nIl 2 giugno 1938 nasce la ditta individuale di Edoardo Garrone per \"il commercio di prodotti derivati dalla lavorazione del petrolio e del catrame\". La societ\u00e0, diventata raffineria nel secondo dopoguerra, sceglie come marchio un dado (da \"Dado\", affettuoso diminutivo di Edoardo) sulle cui facce viene riprodotto un acronimo di tre lettere, le iniziali di Edoardo Raffinerie Garrone, ovvero ERG.\nIl dopoguerra.\nNel 1947 inizia la produzione della Raffineria di Genova San Quirico. Immediatamente dopo la Seconda guerra mondiale, in un Paese da ricostruire, il grande fabbisogno di energia rende il petrolio la fonte energetica pi\u00f9 adeguata a soddisfare le esigenze nazionali. Grazie alla favorevole congiuntura e all'ottimale posizione geografica degli impianti, l'attivit\u00e0 della ERG conosce un rapido sviluppo.\nNel 1956 viene realizzato un accordo internazionale con la British Petroleum che, successivamente e per alcuni anni, deterr\u00e0 una partecipazione di minoranza nel capitale sociale di ERG. \nNel 1963 si raggiungono i 6,5 milioni di tonnellate di materiale lavorato e nel 1967 viene realizzato un importante deposito ad Arquata Scrivia.\nNel 1971 ERG entra, con altri gruppi privati, nella compagine azionaria di ISAB (Industria Siciliana Asfalti e Bitumi), societ\u00e0 nata per realizzare una grande raffineria in Sicilia che inizia la produzione nel 1975 (ISAB di Priolo).\nAnni '80 e '90 \u2013 Lo sviluppo della rete ERG.\nDopo aver sviluppato l'attivit\u00e0 prevalentemente nel settore della raffinazione, attraverso la controllata ERG Petroli, la societ\u00e0 genovese inizia a crescere a livello nazionale anche nel settore della distribuzione carburanti.\nNel 1984 acquisisce i 780 impianti della ELF italiana, nel 1986 i 1.700 impianti di distribuzione di Chevron Oil Italiana: cresce cos\u00ec la Rete ERG, che adotta il marchio caratterizzato delle tre pantere rampanti. Nel 1987 la societ\u00e0 finalizza inoltre un accordo con la BP per la distribuzione dei lubrificanti della compagnia britannica. La collaborazione con ELF e BP per la vendita di lubrificanti (prodotti proprio dagli stabilimenti ERG di Savona) va avanti fino al 1996, quando viene lanciato un prodotto proprio.\nNel 1985, in previsione della chiusura della Raffineria di San Quirico a Genova, assume il controllo di ISAB con una partecipazione che cresce negli anni fino a raggiungere, nel 1997, il 100%.\nNel 1994 viene costituita ISAB Energy, per la realizzazione di un impianto di produzione di energia elettrica derivata dalla gassificazione degli olii pesanti.\nA met\u00e0 degli anni '90, la ERG rappresenta il 6% del mercato italiano nel campo delle stazioni di servizio.\n1997 \u2013 La quotazione.\nAttraverso una razionalizzazione della struttura societaria e una focalizzazione sul settore dell'energia, ERG prepara lo sbarco in Borsa; nell'ottobre 1997 il titolo ERG viene cos\u00ec ammesso alla quotazione sul Sistema Telematico delle Borse Valori Italiane.\nGli anni 2000 \u2013 Da societ\u00e0 petrolifera a societ\u00e0 multi-energy.\nNel 2000 ERG inizia a produrre energia elettrica attraverso ISAB Energy (in joint-venture con Edison Mission Energy), con una capacit\u00e0 di 528 MW e una produzione stimata di circa 4 miliardi di kWh all'anno;\nl'obiettivo \u00e8 la realizzazione del primo impianto italiano di rigassificazione degli olii pesanti per la produzione di energia elettrica. Con questa operazione, ERG, da societ\u00e0 petrolifera, diventa una compagnia \"multi-energy\".\nPochi anni dopo, nell'ottobre 2002, nasce ERG Raffinerie Mediterranee, societ\u00e0 a cui \u00e8 affidata la gestione di uno dei poli di raffinazione in Europa, realizzato attraverso l'unione e l'integrazione della Raffineria ISAB di ERG con la ex raffineria Agip, entrambe di Priolo. L'integrazione delle due raffinerie avviene mediante la realizzazione di un sistema di oleodotti e altri interventi di adeguamento e miglioramento dell'efficienza produttiva e della compatibilit\u00e0 ambientale.\nAlla fine del 2002 Alessandro Garrone viene nominato Amministratore Delegato di ERG. Nel 2003 Riccardo Garrone, dopo quarant'anni, lascia la presidenza di ERG; lo sostituisce Edoardo, suo primogenito. Nel 2004 nasce inoltre la \"Fondazione Edoardo Garrone\", che prosegue l'impegno dell'azienda e della famiglia in campo sociale e culturale. Nel 2005 il titolo ERG entra a far parte del segmento Blue-Chips di Borsa Italiana, a seguito del rilevante aumento della capitalizzazione di Borsa del titolo.\n2006 \u2013 L'ingresso nel mondo delle rinnovabili.\nERG acquisisce EnerTAD S.p.A, societ\u00e0 quotata alla Borsa di Milano che realizza e gestisce impianti per la produzione di energia elettrica dal vento.\nL'operazione segna l\u2019ingresso nel settore delle rinnovabili, sempre nell'ambito della strategia multi-energy intrapresa. Enertad successivamente cambia la propria denominazione sociale in ERG Renew.\n2008 \u2013 L'accordo con Lukoil e la nascita della newco ISAB.\nIl 2008 \u00e8 l'anno dell'accordo con LUKoil,: attraverso la costituzione di ISAB S.r.l. (51% ERG - 49% LUKOIL), viene realizzata una partnership nelle attivit\u00e0 di raffinazione e nella gestione della Raffineria ISAB di Priolo.\nGli anni 2008-2018 \u2013 La crescita delle rinnovabili e la cessione del ramo petrolifero.\nTra il 2008 e il 2015 ERG mette in atto un profondo processo di trasformazione che la porta a disinvestire dal settore petrolifero, per concentrare gli investimenti nelle rinnovabili: in sette anni, tra il 2008 e il 2014 l\u2019azienda disinveste infatti asset per 3,3 miliardi di euro e ne reinveste 3,9 miliardi in attivit\u00e0 rinnovabili.\nIn questi anni crea la joint-venture TotalErg, esce dalla raffinazione costiera con la cessione della raffineria ISAB e vende l'impianto ISAB Energy e la rete di carburanti ERG Oil Sicilia.\nAllo stesso tempo, nel campo delle rinnovabili si espande nell'eolico in Italia e all'estero attraverso acquisizioni e costruzioni di nuovi impianti, avvia la nuova centrale cogenerativa ad alto rendimento a gas naturale ed entra nel settore della produzione di energia dall'acqua con l'acquisizione del Nucleo idroelettrico di Terni.\nNel 2013, attraverso ERG Renew, diventa il primo operatore eolico in Italia con 1.087 MW di potenza installata e tra i primi dieci in Europa con 1.340 MW.\nNel febbraio 2016 ERG sbarca nel Regno Unito, acquisendo un progetto per la realizzazione di un parco eolico in Irlanda del Nord (45 MW) e perfeziona l'acquisizione di undici parchi eolici in Francia, e di sei in Germania (206 MW).\nA novembre 2017 sigla l'accordo di cessione della partecipazione in TotalErg al Gruppo API; l'operazione segna la definitiva uscita dal settore petrolifero e consente di rafforzare la struttura finanziaria della societ\u00e0.\nNello stesso anno, ERG sottoscrive l'accordo per l'acquisizione di 30 campi fotovoltaici per 89 MW, dislocati in 8 regioni italiane; lo sviluppo nel solare prosegue nel 2018 per la costituzione di ERG Q Solar1, con l'obiettivo di consolidare la propria posizione nel mercato italiano e con l\u2019acquisizione altri 51.4 MW di parchi fotovoltaici a Montalto di Castro (VT).\nProfilo del gruppo.\nERG \u00e8 un operatore diffuso a livello europeo nel settore delle energie rinnovabili. Ha sede in Italia, dove opera da oltre 80 anni. Negli ultimi anni ERG ha completato una radicale trasformazione del proprio business, passando da operatore petrolifero a operatore nel mercato della produzione di energia da fonti rinnovabili e sostenibili.\nERG \u00e8 attiva in sette paesi. Ha una capacit\u00e0 eolica totale installata di oltre 1,9 GW in Europa, in particolare in Francia, Germania, Polonia, Romania, Bulgaria, Regno Unito e Italia, dove ERG \u00e8 oggi il principale operatore del settore; inoltre \u00e8 tra i primi dieci player di energia eolica onshore in Europa.\nERG \u00e8 attiva anche nella produzione di energia idroelettrica (527 MW), fotovoltaica (140 MW) e da fonti termoelettriche a basso impatto ambientale (480 MW).\nSostenibilit\u00e0.\nERG segue un modello di sviluppo sostenibile che si propone di unire etica e trasparenza nelle proprie attivit\u00e0 industriali insieme a iniziative ispirate alla tutela dell'ambiente, alla protezione della salute e della sicurezza sul lavoro, in un\u2019ottica in cui sono considerati fondamentali il rispetto dei propri dipendenti e il rapporto di fiducia con tutti gli stakeholder. In quest\u2019ottica, ERG dal 2006 pubblica il proprio Rapporto di Sostenibilit\u00e0, integrato a partire dal 2017 al Bilancio annuale come DNF (dichiarazione non finanziaria).\nIn quest\u2019ambito, a tutti coloro che operano con ERG viene richiesta integrit\u00e0 morale, onest\u00e0 personale, correttezza e trasparenza nella gestione dei rapporti. Per ERG la sostenibilit\u00e0 \u00e8 il \"motore\" di un generale processo di miglioramento continuo, finalizzato a garantire i risultati nel tempo e il rafforzamento delle performance economiche, della propria reputazione, della salute e della sicurezza dei lavoratori nonch\u00e9 il raggiungimento dei propri obiettivi in campo ambientale e sociale.\nIl rispetto delle norme di legge rappresenta per ERG una condizione essenziale a garantire nel tempo la propria sostenibilit\u00e0, ma non esaustiva. Per questo motivo ERG fa preciso riferimento nel proprio operare anche ai principi contenuti nel Codice Etico e ai Modelli di Organizzazione e Gestione ex D. Lgs. 231/01, alla Policy Anticorruzione, alla Politica in temi di Diritti Umani ed alle altre politiche interne in materia di Salute, Sicurezza e Ambiente.\nNel 2019 ERG risulta classificata al sedicesimo posto, prima societ\u00e0 italiana, nel \u201cCorporate Knights Global 100 Most Sustainable Corporation in the Word Index\u201d.\nSponsorizzazioni.\nERG \u00e8 stata il \"main sponsor\" di U.C. Sampdoria per 16 anni, la prima volta dal 1988 al 1995, nel periodo di maggior successo della societ\u00e0 genovese che sotto la propriet\u00e0 di Paolo Mantovani conquist\u00f2 numerosi trofei tra cui lo Scudetto nel campionato di serie A 1990-1991. La seconda volta dal 2002 al 2011 quando la famiglia Garrone acquist\u00f2 la societ\u00e0 (Edoardo \u00e8 stato il presidente fino a giugno 2014, succedendo al padre Riccardo e Vittorio membro nel Consiglio di amministrazione), riportandola a discreti livelli sportivi con la conquista di una finale di Coppa Italia e uno storico quarto posto nella stagione 2009/10."}
{"id": "2599827", "revid": "1669436", "url": "https://it.wikipedia.org/wiki?curid=2599827", "title": "Monte di Piet\u00e0 vecchio", "text": "Il Monte di Piet\u00e0 vecchio \u00e8 un palazzo situato in Piazza della Loggia a Brescia, risalente alla fine del XV secolo.\nStoria.\nIl palazzo viene costruito tra il 1484 e il 1489 su progetto dell'architetto Filippo Grassi in eleganti linee rinascimentali di ispirazione veneta.\nUn secolo dopo viene ampliato con la costruzione del Monte di Piet\u00e0 nuovo, che vi si innesta ad est mediante una finta loggetta di chiaro gusto tardo cinquecentesco.\nDescrizione.\nIl palazzo si compone di due corpi di fabbrica identici, dal prospetto molto semplice diviso su tre registri, collegati tra loro da una breve galleria a due navate sormontata da una loggetta in stile veneziano. Quest'ultima si compone di sette piccole arcate scandite da sottili colonnine con un balconcino traforato aperto sull'arco centrale. Al di sotto si sviluppa una fascia marcapiano con scudi araldici, mentre al di sopra uno spesso cornicione con formelle decorate con motivi a candelabra chiude il prospetto della loggetta. Al centro di quest'ultimo \u00e8 collocata, entro una nicchia, una statua dell'epoca raffigurante la personificazione della \"Giustizia\".\nLa galleria sottostante, che un tempo si immetteva nel quartiere delle Pescherie, punta oggi verso piazza della Vittoria dopo la demolizione e riqualificazione dell'area operata nella prima met\u00e0 del XX secolo.\nIl fronte sulla piazza e le pareti della galleria centrale sono impreziosite da iscrizioni e reperti archeologici di epoca romana, recuperate durante i cantieri che interessarono l'area tra il XV e il XVI secolo e qui murate a costituire il primo lapidario civico, il pi\u00f9 antico del mondo nel suo genere."}
{"id": "2599831", "revid": "287204", "url": "https://it.wikipedia.org/wiki?curid=2599831", "title": "San Liberato (Narni)", "text": "San Liberato \u00e8 una frazione del comune di Narni, in provincia di Terni.\nLa frazione si trova al limite meridionale del territorio comunale, confinante con il Lazio, sulla sponda destra del fiume Nera. Ad una distanza di circa 8\u00a0km dal capoluogo, giace a 112 ed \u00e8 occupata da 600 abitanti (dati Istat, 2001 ).\nAi piedi del paese passa anche la linea ferroviaria RFI Roma-Ancona e vi \u00e8 una piccola stazione, utilizzata soprattutto da treni regionali.\nStoria.\nLa storia del paese \u00e8 documentato dal 987 quando iniziarono le guerre per la contesa del territorio di San Liberato.\nIl poggio, detto anche \"Vico Mestriano\" era stato venduto per il prezzo di 15 soldi d'argento ai monaci di Castel Sant'Elia, i quali vi costruirono subito la chiesa e un piccolo monastero.\nIl paese viene citato in un episodio del conflitto tra papa Martino V e suo nipote Antonio Colonna (tra il 1417 ed il 1431), che dominava la vicina Orte: molti uomini del luogo rimasero feriti od uccisi durante gli scontri con le soldatesche guelfe pontificie.\nEconomia e manifestazioni.\nA San Liberato si trova una zona industriale.\nDurante l'estate vengono proposte numerose e diverse sagre organizzate dalla ProLoco di San Liberato, dall'associazione sportiva A.S. Del Nera e dal Circolo del , Montoro, Nera Montoro e Stifone."}
{"id": "2599832", "revid": "1057320", "url": "https://it.wikipedia.org/wiki?curid=2599832", "title": "Disneyland Paris", "text": "Disneyland Paris (precedentemente conosciuto come Euro Disney Resort\" e \"Disneyland Resort Paris) \u00e8 un complesso turistico situato a Marne-la-Vall\u00e9e, a a Est di Parigi, formato da due parchi a tema, Disneyland Park e Walt Disney Studios Park, un'area con ristoranti, negozi e cinema chiamata Disney Village, un campo da golf e una serie di hotel. \u00c8 di propriet\u00e0 della societ\u00e0 francese Euro Disney S.C.A. e della The Walt Disney Company. Le lingue ufficiali del parco sono il francese e l'inglese ma molti \"cast member\" sono poliglotti e nel complesso si parlano fino a venti lingue diverse.\nIl complesso, comprendente entrambi i parchi Disney, \u00e8 il parco divertimenti pi\u00f9 visitato d'Europa e il quarto a livello mondiale.\nStoria.\nLa ricerca di una localit\u00e0 europea.\nDopo il successo del parco Disneyland (1955), la Walt Disney Company continua a costruire altri parchi nel mondo: il Walt Disney World Resort in Florida nel 1971 e il Tokyo Disney Resort, in Giappone nel 1983.\nLa Walt Disney Company gi\u00e0 nel 1976 aveva iniziato a progettare un parco in Europa, soprattutto dopo il grande successo del Walt Disney World. Nel 1984 i capi della divisione dei parchi a tema Disney, Dick Nunis e Jim Cora, hanno presentato una lista di circa 1.200 possibili sedi europee per il parco. Tra le candidate c'erano Francia, Spagna, Portogallo, Germania, Italia e Gran Bretagna.\nNel marzo del 1985, il numero delle possibili sedi per il parco era stato ridotto a quattro; due in Francia e due in Spagna. Entrambe le nazioni hanno visto i potenziali vantaggi economici di un parco a tema Disney e offerto notevoli vantaggi economici. Entrambi i siti spagnoli si trovavano vicino al Mar Mediterraneo e offrivano un clima subtropicale simile ai parchi Disney in California e Florida. Mentre in Francia vi era stato un interessamento ad un sito nei pressi di Tolone, non lontano da Marsiglia. Il paesaggio piacevole di quella regione, cos\u00ec come il suo clima, aveva reso il sito un ottimo concorrente per Euro Disneyland. Tuttavia, il terreno dove poteva sorgere il resort non era molto adatto per la sua costruzione, quindi venne scartato. L'altro sito scelto si trovava nella citt\u00e0 rurale di Marne-la-Vall\u00e9e per la sua vicinanza a Parigi e la sua posizione centrale in Europa occidentale. Questa posizione \u00e8 stata stimata essere a non pi\u00f9 di quattro ore di distanza per 68 milioni di persone e a non pi\u00f9 di due ore di volo per altri 300 milioni.\nL'amministratore delegato della Disney, Michael Eisner, il 18 dicembre 1985 firma la prima lettera di accordo con il governo francese per il sito di 20\u00a0km2, pari a 2.000 ettari, e i primi contratti finanziari furono elaborati nel corso della primavera successiva. Il contratto definitivo fu firmato dai dirigenti della Walt Disney Company e il governo francese, il 24 marzo 1987.\nProgettazione e costruzione.\nLa costruzione inizi\u00f2 nell'agosto del 1988, e nel dicembre 1990, un centro di informazione, denominato \"Espace Euro Disney\", apr\u00ec per mostrare al pubblico ci\u00f2 che veniva costruito. I piani per un parco a tema accanto a \"Euro Disneyland\" basato sull'industria dell'intrattenimento, \"Disney-MGM Studios Europe\", e la sua apertura furono programmati nel 1996 con un budget di costruzione di US $ 2,3 miliardi. Il direttore dei lavori fu Bovis.\nSecondo il progetto definitivo, il parco doveva raggiungere la dimensione di 1.800 ettari entro l'anno 2000. Una piccola parte sarebbe stato adibito allo stesso parco, sul resto si dovevano costruire uffici, teatri, centri culturali, commerciali e ricreativi. L'importo dell'investimento iniziale fu di 15 miliardi di franchi, pari a 2,3 miliardi di euro, pi\u00f9 5 miliardi di franchi (circa 800 milioni di euro) per la costruzione delle infrastrutture, per un totale di 3,1 miliardi di euro di spese.\nAl fine di controllare al massimo le attivit\u00e0 alberghiere, fu deciso che 5.200 camere di hotel di propriet\u00e0 della Disney sarebbero state costruite all'interno del complesso. Nel marzo del 1988, la Disney e un consiglio di architetti, scelsero i temi degli hotel: ogni albergo avrebbe rappresentato una regione degli Stati Uniti. Al momento dell'apertura nell'aprile 1992, sette alberghi avevano complessivamente 5.800 stanze. Questi sono collegati alla stazione RER / TGV tramite un servizio gratuito di navette operato dal PEP'S.\nEntro il 2017, sarebbe stato richiesto alla Euro Disney, secondo le condizioni indicate nel contratto stipulato con il governo francese, di completare la costruzione delle complessive 18.200 camere d'albergo a varie distanze dal resort.\nUn'area di divertimento, di shopping e di ristoranti, progettata da Frank Gehry, con le sue torri di argento ossidato e bronzo color acciaio, sotto un baldacchino di luci, ha aperto con il nome di Festival Disney (ora denominato Disney Village) . Per una frequenza giornaliera prevista di 55.000, Euro Disney prevedeva di servire circa 14.000 persone all'ora dentro al resort. Per ottenere questo risultato, 29 ristoranti sono stati costruiti all'interno del parco (con ulteriori 11 ristoranti costruiti presso gli alberghi resort Euro Disney e cinque al Festival Disney). I men\u00f9 e i prezzi sono stati variati con un gusto predominante americano e, come nei precedenti parchi Disney, non vengono serviti alcolici.\nA differenza dei parchi Disney americani, la Euro Disney mirava ad assumere dipendenti fissi, al contrario di stagionali e temporanei part-time. I casting sono stati istituiti a Parigi, Londra e Amsterdam. Tuttavia, venne inteso dal governo francese e dalla Disney che \"\"sarebbe stato fatto uno sforzo per sfruttare il mercato del lavoro locale francese\". La Disney cerc\u00f2 lavoratori con sufficienti competenze di comunicazione, in grado di parlare almeno due lingue europee. A seguito di un precedente, la Euro Disney ha istituito, per formare i lavoratori, una propria Disney University.\nIl castello del parco \u00e8 stato realizzato dal Gruppo Pizzarotti.\nControversie.\nLa prospettiva di un parco Disney localizzato in Francia fu oggetto di dibattito e polemiche. I critici, tra i quali eminenti intellettuali francesi, ritenevano il parco come l'imposizione di una forma di imperialismo culturale della Disney che incoraggerebbe in Francia il tipico e malsano consumismo americano. Per altri, Euro Disney \u00e8 diventato un simbolo dell'America in Francia. Il 28 giugno 1992, un gruppo di agricoltori francesi ha bloccato la costruzione del parco in segno di protesta delle politiche agricole al momento supportate dagli Stati Uniti.\nUn giornalista del quotidiano francese Le Figaro ha scritto: \"Vorrei con tutto il cuore che i ribelli avessero dato fuoco a Euro Disneyland\"\". Ariane Mnouchkine, regista teatrale parigina, ha utilizzato il concetto di una \"\u010cernobyl' culturale\".\nIn risposta, il filosofo francese Michel Serres ha osservato, \"\"Non \u00e8 l'America che ci sta invadendo. Siamo noi che adoriamo chi adotta le sue mode e, soprattutto, le sue parole.\" L'allora presidente della Euro Disney SCA, Robert Fitzpatrick ha risposto: \"Non siamo venuti qui a dire OK, stiamo andando a mettere un berretto e una baguette su Topolino. Siamo chi siamo\".\nLe polemiche comprendevano anche i manager americani della Disney che imponevano a tutto il personale la lingua inglese in tutte le riunioni, nel rispetto delle regole di comportamento. Inoltre i regolamenti limitavano l'uso del trucco, di tagli particolari ai capelli e alla barba, dei tatuaggi, dei gioielli e altro ancora.\nI Sindacati francesi protestarono contro tale \"codice di apparenza\", visto come \"un attacco alla libert\u00e0 individuale\".\" Altri criticarono la Disney per essere insensibile alla cultura francese, in quanto le restrizioni alla libert\u00e0 individuali o collettive sono illegali secondo il diritto francese, a meno che non si potesse dimostrare che le restrizioni fossero necessarie per il lavoro.\nLa Disney ha replicato affermando che una sentenza che impedisse una simile norma occupazionale avrebbe potuto minacciare l'immagine e il successo a lungo termine del parco. \"\"Per noi, il codice sull'aspetto ha un grande effetto dal punto di vista di identificazione del prodotto\",\" ha affermato Thor Degelmann, direttore del personale di Euro Disney. \"Senza di essa non potremmo presentare il prodotto Disney che la gente si aspetta\".\nIl gal\u00e0 per l'inaugurazione in mondovisione, il giorno di apertura e primi anni.\nLa Euro Disney ha aperto il parco in anteprima, nel marzo 1992. I visitatori erano per lo pi\u00f9 dipendenti dei parchi e i loro familiari, persone che venivano utilizzate per testare le strutture e le operazioni.\nL'11 aprile 1992, il giorno prima dell'apertura ufficiale, venne organizzata una maestosa cerimonia trasmessa in diretta TV in tutto il mondo, per gli Stati Uniti presentata dall'attrice Melanie Griffith e dall'allora suo marito, l'attore Don Johnson e trasmessa dalla CBS, per la Francia presentata da Jean-Pierre Foucault e dal cantante David Hallyday per TF1 mentre per l'Italia fu presentata da Milly Carlucci e Fabrizio Frizzi per Raiuno. Fu seguita da oltre 200 milioni di telespettatori con l'impiego di 50 telecamere (di cui una montata su un elicottero e una su un dirigibile), 7 pullman di regia, 2000 riflettori, una troupe di 300 persone, una banda di 650 elementi e con l'esibizione e la partecipazione di svariate star del mondo dello spettacolo giunte da tutto il mondo tra cui Tina Turner, Angela Lansbury, Jos\u00e8 Carreras, Cher, Eddie Murphy, George Lucas, Michael J. Fox, Edoardo Bennato e tanti altri.\nEuro Disney Resort e il suo parco a tema, Euro Disneyland, hanno aperto ufficialmente il 12 aprile 1992. I visitatori erano stati avvertiti che le strade attorno al parco sarebbero state congestionate. Un sondaggio del governo aveva stimato per il giorno dell'inaugurazione la presenza di 500.000 persone trasportate da almeno 90.000 automobili. A mezzogiorno, il parcheggio era mezzo vuoto, suggerendo la presenza di meno di 25.000 automobili. Secondo alcune ipotesi, la presenza di un numero di mezzi al di sotto delle previsioni, era dovuto ai consigli che i visitatori avevano seguito a seguito di uno sciopero del personale che gestiva il collegamento ferroviario dal centro di Parigi verso Euro Disney.\nSuccessivamente, a causa della recessione europea, di un sovradimensionamento del resort, di uno scarso numero di attrazioni presenti e di troppi hotel, la societ\u00e0 viene a trovarsi in serie difficolt\u00e0 finanziarie.\nFinanza, frequenza e le lotte per l'occupazione.\nNel maggio 1992, la rivista di intrattenimento \"The Hollywood Reporter\" ha affermato che circa il 25% della forza lavoro impiegata presso Euro Disney, circa 3.000 persone, aveva dato le dimissioni a causa delle pessime condizioni di lavoro. La rivista ha anche riferito che il numero di visitatori era inferiore rispetto alle stime, partecipazione che solo in parte poteva essere dovuta alla recessione, alla disoccupazione che stava interessando la Francia e parte del mondo occidentale in quel periodo. Quando la costruzione del resort era iniziata, l'economia francese era ancora in ripresa.\nLa Euro Disney SCA, in un'intervista al \"Wall Street Journal\", affermava, per voce di Robert Fitzpatrick, che solo 1.000 persone avevano dato le dimissioni ed, in risposta alla difficile situazione finanziaria, ha ordinato sia la sospensione del progetto Disney-MGM Studios Europe sia la riduzione dei prezzi degli alberghi.\nNonostante questi sforzi, nel maggio 1992, nel parco il numero di visitatori si ferma a circa 25.000-30.000 visitatori, invece dei 60.000 previsti. Questo causa un consistente calo del valore delle azioni della Euro Disney Company. Cos\u00ec il 23 luglio 1992, l'azienda annuncia che nel corso del suo primo anno di attivit\u00e0 sarebbe stata prevista una perdita netta di circa 300 milioni di franchi francesi. Nell'inverno del 1992 la presenza di visitatori era cos\u00ec scarsa che venne deciso di chiudere il Newport Bay Club Hotel durante la stagione.\nGli analisti finanziari della Disney avevano stimato che ogni visitatore avrebbe speso circa 33 dollari al giorno, ma verso la fine del 1992 calcolarono che tale stima era inferiore del 12%. Per invogliare la presenza di un maggior numero di visitatori, venne deciso di servire durante i pasti, all'interno del parco Euro Disneyland, anche bevande alcooliche, servizio che ebbe inizio il 12 giugno 1993.\nNell'estate del 1993, apre \"Indiana Jones and the Temple of Peril\", una nuova montagna russa, tipologia scelta per la preferenza al pubblico europeo verso questo tipo di attrazioni. Tuttavia, poche settimane dopo all'apertura vennero rilevati problemi ai freni di emergenza. L'attrazione venne chiusa per un breve periodo per consentire le verifiche del caso.\nLa societ\u00e0 si trovava ancora in difficolt\u00e0 finanziarie. Alcune voci affermavano che la Euro Disney avrebbe potuto dichiarare fallimento da l\u00ec a poco. Per spingere verso l'accordo, Disney minacci\u00f2 la chiusura del parco \"Disneyland Paris\" qualora non si fosse giunto a un compromesso.\nNel gennaio 1994 la dirigenza della Disney delega Sanford Litvack, avvocato di New York, a trattare con i creditori e le banche creditrici. Il 28 febbraio 1994, Litvack, senza il consenso di Eisner e Well, fa un'offerta alle banche e ai creditori che mostrano il loro interesse. Una volta informati Eisner e Wells, il 14 marzo 1994, il giorno prima della riunione annuale degli azionisti le banche accettarono le richieste della Disney. L'accordo prevedeva l'acquisto da parte dei creditori di 500 milioni di dollari di azioni di Euro Disney, mentre la stessa Disney avrebbe investito altri 750 milioni di dollari. Infine, nel giugno dello stesso anno, venne convinto il principe dell'Arabia Saudita Al-Waleed Bin Talal Bin Abdulaziz Al Saud a sottoscrivere un accordo economico, per l'acquisto di un consistente numero di azioni della Walt Disney Company.\n1995, l'anno della crescita.\nIl 31 maggio 1995 venne inaugurata nel parco a tema la nuova attrazione \"Space Mountain: de la Terre \u00e0 la Lune\", che era stata pianificata fin dall'inizio sotto il nome di Discovery Mountain, ma a causa delle precedenti difficolt\u00e0 economiche la sua costruzione venne rinviata a periodo migliore. Con una riprogettazione dell'attrazione (che aveva debuttato come Space Mountain presso il Walt Disney World Resort all'interno del Magic Kingdom nel 1975), tra cui l'inserimento di un sistema di \"lancio cannone\", inversioni, e una colonna sonora on-ride, l'attrazione cost\u00f2 100 milioni di dollari ed \u00e8 stata inaugurata in una cerimonia cui hanno partecipato celebrit\u00e0 come Elton John, Claudia Schiffer e Buzz Aldrin.\nIl 25 luglio 1995 Euro Disney SCA ha registrato il suo primo profitto trimestrale di 35,3 milioni di dollari. Il 15 novembre 1995 sono stati pubblicati i risultati per l'anno fiscale conclusosi il 30 settembre 1995; in un anno la presenza del parco a tema era salito da 8,8 a 10,7 milioni \u2013 un incremento del 21%. La presenza negli hotel era anche salita dal 60% al 68,5%. Dopo il pagamento del debito, Disneyland Paris ha chiuso l'esercizio con un utile netto di 22,8 milioni di dollari.\nDal 2000 in poi.\nNel 2002, \"\"Disneyland Paris\" cambia in \"Disneyland Resort Paris\" mentre il primo parco a tema viene rinominato \"Disneyland Park\"\". Le elaborazioni finanziarie della Euro Disney SCA e della Walt Disney Company previdero un profitto annuale per Disneyland Resort Paris. Ma i tre anni successivi furono testimoni di una netta perdita economica.\nIl 16 marzo 2002, il resort si arricchisce di un secondo parco a tema, il parco Walt Disney Studios. Situato a sud del primo, questo parco alla sua apertura contava 10 attrazioni. Lo scopo del visitatore consisteva nell'esplorazione del dietro le quinte di un film, di un cartone animato, e di una qualunque trasmissione televisiva.\nIl 21 gennaio del 2005, la Euro Disney SCA promuove un nuovo piano di marketing per attirare per la prima volta al Resort nuovi visitatori europei. Entro la fine dell'anno, la Walt Disney Company aveva accettato di ripianare tutti i debiti che Euro Disney SCA le doveva. Nello stesso anno, Disneyland Paris diventa la prima destinazione turistica numero uno in l'Europa, superando, per numero di visitatori, sia il Louvre che la Torre Eiffel.\nNel 2006, Disneyland Paris, per incentivare la partecipazione delle famiglie europee, lancia la campagna pubblicitaria \"credi nei tuoi sogni\", in associazione con la l'azienda che gestisce il TGV, la TGV Est europea.\nRitorno alla crescita con il 15\u00ba anniversario.\nNel 2007, anno del suo 15\u00ba anniversario, la societ\u00e0 annuncia un aumento dei ricavi del 12%.\nll 12 febbraio 2007, Pierre &amp; Vacances e Euro Disney SCA annunciano la creazione di una joint venture per la creazione di Villages Nature Paris. Si tratta di un progetto, annunciato nel 2003, del valore di un miliardo di euro che comprende la costruzione di 7.000 appartamenti dislocati in 4 villaggi tematici. Questi sono situati all'interno di terreno di propriet\u00e0 della societ\u00e0 Euro Disney nei pressi delle citt\u00e0 di Bailly-Romainvilliers, Coutevroult e Villeneuve-le-Comte.\nNell'agosto del 2008 viene conteggiata l'entrata nel resort del 200 milionesimo visitatore, e per il terzo anno consecutivo una crescita dei ricavi, nonch\u00e9 un record di 15,3 milioni di visitatori.\nNel 2009, gli amministratori del resort dimostrano la loro abilit\u00e0 manageriale nella creazione di nuovi posti di lavoro, soprattutto nel corso dei periodi estivi e natalizi, successo che si estese sia nel 2010 che nel 2011. Il 9 maggio 2009, la SNCF annuncia una partnership con Disneyland Paris per gli spazi di intrattenimento familiari nei TGV.\nL'esercizio 2009 vide comunque una diminuzione dei ricavi del 7% e una perdita netta di 63 milioni seguita da ricavi stabili a 1,2 miliardi nell'anno fiscale 2010..\nIl 13 giugno 2010, Disneyland Paris rinnova la collaborazione con SNCF per offrire, nel corso delle vacanze estive, spazi familiari nei TGV..\nIl 17 agosto 2010, viene inaugurata una nuova sezione denominata Toy Story Playland, area ispirata dal film \"\". Il 13 settembre 2010, la Euro Disney SCA ed il governo francese hanno firmano una modifica al contratto originale, che estende al 2030, invece del 2017, i vantaggi economici, e ampliato il terreno del complesso dai 1945 ettari iniziale a 2230 ettari. L'emendamento formalizza la proposta del progetto Villages Nature, la creazione di 7.000 alloggi per le vacanze, sviluppato dal gruppo Pierre &amp; Vacances su un'area di 520 ettari e con un investimento di 1,8 miliardi di euro e la costruzione di 10.000 abitazioni permanenti. La proposta della costruzione di un terzo parco a tema faceva parte ora del contratto ed \u00e8 in effetti ufficiale, ma senza fissare una data di costruzione.\nRecord di visitatori nell'anno del 20\u00ba anniversario.\nNel settembre 2012 la Euro Disney SCA rifinanzia il debito alla Walt Disney Company per 130 milioni di Euro.\nUno studio, del marzo 2012, svolto dalla Delegazione interministeriale francese ha stimato l'impatto economico di Disneyland Paris sull'economia francese. La delegazione ha riscontrato che, nonostante le difficolt\u00e0 finanziarie del Resort, Disneyland Paris ha generato profitti per 37 miliardi di euro nel turismo e sostiene, in media, 55.000 posti di lavoro e che un lavoro creato a Disneyland Paris genera in Francia, nell'indotto, pi\u00f9 o meno altri tre posti di lavoro.\nAlla fine dell'anno viene annunciato che il 2012 \u00e8 stato un anno record per il resort che \u00e8 stato visitato da ben 16 milioni di visitatori segnando il suo massimo storico di presenze. Questo fu dovuto in gran parte alle iniziative organizzate per festeggiare il 20\u00ba anniversario del parco a tema. Nonostante il successo di visitatori le perdite ammontarono a oltre 100 milioni di euro, principalmente a causa dell'impatto netto del rifinanziamento del 2012.\nIl 10 luglio 2014 nel parco Walt Disney Studios viene inaugurata una nuova area tematica, con un'attrazione dedicata al personaggio di Remy, il topo protagonista del film \"Ratatouille\", fiaba a cartoni animati, ambientata a Parigi. L'attrazione consiste di una dark ride su vagoncini automatizzati lungo un percorso con schermi 3D. Questa attrazione \u00e8 costata 150 milioni di Euro e, alla sua realizzazione ci hanno lavorato 4000 persone, 150 ingegneri delle immagini e 44 societ\u00e0 francesi. L'attrazione era esclusiva di Disneyland Paris fino a pochi anni fa ma nel 2019 \u00e8 stata annunciata l'apertura a Epcot nel France Pavillon. Con questa nuova attrazione per Disneyland Paris continua il piano di miglioramento della qualit\u00e0, sia dal punto di vista scenografico che dal punto di vista delle attrazioni, e di espansione del parco. Il 12 settembre 2014, la Disney ha annunciato la costruzione di nuove attrazioni a tema Star Wars a Disneyland Paris, in seguito all'acquisizione dello studio Lucasfilm (che ha realizzato tutti i film della saga) da parte della Walt Disney Company nel 2012.\nNovit\u00e0 per il 25\u00ba anniversario e nuovi investimenti.\nPer il 25\u00ba anniversario del parco, Disneyland Park ospita dal 2017 la nuova versione dell'attrazione \"Star Tours\", chiamata \"Star Tours: The Adventure Continues\" e una nuova versione delle \"Space Mountain\" ridisegnate a tema Star Wars e rinominate per l'occasione \"Hyperspace Mountain\". Inoltre, sempre in vista delle celebrazioni per il 25\u00b0, vengono annunciati miglioramenti e rimodernamenti alle attrazioni tra le quali figurano l'aggiunta di animatronic raffiguranti Jack Sparrow all'attrazione \"Pirates of the Caribbean\" e nuovi spettacoli e parate tra le quali due spettacoli sempre a tema Star Wars e un nuovo spettacolo di magia con protagonista Topolino, \"Mickey et le Magicien\", al Walt Disney Studios Park.\nNel 2017 la Walt Disney Company ha offerto un'acquisizione informale di Euro Disney S.C.A., acquistando il 9% della societ\u00e0 dalla Kingdom Holding del Principe Saudita e un'offerta aperta di 2 Euro per azione per il rimanente stock.\nIl 13 giugno 2017 la Walt Disney Company ha annunciato che l'offerta ha avuto successo e che detengono ora il 95% di Euro Disney S.C.A., che \u00e8 stata pertanto revocata dalle negoziazioni di Borsa il 20 giugno 2017, e che rientra interamente sotto la Walt Disney Parks and Resorts per la prima volta nei suoi 25 anni di storia.\nIl 27 febbraio 2018 viene annunciato un nuovo piano di espansione di Disneyland Paris del valore di 2 miliardi di euro che la Disney investir\u00e0 per ampliare in particolare il Parc Walt Disney Studios per includere tre nuove aree tematiche dedicate rispettivamente a: Marvel, \"Frozen\" e \"Star Wars\". L'annuncio \u00e8 arrivato dopo l'incontro all'Eliseo tra il Ceo di The Walt Disney Company, Robert A. Iger e il presidente della Repubblica francese Emmanuel Macron. La cifra che la Disney ha stanziato rappresenta l'investimento pi\u00f9 grande da quando il parco ha aperto nel 1992. I lavori sono iniziati nel 2021.\nCrisi per la pandemia e festeggiamenti per il 30\u00ba anniversario.\nNel corso del 2020 e del 2021, il resort ha chiuso a pi\u00f9 riprese i due parchi e il complesso di divertimenti Disney Village a causa delle restrizioni richieste dal governo francese e dovute alla pandemia di Covid-19. A causa delle ripetute chiusure e delle restrizioni, il resort ha perso ben il 73% di visitatori rispetto all'anno precedente, toccando il minimo storico delle presenze con circa 4 milioni di visitatori per tutta la stagione 2020, mentre negli anni precedenti si era attestato intorno ai 15 milioni di presenze. Nonostante i dovuti tagli al personale e alle spese, il parco ha effettuato dei rinnovamenti e delle ristrutturazioni, in particolare al castello, in preparazione dei festeggiamenti per il 30\u00ba anniversario che inizieranno il 6 marzo 2022.\nStoria dei nomi.\nDalla sua apertura Disneyland Paris ha pi\u00f9 volte modificato il nome del complesso e dei suoi settori:\nIl complesso.\n\"Disneyland Paris\" comprende:\n\"Disneyland Park\".\n\u00c8 il parco a tema pi\u00f9 visitato d'Europa.\nSi divide in cinque aree tematiche:\nMain Street U.S.A..\n\u00c8 la ricostruzione di una tipica cittadina americana di inizio Novecento, ispirata alla citt\u00e0 di Marceline in Missouri, in cui Walt Disney ha vissuto da piccolo. All'ingresso si pu\u00f2 trovare una stazione ferroviaria del \"Disneyland Railroad\" e, alla fine della vera e propria \"main street\", si trova il castello de \"La bella addormentata nel bosco\" (\"Le Ch\u00e2teau de la Belle au Bois Dormant\").\nFrontierland.\n\u00c8 l'area tematica ispirata al 1800 americano. I suoi temi vanno dal selvaggio West, alle case coloniali in stile vittoriano come la \"Phantom Manor\", ai confini messicani, agli accampamenti indiani e alle fattorie ottocentesche. Le sue attrazioni principali sono la \"Phantom Manor\" e due battelli a vapore che circumnavigano la \"Big Thunder Mountain\".\nAdventureland.\n\u00c8 l'area tematica ispirata ai classici temi di avventura come le esplorazioni fra grotte sotterranee in \"Adventure Isle\", i paesaggi da Mille e una notte, gli edifici africani, i templi indiani per le montagne russe \"Indiana Jones and the Temple of Peril\" e i misteri dei Caraibi al tempo dei pirati, rappresentati dalla dark ride \"Pirates of the Caribbean.\"\nFantasyland.\n\u00c8 l'area tematica ispirata ai Classici Disney come \"Biancaneve e i sette nani\", \"Pinocchio\", \"Alice nel Paese delle Meraviglie\" e \"Le avventure di Peter Pan\" il cui simbolo \u00e8 il Castello della Bella Addormentata, che \u00e8 anche il simbolo del parco. Oltre alle attrazioni che rappresentano tali fiabe, sono presenti caroselli e percorsi dedicati ai bambini.\nDiscoveryland.\n\u00c8 l'area dedicata al futuro immaginato dai grandi sognatori della storia nelle sue molteplici sfaccettature: quella colorata di \"Buzz Lightyear Laser Blast\", quella r\u00e9tro immaginata da Leonardo da Vinci e Jules Verne, e quella ispirata al mondo di Star Wars con il simulatore \"Star Tours\" e le montagne russe \"Hyperspace Mountain\".\n\"Walt Disney Studios Park\".\n\u00c8 il pi\u00f9 piccolo parco a tema della Disney e il quarto pi\u00f9 visitato d'Europa.\nAnche questo parco \u00e8 diviso in aree tematiche:\nFront Lot.\n\u00c8 l'area di ingresso al parco, costituita da una piazza dedicata ai fratelli Lumi\u00e8re e una strada coperta all'interno di una struttura simile ad un teatro di posa, \"Disney Studio 1\", che ricostruisce i pi\u00f9 famosi edifici come apparivano nell'et\u00e0 d'oro di Hollywood.\nToon Studio / Worlds of Pixar.\nLe aree dedicate ai personaggi di alcuni cartoni Disney e Pixar, in cui sono presenti finti studi cinematografici e le piccole zone Toy Story Playland, dedicata all'omonima serie di film e La Place de R\u00e9my, con un'attrazione immersa nel mondo di \"Ratatouille\".\nBacklot / Avengers Campus.\nInizialmente nata come una zona dedicata al making of dei film hollywoodiani e ai agli effetti speciali del cinema d'azione, utilizzati nello stunt show, e alla produzione delle colonne sonore (\"Rock' n' Roller Coaster starring Aerosmith\"), l'area \u00e8 stata smantellata e trasformata in una zona con attrazioni dedicate ai supereroi Marvel.\nProduction Courtyard.\nIspirata inizialmente alla produzione cinematografica, dopo il restauro del 2007 il tema diventa quello dell'epoca d'oro del cinema, in tutte le sue forme. Una strada (la Hollywood Boulevard) ricorda le vie e l'atmosfera dell'epoca, insieme ad una delle attrazioni pi\u00f9 importanti del resort, \"The Twilight Zone Tower of Terror.\"\n\"Disney Village\".\nIl \"Disney Village\" si estende per circa 30.000 m2 ed \u00e8 visitabile gratuitamente. Simile a \"Downtown Disney\", \u00e8 un centro ricco di negozi, ristoranti e locali di divertimento con musica e live show. Si trova anche un cinema multisala con schermo IMAX. Il 12 luglio del 2012 viene inaugurato il negozio pi\u00f9 importante del Disney Village: World of Disney. Trovano posto anche un Disney Store, alcuni ristoranti originali e altri appartenenti a famose catene come McDonald's, Five Guys, Rainforest Caf\u00e9 ecc.\nDisney Hotels.\nIl complesso dispone di sei hotel e un campeggio: il Disneyland Hotel \u00e8 situato sopra l'ingresso del Parco Disneyland ed \u00e8 commercializzato come il pi\u00f9 prestigioso albergo del parco. Il Lake Disney (Lago Disney) \u00e8 circondato invece dai tre hotel di media categoria: Disney's Hotel New York, Disney's Newport Bay Club e Disney's Sequoia Lodge. Il Disney's Hotel Cheyenne e il Disney's Hotel Santa Fe sono invece i pi\u00f9 economici e i pi\u00f9 distanti dal parco. Tutti gli hotel Disney danno la possibilit\u00e0 agli ospiti di poter incontrare i personaggi Disney. Il Disney's Davy Crockett Ranch \u00e8 invece un campeggio e si trova in una zona boschiva al di fuori del perimetro del resort.\nNegli ultimi anni il Disney's Hotel Cheyenne \u00e8 stato ri-tematizzato a tema Sceriffo Woody di \"Toy Story\", mentre il Disney's Hotel Santa Fe \u00e8 stato ri-tematizzato a tema \"Cars\".\nIl Disney's Hotel New York \u00e8 stato invece ri-tematizzato a tema Marvel e rinominato Disney\u2019s Hotel New York - The Art of Marvel.\nHotel affiliati o consigliati Disney.\nNelle vicinanze del parco sono presenti numerosi alberghi, tra cui quelli affiliati o consigliati Disney. Questi alberghi danno la possibilit\u00e0 di prenotare i soggiorni e includendo l'ingresso ai parchi. Inoltre dispongono di un servizio navetta gratuito.\n\"Golf Paris Val d\u2019Europe\" ex \"Golf Disneyland\".\nProgettato dall'architetto Ronald Fream, il campo da golf di propriet\u00e0 della Disney comprende: un percorso a 27 buche (3 x 9 buche modulari per creare un percorso unico a 18 buche), un \"driving range\" con 35 posti (di cui 15 coperti) ben attrezzato per l'allenamento e l'apprendimento, un \"putting green\" e un \"pitching green\" e una club house comprensiva di ristorante, \"Club-House Grill\" (con servizio al tavolo), e negozio.\nL'accesso a \"Disneyland Paris\".\n\"Disneyland Paris\" si trova a circa 32 chilometri ad est di Parigi ed \u00e8 raggiungibile in auto, treno (RER e TGV), autobus e in aereo.\nCalendario.\nIl parco \u00e8 aperto tutto l'anno. Nel corso dell'anno le aperture sono divise secondo le stagioni e ben distinte tra loro:\nAll'interno di questi periodi si trovano dei festeggiamenti delle diverse stagioni durante l'anno:\nNel parco si festeggiano anche diverse feste nazionali e le festivit\u00e0 pi\u00f9 famose al mondo (ad es. Festa di san Patrizio).\nL'orario di apertura varia molto a seconda del periodo in cui ci si trova (bassa, media e alta stagione), con l'apertura sempre alle 10:00 per il pubblico generico (mentre alle 8:00 per gli ospiti degli Hotel Disney) e chiusura variabile tra le 19:00 e le 24:00.\nChiusure straordinarie.\nIl resort \u00e8 stato chiuso al pubblico nelle seguenti occasioni:\nNovit\u00e0 e progetti futuri.\nTutto il complesso.\nRestaurate e/o previste:\nDisneyland Park.\nPiano di reincantamento:\nIn occasione del 25\u00ba anniversario, il parco Disneyland \u00e8 stato interessato da una serie di restauri alle attrazioni principali, che le hanno riportate alle condizioni originali o hanno permesso di aggiungere nuovi elementi.\nNovit\u00e0 degli ultimi anni:\nWalt Disney Studios Park.\nRestaurate e/o previste:\nNovit\u00e0 degli ultimi anni:\nVisitatori del Resort.\nFrequenze.\nNel 1993 i visitatori del Resort erano 8,9 milioni, nel 1994, 9 milioni, nel 1997, 12,6 milioni, nel 2002, 13,1 milioni, nel 2007, 14,5 milioni, nel 2010, 15 milioni, Nel 2012 il centro di divertimenti segna il record di frequenze con 16 milioni di visitatori, nel 2013 invece registra un leggero calo a 14,9 milioni di visitatori, negli anni seguenti la cifra si stabilizza sopra ai 14 milioni fino a registrare un nuovo calo nel 2016 registrando 13,4 milioni mentre nel 2017, grazie ai festeggiamenti per il 25\u00ba anniversario, il resort si riprende registrando quasi 15 milioni di visitatori. Nel 2020, a causa delle chiusure e delle restrizioni dovute alla pandemia di Covid-19, i due parchi hanno subito un calo del -73% rispetto all'anno precedente e il complesso ha visto scendere drasticamente i visitatori a un minimo storico di circa 4 milioni di visitatori."}
{"id": "2599834", "revid": "1543377", "url": "https://it.wikipedia.org/wiki?curid=2599834", "title": "Racconti di Montalbano", "text": "Racconti di Montalbano \u00e8 un'antologia di racconti scritti, scelti ed ordinati da Andrea Camilleri, pubblicata da Arnoldo Mondadori editore nel 2008.\nL'opera ripercorre l'intera carriera del Commissario Salvo Montalbano, da \"La prima indagine di Montalbano\" fino a \"La finestra sul cortile\", racconto inedito in volume ma gi\u00e0 pubblicato a puntate sul giornale di quartiere capitolino \"Il nasone di Prati\" nel 2007. Complessivamente sono contenuti nel libro 19 racconti:"}
{"id": "2599835", "revid": "287204", "url": "https://it.wikipedia.org/wiki?curid=2599835", "title": "Campionato scozzese di pallacanestro", "text": "Il campionato scozzese di pallacanestro \u00e8 l'insieme delle competizioni cestistiche organizzate dalla \"Basketball Scotland\".\nIn ambito maschile, il massimo campionato organizzato dalla \"Basketball Scotland\" \u00e8 denominato Scottish Men's National League. Esso rappresenta (alla pari con la \"English Basketball League\") il secondo livello dei campionati del Regno Unito dopo la British Basketball League, alla quale prende parte la squadra scozzese dei Glasgow Rocks."}
{"id": "2599836", "revid": "56620", "url": "https://it.wikipedia.org/wiki?curid=2599836", "title": "Alfonso Sanseverino Vimercati", "text": "Biografia.\nEra figlio di Faustino Sansverino, anche egli senatore. Laureato in ingegneria presso l'Universit\u00e0 di Pavia, divenne Conte di Castel Palazzo, in seguito spos\u00f2 Giulia Tarsis dalla quale ebbe due figli Roberto e Laura.\nLa madre, Francesca di Porcia, era figlia di Alfonso di Porcia, consigliere intimo dell'imperatore d'Austria. Amica della contessa Clara Maffei e membro del suo salotto, frequent\u00f2 Parigi dove conobbe anche Honor\u00e9 de Balzac. Alla morte del padre nel 1878, Alfonso eredit\u00f2 dal padre i terreni, i palazzi, e titolo comitale, concesso dal doge di Venezia nel 1577.\nCarriera.\nRicopr\u00ec vari incarichi nelle istituzioni del Regno d'Italia, dapprima consigliere comunale al Comune di Milano, dal 1873 al 1879 (gli ultimi due anni anche assessore), poi venne nominato prefetto della citt\u00e0 di Napoli per 8 anni, dal 1881 al 1888.\nFu senatore del Regno d'Italia nella XIII legislatura, \u00e8 stato inoltre presidente della Societ\u00e0 per le Strade Ferrate del Mediterraneo e di Banca Popolare di Milano tra il 1892 e il 1895, ha poi fondato e presieduto la neonata Banca Commerciale Italiana dal 10 ottobre 1894 al 31 marzo 1907. Fu anche fondatore del Corriere di Milano."}
{"id": "2599837", "revid": "767487", "url": "https://it.wikipedia.org/wiki?curid=2599837", "title": "Clivio Piccione", "text": "Carriera.\nPartecipa alla GP2 Series nel 2005 con la Durango affiancando il pilota romano Gianmaria Bruni prima e il veneto Ferdinando Monfardini dopo. A fine stagione, conquista una vittoria nella gara sprint del Gran Premio d'Europa ed un giro veloce nella gara sprint del Gran Premio d'Ungheria.\nLa stagione 2006, Clivio passa alla DPR Direxiv. La stagione sar\u00e0 sottotono per il monegasco, che dopo svariati ritiri lo vede salire sul podio solo in due occasioni: terzo sia al Gran Premio di Gran Bretagna che nella gara sprint del Gran Premio di Monza."}
{"id": "2599838", "revid": "76963", "url": "https://it.wikipedia.org/wiki?curid=2599838", "title": "Ketty Roselli", "text": "Biografia.\nNata a Torino, inizia la sua carriera artistica nel 1996 partecipando a numerosi programmi televisivi come ballerina: \"Luna Park\", \"Carramba che sorpresa\", \"Per tutta la vita\", \"Ma il cielo \u00e8 sempre blu\".\nNel 2000 si dedica al teatro nell'ambito dei musical: la ricordiamo nell'opera rock \"Jesus Christ Superstar\", nel 2001 in \"Febbre del sabato sera\" regia di Massimo Piparo. Sempre nell'ambito dei musical la ricordiamo ancora in \"Grease\" regia di Saverio Marconi, \"Chorus Line\" regia di Franco Miseria, \"Serata d'onore\" insieme a Gigi Proietti, \"Sweet Charity\" dove recita insieme a Lorella Cuccarini e Cesare Bocci e con la regia di Saverio Marconi, \"Buonasera\" sempre insieme a Gigi Proietti che \u00e8 anche il regista, \"Plaza Swite\" al fianco di Corrado Tedeschi e con la regia di Claudio Insegno, \"Madonna Giulia\" regia di Federico Caramadre Ronconi e \"L'altro lato del letto\" al fianco di Vittoria Belvedere regia di M. Bideri e S. Messina.\nNegli anni 2006 e 2007 lavora in televisione come voce narrante di alcuni documentari sul '68, trasmessi da Tele Roma.\nNell'aprile 2009 \u00e8 entrata a far parte del cast ricorrente della soap opera \"CentoVetrine\" nel ruolo della dottoressa Flavia Cortona. L'attrice ha fatto la sua ultima apparizione nella soap nel luglio 2010.\nNel 2010 interpreta a teatro il ruolo di Carmen, nel musical \"Il mondo di Patty\".\nNel 2011 fa parte del cast di Enrico Brignano nel musical \"Sono romano ma non \u00e8 colpa mia\".\nNel 2012 fa parte del cast di Enrico Brignano nel musical \"Tutto suo padre\"."}
{"id": "2599841", "revid": "1543377", "url": "https://it.wikipedia.org/wiki?curid=2599841", "title": "Supernatural (serie televisiva)", "text": "Supernatural \u00e8 una serie televisiva statunitense di genere paranormale e drammatico creata da Eric Kripke e prodotta dal 2005 al 2020 per quindici stagioni.\nGirata a Vancouver e in altre localit\u00e0 della Columbia Britannica, la serie segue le vicende dei fratelli Sam e Dean Winchester, interpretati rispettivamente da Jared Padalecki e Jensen Ackles, cacciatori di demoni e altre figure del paranormale.\n\"Supernatural\" \u00e8 rimasta in fase di sviluppo per quasi dieci anni prima che Kripke riuscisse a lanciarla sul piccolo schermo: l'episodio pilota debutt\u00f2 il 13 settembre 2005 sul network The WB, venendo seguito da quasi 5,7 milioni di persone, mentre dalla seconda stagione fu compresa nel palinsesto della nuova emittente The CW, nata dall'unione della stessa The WB e UPN. La serie \u00e8 prodotta dalla Warner Bros. Television in associazione con Wonderland Sound and Vision; il team di produttori esecutivi comprende Kripke, McG e Robert Singer mentre l'ex produttore esecutivo Kim Manners mor\u00ec di cancro ai polmoni durante la produzione della quarta stagione.\nOriginariamente Kripke aveva programmato la serie per tre stagioni, che successivamente divennero cinque: la quinta conclude infatti la trama principale dello show cos\u00ec come era stata immaginata dall'ideatore. Negli anni successivi, tuttavia, The CW continu\u00f2 a rinnovare \"Supernatural\" per nuove stagioni: a seguito di ci\u00f2 Kripke rimase come produttore esecutivo ma non pi\u00f9 come showrunner, ruolo per il quale venne sostituito prima da Sera Gamble e poi da Jeremy Carver.\nDal 7 ottobre 2015 \u00e8 andata in onda l'undicesima stagione, che rende la serie la pi\u00f9 lunga del genere a essere trasmessa negli Stati Uniti, mentre l'11 marzo 2016 \u00e8 stata confermata anche la produzione di una dodicesima stagione. L'8 gennaio 2017 la serie \u00e8 stata ufficialmente rinnovata per una tredicesima stagione. Il 2 aprile 2018 la serie \u00e8 stata ufficialmente rinnovata per una quattordicesima stagione, che \u00e8 stata trasmessa a partire dall'11 ottobre 2018.\nIl 31 gennaio 2019 \"Supernatural\" viene rinnovata per la quindicesima stagione, che nel marzo successivo viene confermato essere quella conclusiva. La messa in onda, tuttavia, subisce una lunga battuta d'arresto a causa della pandemia di COVID-19 del 2019-2021.\nTrama.\nIl 2 novembre 1983 la madre di Dean e Sam Winchester, Mary, perde la vita uccisa da un demone che incendia la loro casa. Il padre dei due bambini, John, inizia a educare i figli alla caccia del soprannaturale con lo scopo di trovare la creatura che uccise sua moglie e vendicarsene. Dean, il pi\u00f9 grande dei due fratelli, segue alla lettera gli ordini del padre e passa l'infanzia a proteggere il fratello Sam, che invece dopo il liceo decide di abbandonare la caccia e di andare all'universit\u00e0.\nPrima stagione.\nJohn Winchester non si fa sentire da settimane. Dean decide di raggiungere il fratello all'universit\u00e0 di Stanford, a Palo Alto, per chiedergli di aiutare a cercarlo. Sebbene Sam sia riluttante, la morte della fidanzata Jessica, avvenuta per mano del demone che uccise Mary ventidue anni prima, lo convince a tornare a cacciare. I fratelli scoprono l'identit\u00e0 della creatura, un demone dagli occhi gialli chiamato Azazel, e si ricongiungono al padre. John viene posseduto dal demone, che per\u00f2 riesce a fuggire prima che Sam trovi il coraggio di sparare al padre. L'ultima scena vede i fratelli Winchester con il loro padre vittime di un incidente d'auto causato da un demone, con Dean e John in fin di vita.\nSeconda stagione.\nJohn Winchester vende la propria anima ad Azazel in cambio della vita di Dean. Nonostante il lutto i fratelli continuano la caccia, decisi a ritrovare il demone. I due scoprono che ci sono altre persone che, come Sam, sono state avvicinate dallo stesso demone a sei mesi di vita e hanno in comune alcuni poteri paranormali. Azazel si prepara a combattere una guerra e ha bisogno di un soldato speciale, scelto tra questi individui, che assuma il comando di un esercito di demoni. Azazel raduna dunque i candidati in un villaggio disabitato e, dopo un susseguirsi di eventi, Sam viene pugnalato a morte da un altro dei prescelti, Jake. Un patto tra Dean e un demone degli incroci restituisce la vita a Sam. Azazel, con l'aiuto di Jake, riesce ad aprire una delle porte dell'Inferno, liberando centinaia di demoni; infine Dean lo uccide sparandogli con una speciale pistola costruita da Samuel Colt, in grado di uccidere quasi tutte le creature paranormali.\nTerza stagione.\nI fratelli Winchester cercano di salvare l'anima di Dean, al quale rimane solo un anno di vita. Ruby, un demone che offre a Sam il suo aiuto per salvare il fratello, gli rivela che a tenere il contratto \u00e8 Lilith, uno dei demoni pi\u00f9 antichi e potenti. I Winchester incontrano inoltre Bela Talbot, una ladra inglese di oggetti occulti che ruba loro la pistola speciale costruita da Samuel Colt tentando, invano, di salvarsi dal demone a cui ha venduto l'anima dieci anni prima. Sam e suo fratello tentano di avvicinarsi a Lilith per ucciderla, sperando di salvare in questo modo l'anima di Dean. Il piano tuttavia fallisce e il ragazzo muore, divorato dai segugi infernali.\nQuarta stagione.\nDean fugge miracolosamente dall'Inferno, risvegliatosi confuso e frastornato in una tomba. \u00c8 stato salvato da un angelo di nome Castiel per ordine di Dio, che ha bisogno del cacciatore per combattere la guerra che sta per iniziare. Sam ha ulteriormente sviluppato le sue capacit\u00e0 paranormali con l'aiuto di Ruby durante i mesi in cui Dean \u00e8 deceduto. \u00c8 presto rivelato che Dean \u00e8 stato riportato alla vita per contribuire a fermare il piano di Lilith, che consiste nel rompere i sessantasei sigilli necessari per liberare Lucifero dalla sua gabbia e dare inizio all'Apocalisse. I sigilli, che non sono altro che atti di violenza e omicidio, si rompono uno dietro l'altro e neanche le forze del Paradiso sembrano bastare per fermarli. Dean e Sam si allontanano sempre di pi\u00f9, poich\u00e9 il primo ha paura delle decisioni del fratello che, dietro suggerimento di Ruby, beve sangue demoniaco per rafforzare i suoi poteri. Castiel rivela a Dean il suo destino, ovvero fermare l'avanzata di Lucifero e impedire l'Apocalisse. Incontrano inoltre un uomo di nome Chuck, che si riveler\u00e0 essere un profeta del Signore, e i due cacciatori scoprono di avere un altro fratello, Adam. L'ultimo sigillo da spezzare \u00e8 il sacrificio stesso di Lilith. Sam, credendo di potere porre fine al ritorno di Lucifero con i suoi poteri, viene spinto da Ruby a uccidere il demone. Dean, rallentato dall'angelo Zaccaria, il capo di Castiel, non raggiunge in tempo il fratello per evitare la rottura dell'ultimo sigillo. I due Winchester non possono fare altro che assistere impotenti alla liberazione di Lucifero.\nQuinta stagione.\nLucifero si risveglia e ha inizio l'Apocalisse. Egli, che come tutti gli angeli ha bisogno di un corpo umano in cui vivere, trova il suo tramite in Nick, un uomo cui \u00e8 stata uccisa la famiglia e desideroso di vendetta. Gli angeli sperano nella discesa in campo dell'arcangelo Michele, colui che scacci\u00f2 Lucifero dal Paradiso. Successivamente viene rivelato che nella guerra a venire Sam e Dean sono destinati a essere il tramite rispettivamente di Lucifero e di Michele, ma nessuno dei due \u00e8 disposto ad accettare tale responsabilit\u00e0. L'arcangelo Gabriele propone ai Winchester un metodo alternativo per fermare Lucifero: catturarlo e imprigionarlo nella gabbia da cui \u00e8 stato liberato. Per riaprirla sono per\u00f2 necessarie quattro chiavi, che corrispondono ai quattro anelli dei Cavalieri dell'Apocalisse: Guerra, Carestia, Pestilenza e Morte. I Winchester riescono a impadronirsi degli anelli dei primi tre, mentre il quarto viene offerto a Dean da Morte stesso a patto che non si opponga alla scelta di Sam di diventare il tramite di Lucifero. Michele si impadronisce di Adam, fratellastro dei Winchester per parte di padre, mentre Sam si offre come tramite a Lucifero, nella speranza di riuscire a uccidere l'Angelo trascinando il proprio corpo posseduto all'Inferno. Il piano fatica a compiersi, fino a quando Sam riesce a trovare la forza per controllare Lucifero, trascinando s\u00e9 stesso e l'arcangelo Michele nella gabbia. Dean, perduto il fratello, decide d'iniziare una nuova vita abbandonando quella da cacciatore.\nSesta stagione.\nSenza l'arcangelo Michele alla guida degli angeli \u00e8 guerra civile in Paradiso, e l'arcangelo Raffaele brama il trono. Come promesso al fratello, Dean si costruisce una vita normale, andando a vivere con la sua vecchia fiamma Lisa. Dopo un anno sull'uscio di casa si ripresenta Sam, che gli fa sapere di essere stato riportato in vita insieme a Samuel Campbell, loro nonno materno. Dean presto si accorge che Sam durante le missioni \u00e8 molto pi\u00f9 efficiente e spietato, freddo e calcolatore. Chiedendo quindi aiuto a Castiel, impegnato nella guerra contro Raffaele, il gruppo scopre che il suo corpo \u00e8 stato riportato sulla Terra senz'anima. Dean fa un patto con Morte, che riporta l'anima di Sam nel corpo del ragazzo, bloccandogli per\u00f2 il ricordo degli eventi vissuti nella gabbia con Michele e Lucifero, che sarebbero in grado di farlo impazzire. Nel frattempo Crowley, ex demone degli incroci e ora nuovo re degli Inferi, rapisce e tortura gli Alpha dei mostri per avere informazioni sul Purgatorio, mitico piano d'esistenza popolato dalle defunte creature soprannaturali. Un gruppo di draghi riesce a liberare Eva, la \"madre di tutte le cose\", la quale vuole vendicarsi di Crowley e uccidere la maggior parte degli esseri umani attraverso la creazione di nuovi mostri perfetti per far regnare le sue creature sulla Terra. Sam e Dean, dopo aver affrontato le nuove creature, riescono a sconfiggere Eva e a rispedirla in Purgatorio. Castiel ammette di essersi alleato segretamente con Crowley che, come l'angelo, vuole trovare l'ingresso per il Purgatorio per impossessarsi delle anime in esso contenute. Il demone rapisce Lisa e suo figlio Ben per usarli contro Sam e Dean e convincerli a non fermare i loro piani; non condividendo il suo operato, Castiel tradisce il loro patto e batte Crowley sul tempo, aprendo il Purgatorio per conto suo: una volta impadronitosi dell'energia delle anime la sua natura angelica subisce un'evoluzione e l'angelo si proclama come nuovo Dio.\nSettima stagione.\nCastiel si trova sopraffatto da tutto il potere che ha acquisito e comprende il suo errore quando scopre che, oltre alle anime, ha assorbito anche i Leviatani, spietate creature primordiali. Nel tentativo di restituire tutte le anime nel Purgatorio, non riesce a liberarsi dei Leviatani che cancellano la memoria e la volont\u00e0 di Castiel facendolo annegare in un lago. Attraverso l'acqua in cui si sono immersi, viaggiano per trovare e impossessarsi di tramiti umani: scopo dei leviatani \u00e8 infatti quello di conquistare l'umanit\u00e0 rendendola cibo a loro disposizione. Sam e Dean cercano di fermare la nuova minaccia ma, mentre Sam \u00e8 in preda a forti allucinazioni causate dai ricordi dell'Inferno, Dean non riesce pi\u00f9 a trovare fede in niente e nessuno, ancora sconvolto dal tradimento e dalla morte di Castiel. Il capo dei leviatani, l'imprenditore Dick Roman, oltre a diventare una figura politica di spicco, costruisce anche delle fabbriche di alimenti, apparentemente sani, che nascondono sostanze che rendono l'uomo pi\u00f9 incline a farsi divorare. Durante uno dei tentativi dei fratelli Winchester di impossessarsi dei progetti della nuova fabbrica viene colpito mortalmente il fedele Bobby che, contro tutti i principi di un cacciatore, per potere rimanere a fianco dei ragazzi diventa un fantasma. La pazzia di Sam lo sta riducendo in fin di vita e Dean, non potendo sopportare di vedere morire anche il fratello, viene indirizzato a un nuovo santone, Emmanuel, che altri non si rivela che Castiel, privo di memoria e inconsapevole della sua natura divina. Purtroppo Castiel, dopo avere recuperato memoria e trench grazie a Dean e all'intervento della demone Meg, non \u00e8 in grado di sanare la ferita di Sam, ma solo di spostarla verso s\u00e9 stesso. Sam \u00e8 quindi libero dalle sue visioni, ma Castiel resta in manicomio in stato catatonico, fino a quando non compare un nuovo profeta, Kevin Tran, che rivela ai cacciatori come uccidere i leviatani. I fratelli, grazie all'aiuto di Castiel, riescono a salvare nuovamente l'umanit\u00e0; ma nel rispedire Dick nel Purgatorio anche Castiel e Dean rimangono intrappolati.\nOttava stagione.\nDopo avere passato un anno in Purgatorio, Dean riesce a uscirne e torna a cacciare insieme al fratello, mentre Castiel sembra essere rimasto nel Purgatorio. I due cacciatori entrano in possesso del Verbo di Dio, una tavola di pietra, decifrabile solo da un profeta, che spiega come sigillare per sempre le porte dell'Inferno e impedire ai demoni di mettere di nuovo piede sulla Terra. Intanto Sam fa la conoscenza di Benny, un vampiro amico di Dean che ha conosciuto in Purgatorio e che lo ha aiutato a uscirne. Castiel riesce a uscire dal Purgatorio grazie a un angelo, Naomi, che plagia la sua mente per tenere sotto controllo i Winchester; Dean felice di riaverlo accanto ignora gli strani comportamenti di Castiel. Dean e Sam incontrano il loro nonno paterno, Henry Winchester, proveniente dal passato, scoprendo che \u00e8 un Uomo di Lettere, ovvero un membro appartenente a una congrega che possiede la pi\u00f9 grande raccolta di informazioni sul soprannaturale esistente, ma muore nel tentativo di aiutare i suoi nipoti a sconfiggere il demone Abaddon, un Cavaliere dell'Inferno. I Winchester sconfiggono il demone tagliando il suo corpo in tanti pezzi. Il profeta Kevin traduce il Verbo e scopre che solo chi adempie a tre prove pu\u00f2 chiudere le porte dell'Inferno. Sam supera la prima, uccidere un Cerbero e bagnarsi il corpo nel suo sangue. Intanto Meg informa i Winchester dell'esistenza di un'altra tavola che pu\u00f2 chiudere le porte del Paradiso e che Crowley sta cercando. Per impedire ai Winchester di ostacolare i suoi piani, Crowley uccide Meg. Una volta trovata la tavola degli angeli, Castiel, a causa dell'influsso di Naomi che obbliga l'angelo a eseguire i suoi ordini, cerca di uccidere Dean che aiuta l'amico liberandolo dal controllo di Naomi. Kevin scopre che la seconda prova consiste nel salvare un'anima dall'Inferno per farla ascendere al Paradiso; dunque Sam salva l'anima di Bobby, anche grazie all'aiuto di Benny che sacrifica la sua vita per aiutarli. I Winchester rintracciano un angelo caduto, Metatron, colui che scrisse il Verbo di Dio, e rivela che la terza e ultima prova consiste nel curare un demone. Metatron convince Castiel a superare le prove per chiudere i cancelli del Paradiso cos\u00ec che gli angeli possano evitare di perpetrare altre guerre sulla Terra; Castiel accetta ritenendo che gli angeli abbiano causato troppi problemi agli umani. Castiel supera la prima prova uccidendo un Nephilim (un ibrido met\u00e0 angelo e met\u00e0 umano); nel frattempo i Winchester scoprono che curare un demone significa riaccendere la sua umanit\u00e0. Dean e Sam decidono cos\u00ec di ri-assemblare il corpo di Abaddon per curarla, ma lei riesce a fuggire; dunque i due cacciatori decidono di catturare Crowley e, somministrandogli il suo sangue ogni ora per otto ore, Sam cerca di riaccendere la sua umanit\u00e0. Dean aiuta Castiel con la seconda prova per chiudere le porte del Paradiso, ovvero rubare l'arco di Cupido, ma, nell'attesa di ricevere nuove indicazioni sulla terza prova, Metatron rivela di avere usato Castiel per i suoi scopi, infatti voleva vendicarsi del Paradiso per essere stato cacciato via e uccide Naomi. Inoltre rivela a Dean che Sam morir\u00e0 quando porter\u00e0 a termine l'ultima prova. Dean corre a fermare Sam salvandolo in tempo, anche se le sue condizioni di salute sono pessime, mentre Metatron riesce a espellere tutti gli angeli dal Paradiso rubando la grazia a Castiel e facendolo diventare umano. Sulla Terra Dean guarda il cielo costellato di luci che cadono; ognuna di esse corrisponde a un angelo caduto.\nNona stagione.\nDopo avere tentato di chiudere i cancelli dell'inferno, Sam entra in coma e Dean per salvarlo rivolge una preghiera agli angeli, ormai caduti tutti (eccetto Metatron) sulla Terra. Ezechiele offre il suo aiuto, ma egli in realt\u00e0 \u00e8 Gadreel, che fa il doppio gioco per Metatron, e approfitta della lealt\u00e0 dei Winchester per uccidere Kevin. Gli angeli caduti sono ormai divisi in fazioni e molti di essi cercano di uccidere Castiel, il quale ruba la grazia a un altro angelo per recuperare i suoi poteri. Intanto Crowley \u00e8 ancora prigioniero di Sam e Dean. Abaddon, visto il vuoto di potere, cerca dunque di conquistarsi la supremazia sui demoni. C'\u00e8 solo un modo per uccidere Abaddon e liberarsi di Metatron: la \"Prima Lama\", l'arma che permise a Caino di uccidere Abele il cui prezzo fu divenire il progenitore della stirpe dei Cavalieri dell'inferno. La lama \u00e8 inutile senza il marchio di Caino, che egli infonde a Dean. Il marchio per\u00f2 ha un prezzo da pagare: il continuo desiderio di uccidere. Dopo avere trovato la Prima Lama, Dean usa l'arma per uccidere Abaddon, poi Dean infine affronta Metatron, ma muore nella lotta. Castiel affronta Metatron, riesce a smascherarlo di fronte agli altri angeli e finisce rinchiuso in una prigione angelica. In chiusura Crowley riporta in vita Dean: infatti il marchio di Caino \u00e8 pi\u00f9 potente perfino della morte e porta a un nuovo tipo di vita, quella demoniaca da Cavaliere dell'Inferno. \nDecima stagione.\nDean \u00e8 diventato un demone e inizia a viaggiare insieme a Crowley; l'ex cacciatore \u00e8 cambiato molto, infatti \u00e8 diventato violento e crudele. Sam prova a cercarlo per riportarlo a casa, mentre Castiel prova a riprendere la propria grazia, che Metatron gli aveva rubato. Crowley, che in un primo momento vedeva in Dean un formidabile alleato, comprende di non poterlo gestire, quindi aiuta Castiel, dandogli la grazia di un altro angelo, che salva Sam da Dean. Infine Sam fa ritornare il fratello umano riaccendendo la sua umanit\u00e0 nello stesso modo in cui riaccese quella di Crowley, anche se il Marchio di Caino resta ancora un problema. Dean usando la Prima Lama uccide Caino, inoltre, gradualmente, il marchio contamina la sua anima rendendolo nuovamente malvagio. Crowley scopre che sua madre, la strega Rowena, conosce il modo per distruggere il Marchio di Caino: essendo esso una maledizione \u00e8 possibile debellarlo. Un'amica dei Winchester, Charlie, dona ai due fratelli il libro dei dannati, dove sono trascritte le maledizioni pi\u00f9 potenti e come sconfiggerle; Sam spera di trovare nel libro il modo per distruggere il marchio. Castiel fa evadere Metatron dalle prigioni angeliche; lui lo porta dalla sua grazia, quindi Castiel riottiene i suoi poteri, anche se Metatron scappa. La famiglia Styne, una potente e malvagia dinastia che vuole il libro dei dannati, d\u00e0 la caccia a Charlie, la quale riesce a decifrare i codici con i quali tradurre il libro; un membro della famiglia Styne, Eldon, la uccide, e quindi Dean, fuori di s\u00e9 dalla rabbia, uccide Eldon dopo avere sterminato tutta la famiglia. Rowena, che con i codici di Charlie riesce a tradurre il libro dei dannati, trova l'incantesimo per distruggere il Marchio di Caino, quindi Castiel chiede a Crowley di aiutare sua madre dandogli l'occorrente per l'incantesimo. Rowena per\u00f2 riesce a scappare rubando il libro dei dannati e bloccando Castiel con un potente incantesimo. Dean, sentendo di essere diventato troppo pericoloso, chiede aiuto a Morte. Quest'ultimo rivela a Dean che il marchio \u00e8 un sigillo creato da Dio che racchiude in s\u00e9 l'Oscurit\u00e0, la malvagia energia primordiale che esiste da prima di Dio e della creazione; Dio, con l'aiuto degli arcangeli, la sigill\u00f2 nel marchio, poi lui affid\u00f2 il marchio al suo angelo prediletto, Lucifero, ma la sua energia oscura lo rese crudele e invidioso dell'umanit\u00e0, cos\u00ec lui lo diede a Caino che infine lo pass\u00f2 a Dean. Sam prova a convincere Dean a non arrendersi, mentre Morte spinge il maggiore dei Winchester a uccidere Sam, dandogli la sua falce, capace di uccidere qualunque cosa, ma Dean la usa per uccidere proprio Morte; infine Rowena con l'incantesimo distrugge il Marchio di Caino e Dean ritorna normale, ma con la distruzione del marchio l'Oscurit\u00e0 \u00e8 nuovamente libera dalla sua prigionia.\nUndicesima stagione.\nSam si risveglia svenuto nell'Impala e, non vedendo suo fratello, inizia a cercarlo per poi trovarlo in un campo l\u00ec vicino. Dean rivela al fratello di avere avuto un incontro con l'oscurit\u00e0 che ha preso apparentemente la forma di una donna in un abito nero; inoltre Dean aggiunge che lei lo ha ringraziato per averla liberata. Durante la via del ritorno i fratelli incontrano uno sceriffo di nome Jenna Nickerson ferita gravemente e la portano nell'ospedale pi\u00f9 vicino dove avranno un primo assaggio dei poteri pericolosi dell'Oscurit\u00e0: incontreranno infatti degli uomini che, dopo esser stati contagiati da una nube nera, manifestano la loro oscurit\u00e0 interiore, portandoli a essere rabbiosi e aggressivi. Durante la fuga i due fratelli si dividono: Dean dovr\u00e0 proteggere e portare in salvo Jenna e una neonata, Amara, mentre Sam rimarr\u00e0 in ospedale a combattere le persone contagiate, dove verr\u00e0 ben presto infettato. Dean e Jenna vanno dalla nonna di quest'ultima che, rendendosi conto che Amara pu\u00f2 fare levitare gli oggetti, chiama un esorcista che si rivela essere Crowley. Amara non \u00e8 una bambina qualsiasi, infatti appena Dean vede impresso sulla spalla della piccola il marchio di Caino capisce che \u00e8 l'incarnazione dell'Oscurit\u00e0 e si nutre di anime. Dopo aver ucciso Jenna, Crowley ha intenzione di prendere la bambina, ma Dean lo attacca. Durante la lotta, Amara cresce rapidamente ed esce dalla culla con le proprie gambe. In ospedale Sam trova una cura per la malattia: il Fuoco Sacro. Sam e Dean alla fine si riuniscono e trovano Castiel al bunker, ancora scosso dall'incantesimo di Rowena, mentre Crowley trova Amara e la porta all'Inferno, prendendosi cura di lei e facendosi chiamare zio in modo da poter essere considerato come una figura di riferimento e ottenere la sua fiducia. I Winchester cercano inutilmente modi per trovare e fermare l'Oscurit\u00e0, ma alla fine Sam rivela a Dean che sta avendo delle visioni secondo lui mandategli da Dio. Esse con il tempo diventano sempre pi\u00f9 chiare e Sam inizia ad avere visioni della Gabbia di Lucifero. Intanto Castiel va alla ricerca di Metatron per sapere come fermare l'Oscurit\u00e0 e gli rivela che Dio non solo la imprigion\u00f2, ma la trad\u00ec e la sacrific\u00f2 per plasmare il creato: l'Oscurit\u00e0 \u00e8 il suo unico parente, la sorella maggiore. Sam, comprendendo che non c'\u00e8 altro modo, decide di andare nella Gabbia di Lucifero per parlare con lui e scoprire come uccidere l'Oscurit\u00e0: infatti Lucifero, Gabriele, Michele e Raffaele la imprigionarono insieme a Dio. Lucifero gli rivela che le visioni di Sam sulla Gabbia erano opera sua, non di Dio, e che vuole che Sam torni a essere il suo tramite per tornare libero e battere l'Oscurit\u00e0. Tuttavia Sam si rifiuta di fungere da tramite, perch\u00e9 se anche Lucifero vincesse, non farebbe altro che scatenare di nuovo l'Apocalisse. Castiel e Dean arrivano e cercano di prendere tempo mentre Rowena sigilla Lucifero nella Gabbia, ma Castiel, sentendosi inutile e non trovando altro modo, decide di diventare lui stesso il tramite di Lucifero. Alla fine, per\u00f2, ogni mezzo per poter uccidere Amara viene reso vano, quindi nemmeno Lucifero pu\u00f2 vincere. Metatron parla con Dio, il quale rivela di essersi ritirato perch\u00e9 stanco di vedere i maltrattamenti subiti dalla Terra a causa degli esseri umani che lui stesso ha creato, ma Metatron lo rimprovera di essere un codardo e che si \u00e8 arreso, quando invece gli umani continuano a combattere. Dio, cos\u00ec, decide di scendere in campo e si rivela a Dean e Sam: era sempre stato Chuck. Quest'ultimo parla con Lucifero che, dopo avere ottenuto finalmente da Dio le scuse per avergli affidato il marchio di Caino per poi punirlo quando esso lo ha corrotto, decide di combattere a fianco al padre. In sostituzione degli altri tre arcangeli Dean, Sam e Lucifero cercano alleati e trovano Crowley, Rowena e altre streghe, e tutti gli altri angeli. L'Oscurit\u00e0 sembra sconfitta, ma quando si rende conto che il fratello vuole imprigionarla nuovamente si infuria e sconfigge tutti: lo spirito di Lucifero viene esorcizzato dal corpo di Castiel, mentre Dio viene ridotto in fin di vita. Dean, comprendendo di essere l'unico a potersi avvicinare a lei grazie alla loro connessione, viene caricato di migliaia di anime in modo da generare una bomba che possa distruggere l'Oscurit\u00e0. Dean \u00e8 quindi destinato a sacrificarsi nell'esplosione che sar\u00e0 provocata dal suo stesso corpo e raggiunge Amara. Quest'ultima gli rivela che con la morte di Dio tutto svanir\u00e0 poich\u00e9, senza uno dei due, il Creato stesso cesser\u00e0 di esistere, in quanto non c'\u00e8 Luce senza Oscurit\u00e0 e viceversa. Dean, parlando con Amara, riesce a farle capire che la vendetta non la far\u00e0 sentire felice ed ella comprende che la sola cosa che desidera \u00e8 che lei e suo fratello possano riconciliarsi. Amara evoca quindi Dio, in punto di morte, e lo guarisce, salvando cos\u00ec la distruzione che lei stessa stava provocando. Dio estrae le anime da Dean, infine Amara lo ringrazia per quanto ha fatto per lui e gli rivela che lo ricompenser\u00e0 materialmente per ci\u00f2 che ha fatto per lei. Dio e Amara svaniscono insieme per potersi riconciliare e Dean, mentre torna dal fratello, scopre il dono di Amara: sua madre Mary \u00e8 tornata in vita. Sam riceve la visita di Toni Bevell, una donna membro degli Uomini di Lettere della sezione di Londra, la quale spara a Sam.\nDodicesima stagione.\nSam viene catturato e torturato da Toni per avere informazioni sui cacciatori americani, ma alla fine Dean e Castiel riescono a liberarlo. I due fratelli tentano una nuova convivenza con la madre, ma la donna si rende conto di avere bisogno di tempo per tornare alla realt\u00e0 dopo 30 anni di assenza. Nel frattempo i Winchester entrano in contatto con la fazione inglese degli Uomini di Lettere, che inizialmente guarderanno con sospetto per poi cominciare a credere nella loro missione. Quando tuttavia vengono svelati i piani dell'organizzazione, e cio\u00e8 eliminare ogni cacciatore americano che non diventi un loro sottoposto, decidono di combatterli, anche perch\u00e9 Mary, dopo essersi arruolata volontariamente, viene sottoposta al lavaggio del cervello e costretta a fare da sicario. Contemporaneamente Sam e Dean devono affrontare il ritorno di Lucifero, che dopo essere stato abbandonato di nuovo da Dio decide di vendicarsi distruggendo l'umanit\u00e0. Per fare ci\u00f2 il diavolo compie l'impensabile: dopo avere preso possesso del Presidente degli Stati Uniti mette incinta la sua assistente, Kelly Kline, al fine di generare un Nephilim che, a differenza di altre creature ibride, segner\u00e0 la fine del mondo, essendo progenie di un potente angelo. Successivamente Lucifero verr\u00e0 tenuto temporaneamente prigioniero da Crowley, ma riuscir\u00e0 a liberarsi e a incaricare Dagon, uno dei Principi Infernali, di vegliare sul suo nascituro. I Winchester tentano di salvare Kelly e il bambino al quale vogliono estrapolare la grazia angelica per renderlo umano. Castiel si assume il compito di vegliare sulla donna, data l'innocenza del bimbo che porta in grembo nonostante la sua natura. I cacciatori uniscono le forze e sconfiggono gli Uomini di Lettere britannici; giunti alla resa dei conti Sam e Dean riusciranno a sigillare Lucifero in una dimensione alternativa, dopo che Castiel \u00e8 stato ucciso da Lucifero. Durante lo scontro Crowley si sacrifica per il bene di tutti, ma Mary resta intrappolata nell'altra dimensione che si rivela il mondo senza l'esistenza di Sam e Dean Winchester. Kelly muore dopo aver dato alla luce il Nephilim, Jack.\nTredicesima stagione.\nSam e Dean decidono di tenere d'occhio Jack, figlio di Lucifero, che \u00e8 cresciuto velocemente: il maggiore dei Winchester si dice pronto a ucciderlo se dovesse vedere in lui la malvagit\u00e0 del diavolo, mentre Sam crede nella bont\u00e0 d'animo del ragazzo e pensa che sia possibile crescerlo come un normale essere umano. Jack, intenzionato a provare di essere diverso da suo padre, riesce a riportare in vita Castiel e ad aiutare i tre in diversi casi ma poco dopo fa la sua comparsa Asmodeus, l'ultimo principe infernale, che si dichiara nuovo re degli Inferi e che poco dopo si allea con Ketch, un membro degli Uomini di Lettere britannici tornato in vita con un incantesimo. Lucifero trova il modo per scappare dall'universo alternativo lasciando Mary alla merc\u00e9 dell'arcangelo Michele, ma essendo stato privato di buona parte della sua grazia si trova costretto a uccidere diversi angeli per recuperare le forze: dopo avere incontrato Anael, un angelo che vive sulla Terra nelle vesti di una guaritrice che lo convince a collaborare, il diavolo fa credere agli angeli di potere ripopolare le loro schiere e quindi viene nominato re del Paradiso. Sam e Dean si mettono quindi alla ricerca degli ingredienti per riaprire il portale mentre Jack, dopo avere aumentato i poteri di Kaia, una dreamwalker, riesce a raggiungere Mary: i due si uniscono quindi alla resistenza umana dell'altra dimensione, guidata da Bobby. Asmodeus rivela quindi a Ketch di volere uccidere Lucifero tramite la Lama dell'arcangelo e che per farlo intende servirsi di Gabriele, che tiene prigioniero nelle segrete infernali: l'inglese, tuttavia, decide di aiutare Sam e Dean e fugge con l'arcangelo, che dopo avere recuperato le forze riesce a uccidere il principe infernale. Una volta reclutata anche Rowena, i Winchester raggiungono Jack e Mary e insieme provano a eliminare Michele: egli, tuttavia, dopo aver ucciso Gabriele si allea con Lucifero, che ha lasciato il Paradiso dopo avere svelato di non essere in grado di aiutare gli angeli, e riesce poi a giungere sulla Terra. Dopo avere fallito nell'instaurare un rapporto con suo figlio, il diavolo ruba la grazia di Jack e minaccia l'universo: Dean decide quindi di diventare il tramite di Michele e riesce a uccidere il diavolo, perdendo tuttavia s\u00e9 stesso.\nQuattordicesima stagione.\nMichele, ancora nel corpo di Dean, compie una serie di esperimenti per potenziare le razze sovrannaturali e creare il proprio esercito: Sam, Castiel, Mary e Jack, anche se privo dei suoi poteri, riescono a trovarlo ma l'arcangelo \u00e8 ancora troppo forte e riesce a batterli. Poco dopo Dean si ricongiunge ai suoi cari affermando che Michele se n'\u00e8 andato e, notando sul suo braccio una cicatrice, scoprono che la lancia della Kaia della dimensione apocalittica \u00e8 in grado di ferirlo, pertanto tentano senza successo di ottenerla. Intanto Nick, l'ex tramite di Lucifero, \u00e8 sopravvissuto e tenta di scoprire la verit\u00e0 sulla morte della sua famiglia, uccidendo chiunque si frapponga tra lui e il suo obiettivo, mentre Jack comincia a dare segnali preoccupanti circa il suo stato di salute: i Winchester, grazie a Rowena, scoprono la causa del suo malessere e dopo aver ritrovato la cacciatrice di angeli, Lily Sunders, la convincono a riportarlo in vita consumando una parte della sua anima. Poco dopo Michele si rif\u00e0 vivo e i Winchester riescono a ottenere la lancia di Kaia: l'arcangelo rientra nel corpo di Dean e, dopo avere distrutto l'arma, inizia il suo piano, ma grazie all'aiuto di Billie, il nuovo Cavaliere che ha preso il posto di Morte, viene confinato nella mente del cacciatore. Egli, seguendo le indicazioni della Morte, realizza una cassa di Malak con l'intenzione di rinchiudersi per sempre, ma dopo uno scontro particolarmente acceso Michele riesce a evadere: dopo avere preso possesso del corpo di Rowena l'arcangelo affronta Jack, che consumando tutta la sua anima riesce a ucciderlo e a recuperare i suoi poteri, che persino gli angeli sopravvissuti tentano inutilmente di usare per i loro scopi. Questa nuova condizione lo rende tuttavia sempre pi\u00f9 apatico tanto che non esita a uccidere Nick, che aveva posto in essere un piano diabolico per ritornare a essere il tramite di Lucifero, e la stessa Mary, che aveva tentato di fermarlo: scoperta la verit\u00e0, Sam e Dean si convincono a ucciderlo mentre Castiel tenta di trovare un'altra soluzione. Dopo avere provato a confinarlo nella cassa, Chuck ritorna e fornisce loro un'arma in grado di ucciderlo: quando tuttavia Dean si rende conto che non pu\u00f2 farlo, Chuck si infuria e i Winchester scoprono quindi che la loro vita non \u00e8 stata altro che una specie di show televisivo personale di Dio, che adirato uccide Jack e scatena sulla Terra le anime infernali. Poco dopo Jack si sveglia nel Nulla cosmico, il luogo dove finiscono dopo la morte le creature sovrannaturali, dove viene avvicinato da un'ombra e da Billie.\nQuindicesima stagione.\nSopravvissuti all'attacco di Chuck grazie all'aiuto del demone Belphegor (che prende possesso del corpo di Jack), Sam, Dean e Castiel cercano di trovare un modo con cui rispedire le anime liberate dall'Inferno verso quest'ultimo e riescono nell'impresa grazie al sacrificio di Rowena; Chuck stesso, deluso per la ribellione dei Winchester, trova una nuova e oscura motivazione dopo aver visitato Becky, decidendo di avvicinare la sorella Amara per avere man forte contro Sam e Dean, dal momento che la ferita infertagli dal primo con la pistola per uccidere Jack lo ha reso incompleto. Rendendosi conto di questa sua debolezza, i Winchester chiedono aiuto a Michele (anche lui fuggito dall'Inferno) per fermare Chuck, ma dopo aver realizzato tutti i passi necessari, alla fine Sam decide di rinunciare a causa delle visioni sulla piega che il mondo prenderebbe senza di lui: Chuck torna cos\u00ec completo e dice ai due di prepararsi alla fine, cominciando subito dopo ad eliminare tutti i mondi diversi da quello con i Winchester cos\u00ec da concentrarsi su di loro. Poco dopo Jack viene rimandato sulla Terra da Billie con un piano da seguire in modo da diventare abbastanza forte da eliminare Chuck: a preparativi ultimati, tuttavia, Castiel e Sam scoprono che in realt\u00e0 questo piano ha lo scopo di permettere a Billie di prendere il posto di Chuck e far ricominciare gli eventi da capo; Chuck, ultimata la sua \"pulizia\" galattica, riesce a convincere la sorella a riunirsi in un unico essere, mentre Castiel si sacrifica per eliminare Billie. Chuck svuota quindi la Terra di tutti i suoi abitanti ma Sam e Dean riescono, con uno stratagemma, a far s\u00ec che Jack assorba una quantit\u00e0 tale di energia da diventare pi\u00f9 forte del nonno, del quale infatti riesce ad assorbire i poteri. Dean muore poco dopo mentre indaga col fratello su un nido di vampiri, venendo poi raggiunto da Sam in Paradiso dopo aver trascorso una vita serena.\nProduzione.\nIdeazione e sviluppo.\nPrima di portare \"Supernatural\" in televisione il creatore Eric Kripke svilupp\u00f2 la serie per quasi dieci anni, essendo stato affascinato dalle leggende metropolitane fin da quando era piccolo. Sebbene avesse inizialmente pensato a \"Supernatural\" come a un film, pass\u00f2 molti anni a tentare di renderlo una serie televisiva. L'idea iniziale attravers\u00f2 diverse fasi prima di diventare il prodotto conclusivo, passando da una serie antologica sul paranormale fino a una serie su due reporter che girano per gli Stati Uniti su un furgoncino \u00abcacciando demoni in cerca della verit\u00e0\u00bb. Kripke desiderava che fosse una serie \"on the road\", pensando che fosse il \u00abmiglior mezzo per raccontare queste storie, che sono radicate nel folklore americano. Queste storie esistono in diversi piccoli paesi sparsi in tutta la nazione, e ha molto pi\u00f9 senso entrarci e uscirci \u2013 letteralmente \u2013 con una macchina\u00bb. Poich\u00e9 aveva precedentemente lavorato nella The WB per la serie \"Tarzan\", Kripke aveva l'opportunit\u00e0 di lanciare un nuovo progetto, e la sfrutt\u00f2 per \"Supernatural\". Al network non piacque per\u00f2 che i protagonisti fossero reporter, cos\u00ec Kripke decise che i due sarebbero stati fratelli, e che provenissero da Lawrence, in Kansas, scelta dovuta alla vicinanza di questa citt\u00e0 al Cimitero di Stull, una localit\u00e0 nota per le sue leggende metropolitane.\nQuando arriv\u00f2 il momento di dovere decidere il nome dei due personaggi principali Kripke pens\u00f2 a \"Sal\" e \"Dean\" come omaggio al romanzo \"on the road\" per eccellenza, \"Sulla strada\" di Jack Kerouac. Tuttavia credette che \"Sal\" fosse un nome poco appropriato e lo cambi\u00f2 in \"Sam\". Per quanto riguarda il cognome si pens\u00f2 inizialmente a \"Harrison\", come richiamo all'attore Harrison Ford, poich\u00e9 Kripke voleva che Dean avesse un carattere spavaldo simile a quello di Ian Solo. Tuttavia, dal momento che esisteva un Sam Harrison che abitava in Kansas, il cognome venne cambiato per questioni legali. Combinando il suo interesse nell'attrazione turistica \"Winchester Mystery House\" e il suo desiderio di fare in modo che la serie ricordasse un \"moderno western\" Kripke decise per il cognome Winchester. Anche questo cognome per\u00f2 present\u00f2 un problema: il nome del padre di Sam e Dean doveva essere \"Jack\", ma, dal momento che in Kansas esisteva un Jack Winchester, Kripke dovette cambiare il nome in John.\nKripke crebbe seguendo serie televisive come \"Hazzard\" e \"Supercar\" e ci\u00f2 lo spinse a volere usare anche lui una macchina sportiva come principale mezzo di trasporto in \"Supernatural\". Inizialmente decise per una Mustang del '65, ma un suo vicino di casa lo convinse a cambiarla in una Impala del '67, dal momento che \u00abci si pu\u00f2 mettere un cadavere nel bagagliaio\u00bb e che \u00abquando gli altri autisti le si fermano vicino al semaforo, badano bene a chiudere le portiere\u00bb. Kripke ha inoltre detto che \u00ab\u00e8 un tipo di macchina aggressiva che porta autenticit\u00e0 alla serie, a cui si adatta perfettamente\u00bb.\nKripke aveva proposto la serie a Peter Johnson, un esecutivo della Fox, e quando egli and\u00f2 a lavorare per la \"Wonderland Sound and Vision\" contatt\u00f2 Kripke. Johnson firm\u00f2 come co-produttore esecutivo insieme a McG, ma, prima di potere iniziare a filmare l'episodio pilota, fu necessario risolvere alcuni problemi della sceneggiatura. Secondo l'idea originale, i fratelli non erano stati cresciuti dal padre, ma dagli zii. Inoltre, quando Dean si presenta da Sam nel primo episodio, deve convincere il fratello dell'esistenza del soprannaturale. Kripke cap\u00ec che in questo modo il passato dei protagonisti sarebbe stato troppo complicato, e rielabor\u00f2 il progetto insieme a Johnson per fare in modo che Sam e Dean fossero stati cresciuti dal padre. La sceneggiatura venne revisionata ancora diverse volte. Una delle idee iniziali voleva che Jessica, la fidanzata di Sam, fosse in realt\u00e0 un demone e che tale rivelazione portasse Sam a unirsi a Dean nella caccia; Kripke pens\u00f2 che fosse pi\u00f9 appropriata la morte della ragazza come motivazione per Sam, cos\u00ec fece uccidere il personaggio nel primo episodio nello stesso modo della madre dei due fratelli. Quando David Nutter firm\u00f2 come regista, poterono iniziare le riprese del primo episodio. Vennero inoltre ingaggiati Robert Singer e John Shiban (che lavor\u00f2 per \"X-Files\") per aiutare Kripke a elaborare la mitologia della serie.\nKripke pianific\u00f2 un arco narrativo di tre stagioni, per poi espanderlo a cinque.\nSceneggiatura.\nLo staff della prima stagione era composto da Kripke e altri cinque autori, che aiutarono specialmente nella ricerca di leggende metropolitane. I toni narrativi di \"Supernatural\" furono fortemente influenzati da film come \"Poltergeist\", in cui gli eventi paranormali avvengono all'interno di una famiglia anzich\u00e9 in un luogo remoto, \"La casa 2\" e \"Un lupo mannaro americano a Londra\", in cui oltre al soprannaturale vi \u00e8 anche una buona dose di comicit\u00e0. Riguardo al primo film, Kripke disse che era interessante \u00abl'idea che qualcosa di terribile possa accadere nel tuo stesso giardino. Quanti spettatori si preoccupano di un vampiro in un castello abbandonato?\u00bb. Gli autori s'ispirarono anche ai film horror asiatici \"The Eye\", \"Ju-on\" e \"Ring\". A partire dalla quarta stagione, con l'introduzione della mitologia cristiana nella trama, Kripke ha dichiarato di essersi ispirato al \"Paradiso perduto\" di John Milton.\nSecondo il creatore Eric Kripke inizialmente la serie si sarebbe dovuta focalizzare solamente sui mostri della settimana, con Sam e Dean come unico denominatore comune all'interno di una serie di brevi film horror. Il suo unico desiderio era, infatti, di \u00abspaventare a morte le persone\u00bb. Tuttavia, dopo alcuni episodi, notando il legame lavorativo tra gli attori protagonisti, Jared Padalecki e Jensen Ackles, Kripke e il produttore esecutivo Bob Singer decisero di concentrarsi di pi\u00f9 sui fratelli e di plasmare la trama horror sulla loro relazione e non viceversa. Secondo Kripke \u00ab...a volte non appaiono creature paranormali se non dopo il primo spazio pubblicitario, perch\u00e9 \u00e8 pi\u00f9 importante concentrarsi sui fratelli e sulla tensione e l'angoscia creatasi tra di loro\u00bb.\nDiversamente da serie televisive con una \"mitologia senza fine\" come \"Lost\" Kripke ha dichiarato di preferire una mitologia pi\u00f9 semplice, poich\u00e9 \u00ab\u00e8 difficile mandare avanti un mistero stagione dopo stagione e poi fornire una risposta soddisfacente\u00bb. Kripke ha quindi preferito mantenere una struttura simile a quella di serie come il recente \"X-Files\", in cui vi sono solo alcuni episodi mitologici distribuiti equamente nella trama, mentre la maggior parte sono episodi \"stand-alone\" autoconclusivi. In questo modo \u00abgli spettatori non sono costretti a conoscere in precedenza la mitologia per capire un episodio, e possono iniziare a seguire la serie in qualsiasi momento\u00bb.\nCast.\nLa serie segue le vicende dei fratelli Sam e Dean Winchester, interpretati da Jared Padalecki e Jensen Ackles. Padalecki aveva precedentemente lavorato con i produttori esecutivi McG e David Nutter, che lo convinsero a fare un provino per il ruolo di Sam. L'attore s'interess\u00f2 alla serie poich\u00e9 appassionato di altre serie fantasy come \"X-Files\" e \"Ai confini della realt\u00e0\", che lui trov\u00f2 simili a \"Supernatural\", e perch\u00e9 reput\u00f2 interessante potere interpretare il ruolo dell'\"eroe riluttante\", simile a personaggi come Neo di \"Matrix\" o Luke Skywalker di \"Guerre stellari\". Nutter chiese inizialmente ad Ackles di fare un'audizione per il ruolo di Sam, ma l'attore prefer\u00ec il personaggio di Dean dopo avere letto la sceneggiatura. Quando fece il provino Ackles era gi\u00e0 impegnato come regular nella serie della The WB \"Smallville\". La parte del suo personaggio venne appositamente accorciata perch\u00e9 lui potesse unirsi al cast di \"Supernatural\".\nIl cast \u00e8 dunque composto da due soli personaggi regolari, mentre quelli ricorrenti sono molteplici. Jeffrey Dean Morgan interpret\u00f2 John Winchester, il padre di Sam e Dean. Il personaggio apparve nell'episodio pilota, per poi tornare a met\u00e0 della prima stagione e morire nel primo episodio della seconda. Secondo l'autore John Shiban la morte di John era stata decisa fin dall'inizio. Morgan era inizialmente riluttante a tornare nella serie, a causa del suo ruolo in \"Grey's Anatomy\", e future apparizioni sono tuttora ostacolate dalle altre attivit\u00e0 lavorative dell'attore.\nNella prima stagione il primo arco narrativo mitologico inizia con l'arrivo del demone Meg Master, interpretata da Nicki Aycox, che venne ingaggiata per la parte dal produttore esecutivo Kim Manners. Nel primo episodio della seconda stagione il demone Azazel, nemesi dei Winchester e padre di Meg, viene interpretato da Fredric Lehne, che avrebbe dovuto partecipare alla serie per un solo episodio. Agli showrunner l'attore piacque talmente che gli venne chiesto di tornare per il finale della seconda stagione. Anche dopo la sua morte, il personaggio apparve nell'episodio \"In principio\" interpretato da Christopher B. MacCabe, e in un flashback dell'episodio \"Lucifer Rising\" interpretato da Rob LaBelle. Aycox apparve ancora nella quarta stagione nei panni del fantasma di Meg, mentre il demone che possedeva la ragazza apparve nel primo episodio della quinta stagione, interpretato da Rachel Miner.\nGli autori vollero approfondire il ruolo di cacciatore e per questo motivo inserirono nuovi personaggi ricorrenti. L'attore Jim Beaver fece la sua prima apparizione interpretando Bobby Singer, un vecchio amico di famiglia dei Winchester, nel finale della prima stagione. Bobby divenne, dopo la morte di John, una sorta di padre surrogato per Sam e Dean, comparendo in tutte le stagioni. Nella seconda stagione venne inoltre introdotta la Roadhouse, un saloon frequentato da cacciatori del paranormale e gestito da Ellen Harvelle, interpretata da Samantha Ferris. Insieme a Ellen lavorano Jo Harvelle, sua figlia, interpretata da Alona Tal e Ash, un genio dedito all'alcol interpretato da Chad Lindberg, che usa le sue doti informatiche per rintracciare il paranormale. Il personaggio di Alona Tal venne successivamente escluso dalla serie, poich\u00e9 secondo i produttori Jo stava diventando simile a una sorella minore per i Winchester. Kripke disse che il personaggio era stato ideato malamente e la sua esclusione port\u00f2 una povera reazione da parte dei fan. Allo stesso modo, il personaggio di Ash venne ucciso nel finale della seconda stagione, con la distruzione della Roadhouse. Ellen sarebbe dovuta tornare nella terza stagione, ma gli episodi vennero cancellati a causa dello sciopero degli sceneggiatori del 2007-2008. Gli autori chiesero quindi a Ferris di partecipare al finale della terza stagione, ma l'attrice rifiut\u00f2 l'offerta. Sia Jo che Ellen, tuttavia, tornarono infine in alcuni episodi della quinta stagione.\nPer la terza stagione gli autori decisero di creare il personaggio di Ruby, un demone alleato ai fratelli Winchester. Il network The CW richiese che venisse aggiunto al cast un altro personaggio femminile, cos\u00ec gli autori decisero che Bela Talbot, un'egocentrica ladra inglese di oggetti occulti che sarebbe dovuta apparire solo in pochi episodi, diventasse un personaggio regolare. Katie Cassidy e Lauren Cohan vennero quindi ingaggiate rispettivamente per i ruoli di Ruby e Bela, nonostante avessero fatto i provini l'una per l'altro personaggio. Entrambe le attrici, che apparirono in sei episodi ciascuno, vennero accreditate come protagoniste. Alla fine della stagione il personaggio di Bela venne fatto uccidere, per responso negativo da parte dei fan, mentre a Cassidy non venne rinnovato il contratto per motivi di budget. Per la quarta stagione vennero fatti nuovi provini per il personaggio di Ruby, e l'attrice Genevieve Cortese venne assunta per la parte fino alla morte del personaggio alla fine della quarta stagione.\nVolendo portare nella serie la mitologia cristiana gli autori crearono l'angelo Castiel. Poich\u00e9 Kripke volle tenere l'introduzione delle figure degli angeli segreta, durante i provini il personaggio venne descritto come demone. Misha Collins ottenne il ruolo e debutt\u00f2 nella serie nel primo episodio della quarta stagione, divenendo un alleato dei protagonisti. Il personaggio doveva inizialmente apparire in un arco di soli sei episodi, ma il ruolo venne poi ampliato. Collins venne promosso a protagonista con la quinta stagione, grazie a un ottimo responso da parte dei fan e della critica. Nel maggio 2011 venne annunciato che l'attore avrebbe partecipato alla settima stagione solo come guest star, apparendo in un numero limitato di episodi, per poi tornare a essere un personaggio fisso nell'ottava e nella nona stagione.\nInsieme a Castiel vennero introdotti: Uriel, interpretato da Robert Wisdom, un angelo che appoggia segretamente il piano di Lucifero; l'angelo decaduto Anna Milton, interpretata da Julie McNiven; e Zaccaria, interpretato da Kurt Fuller, il superiore di Castiel, un angelo che spera di riuscire a scatenare l'Apocalisse allo scopo di portare il Paradiso in Terra. Il personaggio interpretato da Robert Wisdom venne presto ucciso, mentre McNiven e Fuller continuarono a lavorare per la serie anche nella quinta stagione, quando al cast si un\u00ec Mark Pellegrino nella parte di Lucifero. Pellegrino era stato precedentemente escluso per la parte di Castiel, e ottenne il ruolo di Lucifero senza audizione. Successivamente anche il personaggio di McNiven venne ucciso, insieme alle Harvelle. Nella quinta stagione fa inoltre la sua prima apparizione Mark Sheppard nel ruolo del demone Crowley, ricorrente anche dalla sesta alla nona stagione, per poi entrare nel cast principale nella decima.\nDopo essere apparso nell'episodio \"In principio\" della quarta l'attore Mitch Pileggi torn\u00f2 nella sesta stagione interpretando nuovamente il nonno materno di Sam e Dean, Samuel Campbell, mentre Corin Nemec interpret\u00f2 per alcuni episodi suo nipote Christian. Kim Rhodes \u00e8 apparsa invece nel ruolo dello sceriffo Jody Mills in alcuni episodi della quinta, sesta e settima stagione. Dal momento che la serie si concentra sui due personaggi principali, gli autori si accorsero che gli spettatori avrebbero saputo che, nonostante le numerose scene di pericolo, non sarebbero mai morti veramente. Per mantenere un certo livello di tensione, dunque, gli sceneggiatori crearono appositamente personaggi secondari, che finiscono spesso per essere uccisi.\nRiprese.\nL'episodio pilota venne girato a Los Angeles ma il luogo ufficiale delle riprese \u00e8 tuttora Vancouver, in Canada. Anche le riprese di scene particolari avvengono nella Columbia Britannica: l'episodio \"Morte nell'acqua\" venne filmato al lago Buntzen, mentre il finale di \"Strane premonizioni\" sulla diga Cleveland. Altre ambientazioni vengono spesso rimaneggiate per essere riutilizzate due o tre volte: il parco Heritage della citt\u00e0 di Burnaby \u00e8 stato usato come cimitero nell'episodio \"La nave fantasma\" e come location per il cottage di \"Favole assassine\". Allo stesso modo, l'ospedale Riverview della citt\u00e0 di Coquitlam \u00e8 stato utilizzato pi\u00f9 volte nella serie: come manicomio in \"La rivolta\", come ospedale in \"Nel momento della morte\", e come prigione in \"Detenzione forzata\". Gli episodi ambientati in posti isolati e remoti sono spesso girati in una base militare, i cui edifici sono stati abbattuti dopo la chiusura.\nEffetti speciali.\nIvan Hayden \u00e8 a capo degli addetti agli effetti speciali e lavora a pi\u00f9 livelli con lo staff di produzione. \u00c8 necessario, infatti, che durante la fase di pre-produzione Hayden controlli la sceneggiatura e trovi scene in cui sia probabile l'uso di effetti speciali. Successivamente vengono contattati gli autori, il dipartimento stuntmen e infine il regista e gli editori. Il dipartimento degli effetti speciali ha inoltre il compito di dare alle creature soprannaturali una forma e delle caratteristiche favorevoli al loro lavoro, ma compatibili con la mitologia da seguire.\nColonna sonora.\nPer \"Supernatural\" vengono generalmente composte partiture per musica orchestrale sintetizzata, ma talvolta sono stati anche utilizzati strumenti come chitarre e violoncelli. Altri particolari strumenti sono stati usati in episodi specifici, come per suonare della musica gospel blues per pianoforte nell'episodio \"Il guaritore\". Due compositori lavorano per la serie: Christopher Lennertz e Jay Gruska. Essendo in due e lavorando separatamente, hanno pi\u00f9 tempo per comporre le partiture, che solitamente corrispondono a 30 dei 40 minuti di un episodio. Spesso tentano di basare la musica sugli effetti visivi: nell'episodio \"Morte nell'acqua\", per esempio, vennero usate note ripetitive e discordanti, mentre nel testo delle canzoni parole come \"acqua\" e \"morte\" erano seguite da beccheggi simili a gorgoglii. Vengono usate le stesse musiche nelle scene in cui appaiono i fratelli o il loro padre, mentre solitamente la musica di un terzo di ciascun episodio viene scritta appositamente a seconda della mitologia.\nUn altro importante aspetto \u00e8 l'uso di musica rock classico, che il network accett\u00f2 d'includere nelle serie solo quando Kripke minacci\u00f2 di licenziarsi. La maggior parte delle canzoni fanno parte della collezione personale di Kripke, nonostante alcune sue band preferite, come i Led Zeppelin, vennero scartate perch\u00e9 troppo costose. In compenso, alcuni episodi riprendono nel titolo canzoni dei Led Zeppelin. In pi\u00f9 di un'occasione sono state inserite musiche dei Blue \u00d6yster Cult e degli AC/DC. Nonostante Kripke preferisca mantenere separate le canzoni rock dalle musiche originali della serie, Lennertz e Gruska hanno spesso dovuto comporre brevi sezioni di musica rock per coprire buchi di 15-20 secondi tra un brano e l'altro.\nOggetti e luoghi ricorrenti.\nImpala.\nLa Chevrolet Impala nera del 1967 \u00e8 il principale mezzo di trasporto di cui si servono i fratelli Winchester ed \u00e8 stata lasciata loro in eredit\u00e0 dal padre John, che la compr\u00f2 nel 1973 quando Dean, mandato nel passato da Castiel, lo convinse a comprarla al posto di un furgone Volkswagen. Dean stesso \u00e8 colui che la guida nella quasi totalit\u00e0 dei casi e il suo principale manutentore (occasionalmente \u00e8 intervenuto anche Bobby per ripararla): \u00e8 particolarmente affezionato alla vettura, tanto da averla soprannominata \"Baby\", e solo in rare occasioni lascia che sia Sam a guidare. Nel portaoggetti della vettura sono conservate alcune vecchie musicassette di John, che anche Dean ascolta, di artisti come Metallica, Led Zeppelin e Motorhead; nel periodo in cui Dean si trova all'Inferno, Sam ne modifica l'impianto audio collegandolo a un iPod in cui sono conservate canzoni di tutt'altro genere.\nAlla morte di Mary, quando John diventa un cacciatore, egli ne riempie il doppio fondo del bagagliaio con ogni tipo di arma contro il soprannaturale. Inizialmente la targa della vettura \u00e8 KAZ 2Y5 (un riferimento allo stato del Kansas, nel quale sono nati i fratelli, e al 2005, anno in cui \u00e8 iniziata la serie), mentre dalla seconda stagione \u00e8 stata cambiata in CNK 80Q3 poich\u00e9 quella vecchia era stata registrata dall'FBI.\nRiguardo alla decisione di inserirla nello show Kripke dichiar\u00f2: \u00abCi siamo detti che \u00e8 come un moderno Western americano: due pistoleri arrivano in citt\u00e0, combattono i cattivi, baciano la fanciulla di turno e cavalcano via verso il tramonto. Sin dall'inizio \u00e8 stato chiaro che se fossero stati dei cowboy avrebbero avuto bisogno di un degno destriero.\u00bb\nColt.\nSi tratta di un revolver modello Colt Paterson 1836 creato da Samuel Colt per un cacciatore nella notte del 1835 in cui pass\u00f2 sopra la sua abitazione la cometa di Halley; lungo la canna \u00e8 riportato, in latino, un verso dei \"Salmi\" (23:4 \"Non timebo mala\", \"non temer\u00f2 alcun male\"), mentre sull'impugnatura \u00e8 inciso un pentacolo. Secondo la leggenda questa pistola pu\u00f2 uccidere qualunque cosa, incluse le creature sovrannaturali, e pu\u00f2 aprire una delle porte dell'Inferno.Erano stati usati sei dei tredici proiettili originali prima che l'arma finisse nelle mani di un cacciatore di nome Daniel Elkins e, investigando sulla sua morte, i Winchester incontrano un nido di vampiri che ne sono entrati in possesso; essi la scambiano per un loro compagno preso in ostaggio da John, il quale poi la consegna ad Azazel in cambio della vita del figlio Dean. Alla fine della seconda stagione l'ultimo proiettile originale viene usato proprio da quest'ultimo per uccidere il demone con gli occhi gialli.Ruby, successivamente, aiuter\u00e0 Bobby a costruire alcuni proiettili adattabili alla pistola attraverso un particolare rituale (consistente nel rivestire un proiettile d'argento con una mistura di olio sacro, salvia e mirra per poi pronunciare per due volte la frase \"Signum est imitandum\", \"si deve imitare il segno\"); verso la fine della terza stagione, tuttavia, Bela la ruba e la consegna a Lilith affinch\u00e9 il demone annulli il patto che avevano stretto dieci anni prima.La Colt torna poi nella quinta stagione quando Crowley la consegna ai Winchester e Dean la usa per tentare di uccidere Lucifero, che per\u00f2 si rivela essere immune a essa: nell'occasione il diavolo afferma di essere una delle sole \"quattro o cinque cose nell'intero Universo\" a poterle sopravvivere.L'arma si rivedr\u00e0 poi nella sesta stagione, quando Dean e Sam tornano ai tempi del Far West per incontrare Samuel Colt e farsela consegnare per uccidere una fenice; una volta compiuta l'impresa la lasciano nel passato.Nella dodicesima stagione si scopre che Crowley, prima di diventare re dell'Inferno, l'aveva offerta in dono al principe infernale Ramiel; Mary Winchester la ruba su commissione degli Uomini di lettere inglesi e Sam la utilizzer\u00e0 per uccidere l'Alfa dei vampiri. Nelle battute finali della stagione un altro principe infernale, Dagon, la manda in pezzi dopo che Dean aveva tentato di ucciderla con essa, ma Sam riesce a recuperarli sebbene si dica dubbioso sulla possibilit\u00e0 di rimetterla in sesto.\nRoadhouse.\nApparsa per la prima volta nella seconda stagione, la Roadhouse \u00e8 un pub per cacciatori gestito da Ellen e dalla figlia Jo e in cui vive anche Ash. Sempre nella seconda stagione Dean e Bobby scoprono che la Roadhouse \u00e8 stata data alle fiamme da Azazel e che le uniche sopravvissute sono Ellen e Jo. Kripke afferm\u00f2 che odiava la Roadhouse e dunque gli autori decisero di distruggerla: \u00abNon pu\u00f2 funzionare in un road show, perch\u00e9 \u00e8 un road show! Ma abbiamo una casa fissa. No, \u00e8 questo il punto: \u00e8 un road show, quindi non c'\u00e8 dimora fissa! Quindi, bruciamola!\u00bb\nPugnale Curdo.\nCompare per la prima volta nella terza stagione quando Ruby lo consegna ai Winchester e ha la capacit\u00e0 di uccidere i demoni. Dean e Sam ne faranno sempre uso e anche la stessa Ruby finisce per morire per mano di Dean a causa del coltello; Bobby, nel primo episodio della quinta stagione, \u00e8 riuscito e liberarsi dal controllo di un demone ferendosi alla gamba con esso. Il pugnale non sortisce tuttavia effetti letali contro demoni di grandi poteri come Crowley, Abaddon o Caino. Viene distrutto nell'undicesima stagione, quando Dean tenta invano di usarlo contro Amara, che lo distrugge con il solo contatto.\nAnelli dei Cavalieri.\nSono gli anelli appartenenti uno ciascuno ai Quattro Cavalieri dell'Apocalisse: la quinta stagione si incentra sulla loro ricerca poich\u00e9 essi, quando vengono riuniti, permettono di aprire la gabbia di Lucifero e infatti i Winchester li useranno per intrappolarvi Michele e il diavolo. Solo poche e particolarmente potenti entit\u00e0 si sono dimostrate in grado di superare il loro sigillo: Crowley, dopo essere divenuto Re degli Inferi, riesce a riportare indietro Sam, cos\u00ec come Castiel dopo essere divenuto un serafino, mentre Morte riesce a recuperare dal suo interno l'anima del minore dei Winchester. Dei quattro cavalieri solo Morte \u00e8 in grado di usare i suoi poteri anche se privato dell'anello.\nParola di Dio.\nSono delle tavolette di pietra scritte da Metatron sotto dettatura di Dio in enochiano, la lingua angelica. Sono tre in tutto e servono principalmente a confinare delle specifiche creature sovrannaturali nei loro piani dimensionali (i Leviatani in Purgatorio, gli angeli in Paradiso e i demoni all'Inferno), ma nel loro testo sembrano essere presenti anche particolari e potenti incantesimi, specie nelle ultime due. Le tavole possono essere lette solo da Metatron o da un profeta e se si spezzano possono essere ricomposte da un profeta semplicemente riunendo i vari frammenti.\nPrima Lama.\nAl pari della Colt la Prima Lama \u00e8 sicuramente una delle armi pi\u00f9 potenti comparse nella serie: apparentemente sembra capace di uccidere qualunque cosa ed \u00e8 l'unica arma capace di uccidere i Cavalieri dell'Inferno. Il primo possessore dell'arma \u00e8 stato Caino, che l'ha creata usando l'osso della mandibola di un asino e la us\u00f2 per uccidere suo fratello Abele e successivamente anche i Cavalieri. La Lama in realt\u00e0 non ha alcun potere di per s\u00e9 in quanto la fonte del suo potere deriva dal Marchio di Caino, che contiene racchiusa in s\u00e9 l'essenza dell'Oscurit\u00e0: essi, infatti, agiscono come se fossero una cosa sola. Nella nona stagione Caino passa a Dean il marchio e il cacciatore si servir\u00e0 della Lama, che era conservata nella collezione privata di un uomo di lettere cacciato dall'ordine, per uccidere Abaddon e lo stesso Caino. La Lama perde tutto il suo potere quando Castiel, Crowley e Rowena, al termine della decima stagione, distruggono il Marchio impresso su Dean con un incantesimo, togliendo quindi all'arma la fonte del suo potere; successivamente Castiel la nasconder\u00e0 in modo che nessuno possa mai pi\u00f9 ritrovarla.\nMano di Dio.\nSi tratta di alcuni oggetti dotati di un frammento del potere di Dio perch\u00e9 sono stati da Lui toccati: nell'undicesima stagione i Winchester si mettono alla loro ricerca per cercare di fermare Amara. Ne sono comparsi solo tre: un frammento dell'Arca dell'Alleanza, la verga di Aronne e il corno di Giosu\u00e8. Le Mani di Dio conferiscono effettivamente un grande potere, ma dopo un solo utilizzo esso si consuma per sempre; inoltre, anche se usate da esseri potenti come Lucifero, non sono in grado di pareggiare il potere di Dio stesso o di Amara.\nLibro dei Dannati.\nSi tratta di uno dei pi\u00f9 antichi manuali di stregoneria mai creati dall'uomo ed \u00e8 stato scritto da una suora del Medioevo usando come pagine la sua stessa pelle e come inchiostro il suo sangue. Il libro compare per la prima volta nella decima stagione, quando Charlie riesce a rubarlo in Spagna e lo porta ai Winchester sperando che se ne possano servire per eliminare il Marchio di Caino. Il libro contiene potentissimi incantesimi di magia nera ma deve essere interpretato tramite l'apposito codice: per questo pu\u00f2 essere usato solo da streghe potenti ed esperte come Rowena.\nBunker degli Uomini di lettere.\nIl bunker degli Uomini di lettere si trova a Lebanon, nel Kansas, e compare per la prima volta nell'ottava stagione. Costituiva il centro nevralgico degli Uomini di lettere negli Stati Uniti e, in quanto tale, possiede una sconfinata riserva di manuali e archivi sul sovrannaturale, armi e materiale da sopravvivenza; \u00e8 inoltre protetto da vari incantesimi che lo rendono inaccessibile a angeli o demoni comuni. Presenta diverse stanze, un garage per i mezzi di trasporto fornito di officina e apparecchi tecnologici parecchio all'avanguardia rispetto al suo periodo di costruzione. La chiave per accedervi, passata di generazione in generazione tra i letterati, giunge nel 1958 nelle mani di Henry Winchester e quest'ultimo, per mettere in salvo da Abaddon la conoscenza a cui si pu\u00f2 accedere, compie un viaggio nel futuro e la consegna ai nipoti, Sam e Dean, che da quel momento in avanti lo useranno come quartier generale e casa.\nLama dell'Arcangelo.\nApparsa per la prima volta come falso nella quinta stagione e poi nella tredicesima, costituisce l'unica arma a oggi nota in grado di uccidere un arcangelo se impugnata da uno di essi o da un loro tramite; \u00e8 comunque un'arma temibile in quanto Ketch, con essa, ha ucciso un demone della scorta di Asmodeus. \u00c8 simile alle normali lame angeliche ma pi\u00f9 spiraleggiante e dorata. Nella quattordicesima stagione si scopre che essa uccide solo l'arcangelo e non il suo tramite.\nDistribuzione.\nProgrammazione televisiva.\nLa prima stagione and\u00f2 in onda dal 13 settembre 2005 al 4 maggio 2006 sul network The WB. Lo stesso anno il network venne chiuso e la serie venne inserita nel palinsesto della The CW, creatasi dall'unione di WB e UPN. La seconda stagione and\u00f2 in onda di gioved\u00ec dal 28 settembre 2006 al 17 maggio 2007, mentre la terza, composta da soli 16 episodi a causa dello sciopero degli sceneggiatori, and\u00f2 in onda di marted\u00ec dal 4 settembre 2007 al 15 maggio 2008. La quarta e la quinta stagione vennero riproposte nuovamente di gioved\u00ec, precedute rispettivamente da \"Smallville\" e \"The Vampire Diaries\", e andarono in onda rispettivamente dal 18 settembre 2008 al 14 maggio 2009 e dal 10 settembre 2009 al 13 maggio 2010. La sesta e settima stagione sono andate in onda di venerd\u00ec rispettivamente dal 24 settembre 2010 al 20 maggio 2011 e dal 23 settembre 2011 al 18 maggio 2012. L'ottava stagione \u00e8 andata in onda il mercoled\u00ec dal 3 ottobre 2012 al 15 maggio 2013. La nona stagione \u00e8 andata in onda dall'8 ottobre 2013 al 20 maggio 2014, mentre la decima \u00e8 andata in onda dal 7 ottobre dello stesso anno al 20 maggio 2015.\nL'11 gennaio 2015 \u00e8 stata rinnovata per l'undicesima stagione, trasmessa dal 7 ottobre 2015, mentre l'11 marzo 2016 \u00e8 stata confermata anche una dodicesima stagione.\nTrasmissione internazionale.\nIn Italia la serie \u00e8 stata proposta in prima visione assoluta da Rai 2. La prima stagione and\u00f2 in onda con quasi due anni di ritardo rispetto alla programmazione originale, dal 13 febbraio al 3 luglio 2007; la seconda stagione, sulla stessa emittente, venne trasmessa dal 24 giugno al 9 settembre 2008, e cos\u00ec via con la terza dal 21 luglio all'8 settembre 2009, la quarta dal 5 luglio al 30 agosto 2010, la quinta dal 1\u00ba giugno al 7 settembre 2011, la sesta dal 28 maggio al 4 settembre 2012 e la settima dal 5 giugno al 29 agosto 2013. Con l'ottava stagione, dall'8 gennaio 2015, la messa in onda passa a Rai 4.\nAccoglienza.\nTanner Stransky di \"Entertainment Weekly\" si \u00e8 dichiarato colpito dalla prima stagione della serie, premiandola con una B e definendola \u00abun appuntamento settimanale con un piacevole film horror\u00bb. Jeff Swindoll di \"Monsters and Critics\" ha confessato di avere \u00abdavvero ammirato\u00bb la prima stagione della serie, e ha sottolineato come elemento di forza \u00abl'orrido contesto e la fraterna alchimia dei due protagonisti\u00bb. Ha concluso che la stagione esordiente si chiude \u00abcon un tocco di suspense\u00bb. Swindoll ha riposto la sua attenzione anche sulla seconda stagione, scrivendone: \u00abprocede alla grande, sempre grazie alla piacevole sintonia di Padalecki e Ackles\u00bb, e ha percepito che la nuova stagione si focalizza sempre pi\u00f9 sulla mitologia della serie. Stando alle rivelazioni del Sergente delle Forze Speciali, Kevin Wise, scaturite in una convention di \"Supernatural\" nel 2007, i DVD pi\u00f9 richiesti dal personale delle forze armate in Iraq e Afghanistan erano le prime due stagioni della serie.\nSwindoll, appassionato fan della serie, ha lodato anche la terza stagione, scrivendo: \u00abEric Kripke deve avere venduto la sua anima al diavolo per permettere che il programma non patisse un crollo\u00bb. Il critico ha accresciuto il suo entusiasmo per la presenza di Bobby Singer (Jim Beaver), associandolo al personaggio di Cooter in \"Hazzard\". Daniel Bettridge di \"Den of Geek!\" ha criticato la debolezza della sceneggiatura che ha dato l'impressione di ostacolare la serie, con molti casi lasciati irrisolti e un finale \u00abalquanto affrettato\u00bb. Inoltre l'impressione dello scrittore era che personaggi appena introdotti, Ruby (Katie Cassidy) e Bela (Lauren Cohan) fossero rimasti \u00abdeludentemente inesplorati e inneficacemente adoperati\u00bb. Diana Steenbergen di \"IGN\" ha invece gradito la presenza di un arco di storia piuttosto lungo nella serie con l'accordo infernale di Dean, ma ha intuito che gli spettatori sarebbero stati a conoscenza che il patto non sarebbe stato risolto prima del finale.\nUn'altra autrice della rivista \"Monsters and Critics\", June L., ha ripreso le recensioni positive precedenti, trovando che anche la quarta stagione \u00absi mantiene intrigante e divertente, permettendo agli spettatori di meditare in maniera pi\u00f9 attenta in una sorta di analisi filosofica sulla natura del bene e del male\u00bb. Steenbergen ha scritto che in questa stagione la serie raggiunge una fase di transizione, dall'essere \u00abun telefilm abbastanza valido all'essere un telefilm piuttosto insigne\u00bb. Ha mosso un sentito elogio nei confronti dell'interpretazione di Misha Collins nelle vesti dell'angelo Castiel e ha scritto che le interazioni tra lui e Dean sono \u00abuno dei momenti pi\u00f9 suggestivi della serie\u00bb. Poco prima che la quinta stagione venisse promossa, \"Rolling Stone\" ha fatto spazio alla serie nella lista dei \"50 migliori motivi per guardare la TV\" e ha definito i fratelli protagonisti, Sam e Dean Winchester i \u00abBo e Luke Duke a caccia di demoni\u00bb.\nMaureen Ryan del \"Chicago Tribune\" ha inserito \"Supernatural\" nella classifica delle dieci migliori serie del 2009, scrivendo: \u00abl'artigianalissima serie televisiva quest'anno si \u00e8 confermata pi\u00f9 audace e creativa, inventandosi episodi pi\u00f9 divertenti e innovativi e assumendosi dei rischi nel narrare\u00bb.\nOpere correlate.\nLibri.\nA oggi sono stato realizzati 23 libri basati sulla serie televisiva che riempiono gli spazi tra gli episodi e rispondono ad alcune domande alle quali la serie non ha risposto, oltre a fornire informazioni sulla tradizione del mondo di \"Supernatural\".\nFumetti.\nA partire dal 2007 sono state pubblicate quattro miniserie a fumetti sotto l'etichetta Wildstorm della DC Comics, concepite come prequel degli eventi della serie televisiva.\n', pubblicata nel 2007, segue la vita di John Winchester nei primi anni di caccia, con a carico i due figli ancora piccoli. ', pubblicata nel 2008, ha invece come protagonista un giovane Dean Winchester che inizia a seguire le orme del padre. Diversamente da \"Origin\", a Erik Kripke non venne permesso di seguire la produzione del secondo fumetto. ', pubblicata nel 2010, narra degli eventi che portarono Sam Winchester a lasciare la famiglia e a iscriversi all'Universit\u00e0 di Stanford. ', pubblicata tra il 2011 e il 2012, vede come protagonista Sam Winchester che, durante una pausa accademica a Stanford, visita il Regno Unito e si ritrova a combattere forze soprannaturali.\nLe prime due miniserie sono state scritte da Peter Johnson, uno dei produttori della serie televisiva; la terza invece \u00e8 stata scritta dagli sceneggiatori televisivi Andrew Dabb e Daniel Loflin; la quarta invece \u00e8 stata scritta da Brian Wood.\nSul sesto numero della serie a fumetti \"Supernatural: Rising Son\" \u00e8 presenta anche un breve fumetto di quattro pagine scritto da Eric Kripke e Peter Johnson intitolato \"The Beast With Two Backs\". Il fumetto ha come protagonisti i Ghostfacers e prende in giro umoristicamente i fumetti e le serie TV, oltre a Jared Padalecki e Jensen Ackles.\nGhostfacers.\nData la crescente popolarit\u00e0 dei personaggi di Ed Zeddmore e Harry Spangler, Kripke prese in considerazione di produrre uno spin-off dedicato ai Ghostfacers. Si accord\u00f2 con gli attori A. J. Buckley e Travis Wester, e presto anche con i produttori esecutivi degli studio The CW. Nonostante Kripke avesse annunciato i piani di produzione di una webserie durante il Comic-Con del 2008, la crisi economica tard\u00f2 l'inizio dei lavori fino al 2009.\nLa webserie, composta da dieci episodi da tre minuti ciascuno, \u00e8 stata infine resa fruibile su cwtv.com durante il 2010.\nSupernatural: The Animation.\nIl 9 giugno 2010 il sito ufficiale giapponese della Warner Bros. ha annunciato una versione anime della serie \"Supernatural\" intitolato \"Supernatural: The Animation\", che ha debuttato in Giappone nel gennaio 2011. La serie \u00e8 prodotta dal famoso studio di animazione giapponese Madhouse.\nPer la prima stagione l'anime \u00e8 composto da 22 episodi; la trama fa riferimento alle prime due stagioni della serie live-action, includendo anche contenuti originali, esplorando l'infanzia dei fratelli Winchester e ampliando alcuni personaggi secondari.\nSpin-off.\nNell'estate del 2013 l'emittente The CW aveva deciso di creare uno spin-off di \"Supernatural\", chiamato \"Supernatural: Bloodlines\", ambientato a Chicago; il cacciatore protagonista della nuova fiction era stato introdotto in un episodio della nona stagione della serie madre. Nathaniel Buzolic e Lucien Laviscount erano stati i primi a entrare nel cast dello spin-off nei ruoli di David Hayden, un mutaforma, ed Ennis Roth, una recluta dell'accademia di polizia che diventa il cacciatore della serie; si era poi aggiunto Sean Faris nel ruolo di Julian Durant, un licantropo. Tuttavia, nel maggio del 2014, The CW ha deciso di non portare pi\u00f9 avanti il progetto."}
{"id": "2599844", "revid": "767487", "url": "https://it.wikipedia.org/wiki?curid=2599844", "title": "Frank Jewett Mather", "text": "Biografia.\nDopo aver frequentato il Williams College fino al 1889, egli ha prestato il suo lavoro per il New York Evening Post e per il The Nation per complessivi 10 anni (dal 1901 al 1911)\nOpere.\nEgli ha pubblicato: "}
{"id": "2599855", "revid": "1223843", "url": "https://it.wikipedia.org/wiki?curid=2599855", "title": "Alahor in Granata", "text": "Alahor in Granata \u00e8 un'opera seria (\"dramma per musica\") in due atti, musicata da Gaetano Donizetti e rappresentata per la prima volta al Teatro Carolino (nel 1848 e poi dal 1860 Teatro Bellini) di Palermo il 7 gennaio 1826.\nStoria.\nNel 1825, Donizetti aveva accettato il posto di direttore musicale del Teatro Carolino di Palermo. Infatti, la morte di Ferdinando I delle Due Sicilie il 4 gennaio di quell'anno aveva imposto la chiusura temporanea di tutti i teatri di Napoli in segno di lutto, mentre quelli di Roma erano ugualmente fermi a causa dell'Anno santo, e lo scarso successo riportato a Milano con \"Chiara e Serafina\" nel 1822 non permetteva al compositore di sperare molto da quella piazza. Egli quindi accett\u00f2 il posto offertogli dalla capitale siciliana senza troppo entusiasmo, assicurandosi la direzione musicale per la stagione 1825-1826 e il titolo ufficiale di \"maestro di cappella, direttore della musica e compositore di nuove opere\", con un compenso di 45 ducati al mese. \"Sala prestigiosa inaugurata nel 1809, il Teatro Carolino \u2013 cos\u00ec chiamato in onore della regina Maria Carolina \u2013 era divenuto, quindici anni pi\u00f9 tardi, un'istituzione alla deriva, principalmente a causa dell'incompetenza del suo impresario\".\nDonizetti arriv\u00f2 a Palermo il 6 aprile 1825, ma la compagnia di cantanti, che comprendeva il soprano Elisabetta Ferron, il tenore Berardo Calvari Winter (primo interprete del ruolo di Alamar ne \"L'esule di Granata\" di Giacomo Meyerbeer) e il baritono Antonio Tamburini, tard\u00f2 a riunirsi, tanto che l'avvio della stagione dovette essere posticipato dal 21 aprile al 4 maggio. La sera dell'inaugurazione, l'orchestra offr\u00ec una performance talmente penosa che Donizetti, responsabile della preparazione musicale degli spettacoli, fu convocato dal duca di Serradifalco, sovrintendente degli spettacoli pubblici: in conseguenza di ci\u00f2, tre orchestrali vennero licenziati, e fu deciso di modificare la copertura della buca del suggeritore, che impediva ai cantanti di vedere bene il direttore d'orchestra. L'arrivo della \"primadonna\" Ferron, che si stava rimettendo con difficolt\u00e0 da un parto, si fece attendere molto, tanto che si dovettero mettere in scena \"L'Italiana in Algeri\" e \"Il barbiere di Siviglia\" di Rossini senza di lei. Tamburini fu il solo cantante a trovare una buona accoglienza presso il pubblico palermitano. La Ferron, finalmente arrivata, cant\u00f2 in \"Il trionfo della musica\", meglio conosciuto col titolo \"Che originali!\", di Simon Mayr, senza suscitare grandi entusiasmi. L'impresario Morabito venne arrestato verso la fine del mese di agosto a seguito di una denuncia e pass\u00f2 un giorno in prigione. Il secondo basso, Antonio De Rosa, che Donizetti aveva ripreso durante una prova, aveva messo su uno scandalo e aveva poi rifiutato di scusarsi per aver insultato il compositore, e pass\u00f2 anche lui un giorno in prigione.\nFu in tale situazione, resa ancora pi\u00f9 caotica dalla cronica mancanza di fondi, che Donizetti inizi\u00f2, verso la met\u00e0 del mese di dicembre, le prove della nuova opera che si era impegnato a produrre per il Teatro Carolino. La situazione di tensione permanente metteva a dura prova i nervi del compositore, che si sfogava in una lettera al suo maestro Simon Mayr del 21 dicembre 1825. Rimandata a causa di un'indisposizione di Elisabetta Ferron, la prima di \"Alahor in Granata\" ha finalmente luogo il 7 gennaio 1826.\nIl critico del giornale \"La Cerere\" scrisse il 9 gennaio che \"la indifferenza osservata sinora ha avuto una scossa, ed il merito vero si \u00e8 dovuto applaudire per una forza invincibile. Questo sobrio e delicato compositore ha la prudenza di attenersi al punto medio fra il bello dell'antica musica e gli slanci della nuova, quindi fa presagire per esso un'epoca di fama maggiore\". Le rappresentazioni proseguirono fino al 25 gennaio, poich\u00e9 il giorno successivo Elisabetta Ferron part\u00ec da Palermo. Lo stesso Donizetti lasci\u00f2 la citt\u00e0 il 14 febbraio, sebbene la stagione si chiudesse solo il 18, avendo papa Leone XII deciso di estendere il Giubileo del 1825 anche alla Quaresima del 1826.\nL'opera fu ripresa sei mesi pi\u00f9 tardi al Teatro San Carlo di Napoli con un cast di tutto rispetto che comprendeva anche Henriette M\u00e9ric-Lalande, Luigi Lablache e Giovanni Battista Rubini. La prima era prevista inizialmente per il 21 giugno, ma le prove dovettero essere sospese per attendere l'arrivo del tenore Berardo Calvari Winter, che si trovava a Milano e che avrebbe dovuto debuttare a Napoli nel ruolo di Alamor, che aveva gi\u00e0 sostenuto a Palermo. La prima napoletana ebbe finalmente luogo il 19 luglio, poco dopo quella di \"Elvida\", e questa successione cos\u00ec ravvicinata di opere di soggetto simile, entrambe di ambientazione moresca, \u00e8 forse la causa dello scarso successo ottenuto. Un'altra ripresa fu a Palermo nel 1830, dopo di che l'opera scomparve dalle scene per un secolo e mezzo, fino a che non fu recuperata a Siviglia nel 1998.\nLa partitura di \"Alahor in Granata\" fu a lungo ritenuta perduta, finch\u00e9 una copia della versione riveduta dal compositore Andrea Monteleone per la ripresa del 1830 fu scoperta nel 1970 a Boston, nella soffitta della Symphony Hall. Recentemente, a Palermo \u00e8 stato ritrovato il manoscritto autografo.\nIl libretto \u00e8 di autore non identificato, e reca soltanto le iniziali \"M.A.\". Si tratta di un adattamento del libretto di Felice Romani per \"L'esule di Granata\" di Giacomo Meyerbeer, andato in scena per la prima volta il 12 marzo 1822 alla Scala di Milano, a sua volta trasposizione di quello di \u00c9tienne de Jouy per \"Les Abenc\u00e9rages, ou L'\u00c9tendard de Grenade\" (1813) di Luigi Cherubini. La fonte comune per tutti questi libretti, e altri ancora, era il romanzo poetico di Jean-Pierre Claris de Florian \"Gonzalve de Cordoue, ou Grenade reconquise\" (1791), cos\u00ec come in precedenza \"Zoraida di Granata\" di Donizetti si serviva del libretto di Luigi Romanelli per \"Abenamet e Zoraide\" (Milano, 1805) di Giuseppe Nicolini.\nTrama.\n\"L'azione si svolge a Granada.\"\nAtto I.\nAli, capo della trib\u00f9 zegra, ha massacrato tutta la famiglia del capo della fazione rivale degli abenceraghi, tranne Alahor e Zobeida. Alahor \u00e8 fuggito in esilio, ma Zobeida \u00e8 invece rimasta, perch\u00e9 innamorata del re di Granata (aria \"Ah! ti sento, mio povero cor\"), Muley-Hassem, che \u00e8 succeduto a suo fratello Ali alla morte di costui.\nHassem ritorna a Granata, fiero dei suoi trionfi (aria \"Ah! s\u00ec tanti affanni\"), ma la pace onorevole che ha concluso col nemico spagnolo sembra un atto di tradimento agli zegri. Il loro capo, Alamor, furioso perch\u00e9 Hassem ha rifiutato la mano di sua figlia, cospira per rovesciare il trono (aria \"Taci ancor\"). Affronta il re e, respinto da lui una seconda volta, giura vendetta (duetto \"Perfido, io no\").\nTornato in incognito grazie a un travestimento per vendicare la morte di suo padre (aria \"Ombra del padre mio\"), Alahor s'introduce dentro il palazzo e rimprovera Zobeida (duetto \"De' miei splendori antichi\").\nNel corso di una cerimonia ufficiale in cui Hassem annuncia le loro nozze imminenti, Zobeida si sente allora obbligata a respingere la sua mano.\nAtto II.\nHassem tenta di ottenere da Zobeida una spiegazione per la sua condotta (duetto \"Ah! che per tanto adoro\"), ed ella gli rivela che Alahor \u00e8 suo fratello.\nNel frattempo, Alahor si unisce alla congiura e si offre volontario per assassinare Hassem (\"Hassem cadr\u00e0 fra poco\"). Ismaele, uno dei congiurati, rivela il piano ad Hassem, che accusa Alahor, ma, sentendo le sue ragioni, lo perdona (duetto \"A te d'innante mira\"). Ma, nel momento in cui Alahor benedice l'unione fra sua sorella e il re, gli uomini di Alamor attaccano. Alahor difende Hassem e Alamor viene arrestato. Zobeida pu\u00f2 allora gioire nel vedere riuniti suo fratello e il suo amato nel suo rond\u00f2 finale \"Confusa \u00e8 l'alma mia\".\nAnalisi.\nL'ouverture viene definita \"particolarmente brillante\" da Piotr Kaminski. Secondo lo stesso autore, invece, la struttura drammatica dell'opera \"lascia a desiderare: la prima situazione \"conflittuale\" (il duetto Hassem/Alamor) non si verifica che a tre quarti del primo atto, ci\u00f2 che precede questo confronto \u00e8 costituito da numeri solistici per i quattro protagonisti e da scene decorative. Questo per altro fu dovuto al tenore, che pretendeva anche lui un posto in questa sfilata iniziale di arie spettacolari \u2013 lo ottenne... ma dalla penna del compositore locale Andrea Monteleone. La scrittura vocale obbedisce allo stile rossiniano, brillante e ornato, senza il tocco di malinconia che sar\u00e0 il marchio di fabbrica di Donizetti. Le risorse teatrali del giovane maestro si manifestano comunque nella prima scena, nel vasto \"accompagnato\" di Alahor, cos\u00ec come nell'ampiezza degli insiemi\".\n\"Se sono qui riuniti i quattro profili vocali tradizionali dell'opera seria, osserva Philippe Thanh, il contralto si ritaglia la parte del leone. Il ruolo di Hassem si inserisce nella tradizione dei grandi ruoli \"en travesti\" del bel canto romantico, da Arsace (\"Semiramide\" di Rossini) a Orsini (\"Lucrezia Borgia\", che Donizetti comporr\u00e0 sette anni pi\u00f9 tardi)\".\nCome per molte altre sue partiture, Donizetti ricicler\u00e0 certi passaggi di \"Alahor in Granata\" per le sue opere successive: \"Alahor in Granata\" \u00e8 infatti la fonte da cui proviene la marcia militare che accompagna l'entrata in scena del sergente Belcore nell'atto I de \"L'elisir d'amore\", mentre una parte del \"rond\u00f2\" finale di Zobeida fu ripresa nella versione del 1828 di \"Emilia di Liverpool\"."}
{"id": "2599857", "revid": "1602064", "url": "https://it.wikipedia.org/wiki?curid=2599857", "title": "Vincenzo Maria Morici", "text": "La figura dell'Ing. Morici \u00e8 legata a Castelbuono principalmente per gli interventi di ripianamento tecnico effettuati nell'ambito della cittadina madonita.\nAmante della natura, seppe orientare la propria attivit\u00e0 verso la valorizzazione del prezioso ambiente boschivo delle Madonie.\nCon tali intendimenti, trov\u00f2 spazio, in seno al Club Alpino Siciliano, come consigliere e vicepresidente per quasi quarant'anni (dal 1965 al 2004, anno della morte).\nIn quest'arco di tempo egli ebbe modo di lasciare sulle Madonie i segni visibili degli studi tecnici effettuati ad Amburgo, in perfetto stile alpino .\nIn particolare, si ricordano: \nA tale periodo, risale anche la costruzione del \"Villaggio dei Fauni\" in contrada San Guglielmo - Castelbuono, oggi moderno centro di riabilitazione psichica; la \"Baita del Faggio\", Isnello; la Chiesetta di Piano Zucchi dedicata a San Paolo Apostolo.\nDurante la sua presidenza nello sci - Cas - Madonie (Castelbuono), i giovani atleti castelbuonesi, conseguirono diversi titoli regionali sui campi di neve di Linguaglossa e di Piano Battaglia.\nNel settore dell'equitazione (nella sua qualit\u00e0 di Vicepresidente dell'A.N.T.E) realizz\u00f2 in Castelbuono, il primo campo attrezzato per i concorsi ippici e salti, a livello interregionale (trofeo Giacche Rosse), attivit\u00e0 che per la prima volta si svolsero a Castelbuono.\nLa sua attivit\u00e0 professionale ebbe modo di esprimersi anche in numerose opere realizzate in paese ed all'estero. Tra queste ultime, si annovera la costruzione della sede del Banco di Sicilia a Tripoli, in Libia cd. Sahara Bank .\nPer oltre vent'anni \u00e8 stato componente della Commissione edilizia Comunale, tra le opere visibili si ricordano: il restauro dell'ex carcere, sito in Piazza Margherita, la pavimentazione dell'antico corso \"via Sant'Anna\", e la costruzione dei moderni edifici scolastici.\nSi riporta, un passo, tratto dalla lettera a lui dedicata, dal Presidente del Club Alpino Siciliano, Avv. Francesco Crispi, in seguito alla scomparsa: \"Come avviene per i grandi personaggi \u00e8 passata quasi sotto silenzio la recente scomparsa dell'Ing. Vincenzo Morici, Castelbuonese verace, generoso, indimenticabile pioniere ed artefice dello sviluppo turistico di Castelbuono e delle Madonie...\"\nFu anche pittore. Celebre era la sua amicizia con Guttuso. Presso la sua abitazione privata \u00e8 presente una mattonella di cotto dipinta insieme al maestro.\nLa sua vita \u00e8 stata accompagnata dalla presenza della nobildonna Giuseppina Buscemi Collotti, nipote del Barone Francesco Maria Guerrieri, sposata a Palermo nel 1947."}
{"id": "2599858", "revid": "726455", "url": "https://it.wikipedia.org/wiki?curid=2599858", "title": "Diocesi di Breslavia (vetero-cattolica)", "text": "La diocesi di Breslavia \u00e8 una delle tre diocesi della Chiesa polacco-cattolica.\nLa sua cattedrale \u00e8 l'ex chiesa evangelica tardomedievale di Santa Maria Maddalena a Breslavia.\nTerritorio.\nIl territorio diocesano comprende i voivodati di Grande Polonia, Bassa Slesia, Lubusz, Opole e Pomerania Occidentale.\nLa diocesi \u00e8 attualmente divisa in tre decanati, a loro volta divisi in 22 parrocchie. Il numero dei fedeli ammonta a circa 4300 persone.\nStoria.\nUna prima parrocchia vetero-cattolica fu costituita a Breslavia poco dopo il Concilio Vaticano I, nel 1873. Il primo vescovo della Chiesa vetero-cattolica in Germania, Joseph Hubert Reinkens, era stato un professore di teologia presso l'Universit\u00e0 di Breslavia.\nNel 1951, fu creata ufficialmente la Chiesa polacco-cattolica, scorporando le parrocchie polacche facenti fino a quel momento capo alla missione polacca della Chiesa cattolica nazionale polacca, e questa nuova Chiesa fu in seguito divisa in tre diocesi.\nPresente.\nPoich\u00e9 la Cattedra \u00e8 attualmente vacante, la diocesi \u00e8 guidata da un amministratore apostolico, il decano infulato Stanis\u0142aw Bosy. Il vescovo emerito \u00e8 Wies\u0142aw Sko\u0142ucki."}
{"id": "2599861", "revid": "1728", "url": "https://it.wikipedia.org/wiki?curid=2599861", "title": "Lira Bizantina", "text": ""}
{"id": "2599862", "revid": "1123126", "url": "https://it.wikipedia.org/wiki?curid=2599862", "title": "Diocesi di Breslavia", "text": ""}
{"id": "2599870", "revid": "36426", "url": "https://it.wikipedia.org/wiki?curid=2599870", "title": "Citt\u00e0 Ideale (dipinto)", "text": ""}
{"id": "2599871", "revid": "128334", "url": "https://it.wikipedia.org/wiki?curid=2599871", "title": "Vittorio Colizzi", "text": "Professore ordinario di Patologia Generale e Immunologia presso l'Universit\u00e0 Tor Vergata di Roma, \u00e8 ritenuto uno dei ricercatori pi\u00f9 eminenti a livello mondiale riguardo HIV e AIDS. Dirige il laboratorio di patologia immunochimica e molecolare al dipartimento di biologia della medesima universit\u00e0. \nLa sua attivit\u00e0 lo ha pi\u00f9 volte portato in Africa, dove ha seguito vari programmi di ricerca sull'AIDS collaborando anche con il collega e Premio Nobel per la medicina Luc Montagnier. Per tre anni \u00e8 stato direttore del Chantal Biya International Reference Centre a Yaound\u00e9 in Camerun, uno dei centri di riferimento nel continente per la ricerca su HIV e AIDS."}
{"id": "2599872", "revid": "36426", "url": "https://it.wikipedia.org/wiki?curid=2599872", "title": "Citt\u00e0 Ideale", "text": ""}
{"id": "2599874", "revid": "1543377", "url": "https://it.wikipedia.org/wiki?curid=2599874", "title": "Girardota", "text": "Girardota \u00e8 un comune della Colombia facente parte del dipartimento di Antioquia.\nIl centro abitato venne fondato da un gruppo di coloni nel 1620, mentre l'istituzione del comune \u00e8 del 1833."}
{"id": "2599876", "revid": "36426", "url": "https://it.wikipedia.org/wiki?curid=2599876", "title": "Veduta di citt\u00e0 ideale", "text": ""}
{"id": "2599878", "revid": "47767", "url": "https://it.wikipedia.org/wiki?curid=2599878", "title": "Serie D 2009-2010 (gironi A-B-C)", "text": "Girone A.\nClassifica finale.\nLegenda:\nRegolamento:\nNote:\nSpareggi.\nPlay-out.\nIl play-out tra e non si \u00e8 disputato perch\u00e9 tra le due squadre c'\u00e8 un divario maggiore di 8 punti a fine della stagione regolare.\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:\nSpareggi.\nPlay-out.\nI Play-out non furono disputati in quanto sia tra Domegliara e Manzanese che tra Citt\u00e0 di Concordia e ci fu un divario maggiore di 8 punti nella classifica finale."}
{"id": "2599879", "revid": "110544899", "url": "https://it.wikipedia.org/wiki?curid=2599879", "title": "Serie D 2009-2010 (gironi D-E-F)", "text": "Girone D.\nClassifica finale.\nLegenda:\nRegolamento:\nNote:\nSpareggi.\nPlay-out.\nIl play-out tra e non si \u00e8 disputato perch\u00e9 tra le due squadre c'\u00e8 un divario maggiore di 8 punti a fine della stagione regolare.\nGirone E.\nClassifica finale.\nLegenda:\nRegolamento:\nNote:\nGirone F.\nClassifica finale.\nLegenda:\nRegolamento:\nNote:"}
{"id": "2599880", "revid": "6923", "url": "https://it.wikipedia.org/wiki?curid=2599880", "title": "Serie D 2009-2010 (gironi G-H-I)", "text": "Girone G.\nClassifica finale.\nLegenda:\nRegolamento:\nNote:\nGirone H.\nClassifica finale.\nLegenda:\nRegolamento:\nNote:\nGirone I.\nClassifica finale.\nLegenda:\nRegolamento:\nNote:\nSpareggi.\nPlay-out.\nIl play-out tra Messina e Acicatena non si \u00e8 disputato perch\u00e9 tra le due squadre c'\u00e8 un divario maggiore di 8 punti a fine della stagione regolare."}
{"id": "2599881", "revid": "1305772", "url": "https://it.wikipedia.org/wiki?curid=2599881", "title": "G\u00f3mez Plata", "text": "G\u00f3mez Plata \u00e8 un comune della Colombia facente parte del dipartimento di Antioquia.\nIl centro abitato venne fondato da un gruppo di coloni nel 1760, mentre l'istituzione del comune \u00e8 del 20 maggio 1903."}
{"id": "2599883", "revid": "729019", "url": "https://it.wikipedia.org/wiki?curid=2599883", "title": "Symon Petljura", "text": " Fu un pubblicista, scrittore, giornalista, politico e uomo di stato ucraino che guid\u00f2 la battaglia dell'Ucraina per l'indipendenza dopo la Rivoluzione russa del 1917. Durante il periodo di indipendenza dalla Russia, Petljura fu a capo della Repubblica Popolare Ucraina.\nBiografia.\nPetljura nacque il 10 maggio 1879 nei pressi di Poltava in Ucraina, figlio di Vasyl' Petljura e Ol'ha Mar\u010denko, cittadini ma di estrazione cosacca. I cosacchi, contrapposti ai contadini, potevano godere di certi privilegi di nascita riguardanti il possesso di terre, le tasse e l'istruzione nell'Impero russo, del quale l'Ucraina era allora parte. Petljura consegu\u00ec la prima istruzione in scuole parrocchiali per poi decidere di diventare prete ortodosso.\nNel 1898, mentre frequentava il seminario ortodosso russo a Poltava, si un\u00ec al Partito rivoluzionario ucraino (RUP). Quando questo fu scoperto nel 1901, fu espulso dal seminario. Nel 1902, sotto minaccia di arresto, si trasfer\u00ec a Ekaterinodar (l'attuale Krasnodar), nel Kuban' dove lavor\u00f2 due anni come insegnante e in seguito negli archivi dei Cosacchi del Kuban' dove collabor\u00f2 alla sistemazione di oltre 200.000 documenti. Nel dicembre del 1903 fu arrestato per aver organizzato un ramo della RUP a Ekaterinodar e per la pubblicazione di feroci articoli anti-zaristi nella stampa ucraina al di fuori dell'Impero russo. Fu rilasciato nel marzo del 1904, si trasfer\u00ec per un breve periodo a Kiev e poi emigr\u00f2 nella citt\u00e0 dell'Ucraina occidentale di Leopoli, allora sotto l'Impero austro-ungarico.\nA Leopoli, Petljura visse sotto il nome di \"Svjatoslav Targon\", collaborando con Ivan Franko e Volodymyr Hnatjuk, pubblic\u00f2 e lavor\u00f2 come editore per la rivista \u201c\"Literaturno-Naukovy Zbirnyk\"\u201d, per la societ\u00e0 scientifica \"\u0160ev\u010denko\" e per il giornale \"Vojla\".\nAlla fine del 1905, dopo la dichiarazione di amnistia, Petljura ritorn\u00f2 per breve tempo a Kiev ma subito and\u00f2 nella capitale dell'Impero russo, Pietroburgo, per pubblicare il mensile social-democratico \"Vil'na Ukrajina\" (\"Ucraina Libera\"). Dopo che la censura russa chiuse questo giornale nel luglio 1905, ritorn\u00f2 a Kiev dove lavor\u00f2 per il giornale \"Rada\" (\"Consiglio\"). Negli anni 1907-09 divenne editore per la rivista letteraria \"Slovo\" (\"Parola\") e coeditore di \"Ukrajina\".\nA causa della chiusura di queste pubblicazioni da parte delle autorit\u00e0 dell'Impero russo, Petljura fu costretto, ancora una volta a spostarsi da Kiev a Mosca nel 1909, dove lavor\u00f2 per breve tempo come contabile. L\u00ec si spos\u00f2 con Ol'ha Bils'ka (1885-1959) dalla quale ebbe una figlia, Lesia (1911-1942). Dal 1912 fu coeditore dell'influente rivista russa \"Ukrainskaja \u017eizn\u2019\" (\"Vita ucraina\") fino al maggio del 1917.\nCome editore di numerose riviste e giornali, Petljura pubblic\u00f2 oltre 15.000 articoli critici, recensioni, storie e poesie sotto qualcosa come 120 diversi pseudonimi. Il suo prolifico lavoro sia in lingua russa che ucraina, aiut\u00f2 lo sviluppo della forma mentis della popolazione ucraina negli anni che portarono alla Rivoluzione sia l'Ucraina orientale che occidentale. La sua attiva corrispondenza gli fu di grande beneficio quando scoppi\u00f2 la Rivoluzione nel 1917, avendo egli contatti in tutta l'Ucraina.\nLa corrispondenza di Petljura con tutte le pi\u00f9 note figure letterarie ucraine del tempo e i suoi molti articoli indirizzati all'auto-consapevolezza ucraina e allo sviluppo culturale, non erano disponibili durante il periodo sovietico e solo recentemente sono stati resi accessibili. In precedenza tutte le riviste che pubblic\u00f2 e scrisse erano disponibili solo nella principale biblioteca di Mosca, negli scantinati ad accesso limitato. Attualmente nuovi documenti sono continuamente scoperti.\nNel 1917 fu fondata a Kiev la Loggia \"Giovane Ucraina\" e nell'aprile 1919 fu ristabilita la Gran Loggia d'Ucraina, della quale Petljura fu il Gran maestro.\nSalita al potere.\nPetljura frequent\u00f2 il primo Congresso dell'Esercito ucraino tenutosi a Kiev nel maggio 1917, dove fu eletto capo del Congresso generale dell'esercito ucraino. Con la proclamazione del Consiglio centrale ucraino il 28 giugno 1917, Petljura divenne il primo segretario militare. In disaccordo con la politica dell'allora capo del Segretariato generale Volodymyr Vynny\u010denko, Petljura lasci\u00f2 il governo e divenne capo del Hajdamac'kyj ki\u0161 della Sloboda Ukrayina, una formazione militare che nel gennaio-febbraio 1918 fu costretta a tornare indietro per proteggere Kiev durante la Rivolta dell'Arsenale di Kiev ed evitare la caduta della capitale nelle mani della Guardia rossa bolscevica.\nDopo il Putsch dell'Etmanato ucraino Petljura fu arrestato dall'amministrazione di Skoropadskij e pass\u00f2 quattro mesi a Bila Tserkva.\nDopo il suo rilascio, Petljura partecip\u00f2 al colpo di stato contro l'etmanato e divenne membro del Direttorio ucraino, come capo delle forze armate. Con la caduta di Kiev e l'emigrazione di Vynny\u010denko dall'Ucraina, Petljura divenne il leader del Direttorio nel febbraio 1919. Con la sua capacit\u00e0 come capo dell'esercito e dello stato, continu\u00f2 a combattere sia contro i Bianchi che contro i Rossi per i successivi dieci mesi.\n1919.\nCon lo scoppio delle ositilit\u00e0 tra l'Ucraina e la Russia sovietica nel gennaio 1919, e con l'emigrazione di Vynny\u010denko, Petljura divenne definitivamente la figura guida nel Direttorio. Ma nel gennaio 1919, le truppe bolsceviche lo cacciarono da Kiev conquistata appena un mese prima. Pur in un cos\u00ec breve arco di tempo i 'kuren' cosacchi agli ordini di Petljura terrorizzarono la popolazione con migliaia di uccisioni, con violenze e rapine che colpirono in particolare gli ebrei, gli ex ufficiali zaristi e gli studenti. Durante il corso dell'anno continu\u00f2 a difendere la sedicente Repubblica popolare dalle incursioni dei Bolscevichi, dai Bianchi di Anton Denikin e dai Romeni. Nell'autunno del 1919 la maggior parte delle forze di Denikin furono sconfitte dai guerriglieri guidati dall'anarchico Nestor Machno ma, nel frattempo, la Guardia rossa era cresciuta fino a diventare la forza dominante anche in Ucraina.\n1920.\nPetljura si ritir\u00f2 nel dicembre 1919 in Polonia, nazione che in precedenza l'aveva riconosciuto come capo della Repubblica popolare ucraina. Nell'aprile del 1920, in tale veste, firm\u00f2 a Varsavia un'alleanza con il governo polacco, concordando sul confine del fiume Zbru\u010d e riconoscendo il diritto della Polonia sulla Galizia, in cambio di aiuto militare nel rovesciamento del regime bolscevico. Le forze polacche, accresciute dalle rimanenti truppe di Petljura (due divisioni), attaccarono Kiev nel luglio 1920 in ci\u00f2 che divenne un punto di svolta nella guerra polacco-sovietica del 1919-21. Dopo gli iniziali successi, le forze di J\u00f3zef Pi\u0142sudski e Petljura furono respinte verso la Vistola e la capitale polacca, Varsavia. L'esercito polacco riusc\u00ec a fermare quello bolscevico alle porte di Varsavia, ma la Polonia dovette rinunciare a qualsiasi mira su Minsk e Kiev. Dopo la firma della \"Pace di Riga\" fra Polonia e Russia nell'ottobre del 1921, le truppe di Petljura, abbandonate dall'alleato polacco, vennero attaccate dall'Armata Rossa sul fiume Zbru\u010d, e ricacciate in territorio controllato dai polacchi, dove vennero internate. Petljura continu\u00f2 a dirigere il governo ucraino in esilio dalla citt\u00e0 di Tarn\u00f3w e, quando l'Unione sovietica ne richiese l'estradizione alla Polonia, i polacchi ne inscenarono la scomparsa trasferendolo con un sotterfugio da Tarn\u00f3w a Varsavia.\nLa Russia bolscevica richiese costantemente il rilascio di Petljura. Protetto da diversi amici polacchi e colleghi, tra i quali J\u00f3zewski, con la costituzione dell'URSS nel dicembre 1922, Petljura lasci\u00f2 la Polonia per Budapest, poi Vienna, Ginevra per poi fermarsi a Parigi agli inizi del 1924. Qui fond\u00f2 e pubblic\u00f2 la rivista ucraina \"Tryzub\" (\"Tridente\").\nDurante il periodo di guida del Direttorio, Petljura support\u00f2 attivamente la cultura ucraina sia in Ucraina che all'estero.\nPetljura introdusse il premio \"\u201cArtista ucraino del popolo\u201d\" agli artisti che avrebbero introdotto significativi contributi alla cultura ucraina.\nInoltre vide il vantaggio nell'ottenimento di supporto internazionale e il riconoscimento delle arti ucraine attraverso scambi culturali. Appoggi\u00f2 il lavoro di leader culturali come il coreografo Vasyl' Avramenko, del conduttore Oleksander Ko\u0161ec, il suonatore di \"bandura\" Vasyl' Jemec, permettendo loro di viaggiare in tutto il mondo per promuovere una consapevolezza della cultura ucraina. Ko\u0161e cre\u00f2 il Coro della Repubblica Ucraina e lo port\u00f2 in un tour internazionale, dando concerti in Europa e nelle Americhe. Uno dei concerti ispir\u00f2 George Gershwin in \"Summertime\" basata sulla ninna-nanna \"\u201cOi Khodyt Son Kolo Vikon\u201d\" (\u201cIl sogno passa presso le finestre\u201d). Tutti e tre queste musicisti in seguito emigrarono negli USA.\nRuolo nei pogrom.\nI pogrom anti-semiti accompagnarono la Rivoluzione del 1917 e continuarono durante la Guerra civile russa. Durante il mandato di Petljura, i pogrom continuarono a essere perpetrati nel territorio ucraino e il numero di Ebrei uccisi si aggira tra 35.000 e 50.000.\nIl dibattito sul ruolo di Petljura nei pogrom \u00e8 stato un argomento di disputa dal suo assassinio e dal processo contro Schwartzbard. Ad ogni modo, la maggior parte dei pogrom avvenuti sul territorio ucraino in quel periodo furono opera dell'Armata Bianca. Nel 1969 la rivista \"Studi Ebraici\" pubblic\u00f2 due opposte visioni degli studiosi Taras Hunczak e Zosa Szjakovski, che sono ancora frequentemente citati.\nAlcuni storici ritengono che Petljura, come capo del governo, non fece abbastanza per fermare i pogrom. Se \u00e8 vero, questo fu utilizzato come mezzo per rafforzare la base di consenso presso soldati, comandanti e popolazione contadina in generale, attingendo ai diffusi sentimenti anti-semiti. Altri suggeriscono che molte delle atrocit\u00e0 furono commesse dalle forze sotto il diretto controllo del Direttorio e leali a Petljura.\nGli storici hanno sottolineato che Petljura non dimostr\u00f2 mai un personale sentimento di anti-semitismo e questo \u00e8 documentato dal fatto che cerc\u00f2 di fermare la violenza anti-ebraica in numerose occasioni, introducendo la pena capitale per il crimine di pogrom. Hunczak scrive che \"\u201ccondannare Petljura per la tragedia che tocc\u00f2 tutti gli Ebrei ucraini \u00e8 condannare un uomo innocente e inquinare le relazioni ucraino-ebraiche\u201d\".\nTuttavia, Peter Kenez afferma che Petljura non fece abbastanza per evitare i pogrom antisemiti e che le sue ingiunzioni contro gli \"eccessi\" di violenza furono destinate per il pubblico straniero.\nAssassinio.\nIl 25 maggio 1926, mentre passeggiava per Rue Racine a Parigi, Petljura fu avvicinato da Sholom Schwartzbard che gli chiese, in ucraino \"\u201c\u00c8 lei il sig. Petljura?\u201d\". Petljura sollev\u00f2 il suo bastone da passeggio mentre Schwartzbard estrasse una pistola, sparandogli cinque volte e altre due mentre giaceva per terra. Quando la polizia arriv\u00f2 per arrestarlo, egli disse in modo calmo \"\u201cHo ucciso un grande assassino\u201d\".\nSchwartzbard era un anarchico ebreo di nascita ucraina. Prese parte all'auto-difesa ebraica a Balta, per la quale il governo zarista lo condann\u00f2 a tre mesi di carcere per \"\u201caver provocato\u201d\" il pogrom di Balta e fu condannato due volte per aver preso parte ad una rapina in banca nell'Impero austro-ungarico. In seguito si un\u00ec alla Legione Straniera e fu ferito nella battaglia della Somme. \u00c8 riportato che Schwartzbard disse al famoso compagno anarchico Nestor Machno, che era malato terminale, che avrebbe fatto morire Petljura assieme a lui. Machno gli proib\u00ec di compiere una tale azione.\nI servizi segreti francesi lo tenevano d'occhio dal momento in cui giunse nella capitale francese e avevano notato le sue relazioni con i Bolscevichi. Durante il processo, anche i servizi speciali tedeschi informarono le loro controparti francesi che Schwartzbard aveva ucciso Petljura su ordine di Galip, un emissario dell'Unione dei cittadini ucraini. Aveva ricevuto ordini dal governo sovietico ucraino, Christian Rakovskij, di etnia bulgara e un leader rivoluzionario dalla Romania.\nI genitori di Schwartzbard erano tra i quindici membri della sua famiglia assassinati nel pogrom di Odessa. Il nucleo della difesa pro Schwartzbard era il proposito di vendicare le morti ebraiche durante i pogrom, mentre l'accusa, sia criminale che civile, prov\u00f2 a dimostrare che Petljura non era responsabile dei pogrom e che Schwartzbard era un agente sovietico.\nEntrambe le parti portarono molte testimonianze, tra cui diversi storici. Una notevole testimone per la difesa fu Haia Greenberg che sopravvisse ai pogrom di Proskurov e riport\u00f2 testimonianze sul massacro. Alcuni ex ufficiali ucraini testimoniarono per l'accusa.\nDopo un processo durato otto giorni, Schwartzbard fu assolto.\nPetljura giace insieme alla moglie e alla figlia nel cimitero di Montparnasse a Parigi, in Francia.\nIl ricordo dei pogrom scatenati dalle truppe di Petljura e la sua uccisione sono uno dei temi centrali del romanzo Addio Volodia di Simone Signoret."}
{"id": "2599887", "revid": "628767", "url": "https://it.wikipedia.org/wiki?curid=2599887", "title": "Futrono", "text": "Futrono \u00e8 un comune del Cile della provincia di Ranco nella Regione di Los R\u00edos. Al censimento del 2002 possedeva una popolazione di 14.981 abitanti."}
{"id": "2599889", "revid": "1305772", "url": "https://it.wikipedia.org/wiki?curid=2599889", "title": "Ossecca", "text": "Ossecca (in sloveno Osek, in tedesco \"Osek\" o \"Ossek\") \u00e8 un paese della Slovenia, frazione della citt\u00e0 comune di Nova Gorica.\nLa localit\u00e0 si trova sulle colline sopra la riva destra della parte occidentale del fiume Vipacco, alle propaggini meridionali della Selva di Tarnova, a 161,2 metri s.l.m., a 11,6 chilometri dal capoluogo comunale e a 12,8 kilometri dal confine italiano.\nNell'insediamento (\"naselje\") sono inoltre presenti gli agglomerati di \"Podgrac\" e \"Rimc\".\nStoria.\nDopo la caduta dell'Impero romano d'Occidente, e la parentesi del Regno ostrogoto, i Longobardi si insediarono nel suo territorio, seguiti poi attorno al VI secolo da popolazioni slave. Alla caduta del Regno longobardo subentrarono quindi i Franchi; nell'887 Arnolfo, Re dei Franchi orientali, istitu\u00ec la marca di Carniola; nel 957 la Carniola pass\u00f2 sotto l'autorit\u00e0 del Duca di Baviera e poi nel 976 nel Ducato di Carinzia appena costituito dall'imperatore Ottone II.\nIn seguito il Ducato di Carinzia pass\u00f2, come ricompensa per i servigi resi all'imperatore Rodolfo I contro Ottocaro II di Boemia, a Mainardo II di Tirolo-Gorizia; il territorio di Ossecca quindi entr\u00f2 nella Contea di Gorizia e in seguito della Contea di Gorizia e Gradisca.\nCon il trattato di Sch\u00f6nbrunn (1809) entr\u00f2 a far parte delle Province Illiriche.\nCol Congresso di Vienna nel 1815 rientr\u00f2 in mano austriaca; pass\u00f2 in seguito sotto il profilo amministrativo al Litorale austriaco nel 1849 divenendo frazione del comune di Sambasso.\nDopo la prima guerra mondiale entr\u00f2 a far parte del Regno d'Italia nella Provincia del Friuli e assieme all'insediamento di Vittuglia (\"Vitovlje\") costitu\u00ec il comune autonomo di Ossecca-Vittuglia (in sloveno \"Osek-Vitovlje\"), inserito nel circondario di Tolmino della provincia del Friuli.\nNel 1927, con la ricostituzione della Provincia di Gorizia il comune cess\u00f2 di esistere e venne assorbito da quello di Sambasso; pass\u00f2 poi alla Jugoslavia e quindi alla Slovenia. Dopo la seconda guerra mondiale il territorio pass\u00f2 alla Jugoslavia. I centri abitati di Ossecca e Vittuglia sono oggi frazioni del comune di Nova Gorica.\nA sud di Ossecca in passato passava la strada romana che collegava Aquileia a Siscia, come il nome dell'agglomerato di \"Rimc\" (\"Rim\" \u00e8 Roma in sloveno) sta a rievocare che \"in loco\" vi erano resti romani.\nAlture principali.\nPasso del Prevalo (\"Prevala\"), 1 079 m; \"Jelov hrib\", 1 204 m; \"Kuclji\", 478 m.\nCorsi e specchi d'acqua.\nRio di Voghersca (\"Vogr\u0161\u010dek\"); Lago artificiale di accumulazione di Voghersca (\"akumulacijsko jezero Vogr\u0161\u010dek\")."}
{"id": "2599890", "revid": "767487", "url": "https://it.wikipedia.org/wiki?curid=2599890", "title": "R\u00edo Bueno", "text": "R\u00edo Bueno \u00e8 un comune del Cile della provincia di Ranco nella Regione di Los R\u00edos. Al censimento del 2002 possedeva una popolazione di 32.627 abitanti."}
{"id": "2599895", "revid": "110157", "url": "https://it.wikipedia.org/wiki?curid=2599895", "title": "Lago Ranco (comune)", "text": "Lago Ranco \u00e8 un comune del Cile della provincia di Ranco nella Regione di Los R\u00edos. Al censimento del 2002 possedeva una popolazione di 10.098 abitanti."}
{"id": "2599898", "revid": "288031", "url": "https://it.wikipedia.org/wiki?curid=2599898", "title": "Pavel Annenkov", "text": ""}
{"id": "2599901", "revid": "767487", "url": "https://it.wikipedia.org/wiki?curid=2599901", "title": "Different World (Iron Maiden)", "text": "Different World \u00e8 il secondo singolo estratto dall'album \"A Matter of Life and Death\", il quattordicesimo album in studio della band inglese Iron Maiden. Il singolo \u00e8 uscito il 14 novembre 2006 negli Stati Uniti d'America e il 26 dicembre 2006 in Europa. Il brano costituisce la traccia pi\u00f9 corta dell'album da cui \u00e8 tratto. Il singolo arriva in prima posizione in Finlandia e Spagna ed in terza nella Official Singles Chart, in Italia e Danimarca.\nTracce.\nSingolo Digitale.\nL'intervista con Steve Harris era disponibile solo se pre-ordinata prima del 26 dicembre 2006 dal sito ufficiale degli Iron Maiden."}
{"id": "2599903", "revid": "287204", "url": "https://it.wikipedia.org/wiki?curid=2599903", "title": "Granada (Antioquia)", "text": "Granada \u00e8 un comune della Colombia facente parte del dipartimento di Antioquia.\nIl centro abitato venne fondato da Juan de Dios G\u00f3mez de Castro nel febbraio 1805, mentre l'istituzione del comune \u00e8 del 1817."}
{"id": "2599904", "revid": "584834", "url": "https://it.wikipedia.org/wiki?curid=2599904", "title": "O'Hare International Airport", "text": ""}
{"id": "2599905", "revid": "125658984", "url": "https://it.wikipedia.org/wiki?curid=2599905", "title": "Ospedale Santa Maria della Misericordia di Udine", "text": "L'Azienda Ospedaliero-Universitaria Santa Maria della Misericordia (AOUUD), \u00e8 una struttura ospedaliera ed universitaria regionale di rilievo nazionale e di alta specializzazione con sede a Udine, \u00e8 classificata come A.R.N.A.S.. All'azienda fanno capo anche l'ospedale di Cividale del Friuli e alcune cliniche dell'ospedale San Michele di Gemona del Friuli.\nStoria.\nLe origini.\nLe origini dell'ospedale sono legate alla Confraternita dei battuti, una delle corporazioni cittadine che avevano funzioni di assistenza e di mutuo soccorso, nata nel 1260, gestiva l'ospedale di Santa Maria della Misericordia dei Battuti detto \"ospedale Grande\". Era uno dei tre principali ospedali che all'epoca operavano a Udine, gli altri due erano l'ospedale di Santa Maddalena e quello di San Lazzaro che ospitava i lebbrosi. Nel 1584 i due maggiori istituti ospedalieri vennero unificati nell'ospedale maggiore Santa Maria della Misericordia dei Battuti.\nNel 1775 entrarono a far parte dell'ospedale maggiore tre confraternite laiche e la nuova struttura assunse il nome odierno di ospedale Santa Maria della Misericordia. Nel 1782 su iniziativa dell'arcivescovo di Udine s'inizi\u00f2 la costruzione della nuova sede ospedaliera nei pressi del chiostro dei francescani, il progetto fu affidato a Pietro Bianchi e traeva ispirazione dal progetto del Filarete per l'Ospedale Maggiore di Milano.\nDurante l'occupazione dei francesi la struttura non ancora ultimata fu adibita a caserma, dal 1806 al 1813 fu invece sede dell'ospedale militare, oggi \u00e8 sede del tribunale di Udine.\nIl nuovo ospedale.\nNegli anni venti del Novecento si sent\u00ec l'esigenza di un ulteriore ampliamento delle strutture ospedaliere, fu quindi deciso di costruire un nuovo ospedale fuori dal centro storico nella parte nord della citt\u00e0.\nLa posa della prima pietra avvenne alla presenza del re Vittorio Emanuele III il 5 ottobre del 1924, il primo lotto fu terminato nel 1938. Durante la seconda guerra mondiale la nuova struttura fu oggetto di diversi bombardamenti che provocarono notevoli danni.\nNegli anni cinquanta cominciarono i lavori del secondo lotto e della chiesa interna dedicata a Santa Maria della Misericordia. Altri edifici sorsero negli anni settanta e ottanta. Nel 1993 con decreto del presidente del Consiglio dei ministri, l'ospedale fu dichiarato di rilievo nazionale e di alta specializzazione e fu quindi possibile la costituzione dell'azienda ospedaliera.\nNel 2002 si danno inizio ai lavori per l'ammodernamento del complesso ospedaliero, il progetto prevede la realizzazione dei lavori in 3 lotti ed il completamento nel 2012. Nel 2006 avviene la fusione tra l'azienda ospedaliera ed il policlinico universitario udinese, con decreto della Presidenza del Consiglio dei ministri si sancisce la nascita dell'azienda unica, la pi\u00f9 grande azienda sanitaria del Friuli-Venezia Giulia.\nStrutture e logistica.\nIl complesso ospedaliero sorge a nord del centro storico in zona Chiavris ed occupa una superficie di 258.000\u00a0m\u00b2, \u00e8 dotato di 4 ingressi ed \u00e8 composto da 11 padiglioni.\nServizi.\nL'ospedale \u00e8 dotato dei seguenti servizi:"}
{"id": "2599906", "revid": "442848", "url": "https://it.wikipedia.org/wiki?curid=2599906", "title": "Lago Ranco", "text": "Il lago Ranco \u00e8 un lago del Cile, quarto per superficie del paese. Si estende su una superficie di 410 km\u00b2, e la sua profondit\u00e0 massima \u00e8 di 199 metri. Il lago \u00e8 localizzato nella provincia di Ranco, nella regione di Los R\u00edos."}
{"id": "2599913", "revid": "88740", "url": "https://it.wikipedia.org/wiki?curid=2599913", "title": "Gentry", "text": ""}
{"id": "2599914", "revid": "1310927", "url": "https://it.wikipedia.org/wiki?curid=2599914", "title": "Club de Futbol Gav\u00e0", "text": "Il Club de Futbol Gav\u00e0 \u00e8 una societ\u00e0 calcistica con sede a Gav\u00e0, in Catalogna, in Spagna. \nGioca nella \"Seg\u00fanda B\", la terza serie del campionato spagnolo."}
{"id": "2599919", "revid": "110157", "url": "https://it.wikipedia.org/wiki?curid=2599919", "title": "Guadalupe (Antioquia)", "text": "Guadalupe \u00e8 un comune della Colombia facente parte del dipartimento di Antioquia.\nIl centro abitato venne fondato da Eleuterio Restrepo e Francisco Vald\u00e9s nel 1757, mentre l'istituzione del comune \u00e8 del 1964."}
{"id": "2599920", "revid": "584834", "url": "https://it.wikipedia.org/wiki?curid=2599920", "title": "Aeroporto di Chicago-O'Hare", "text": ""}
{"id": "2599922", "revid": "339392", "url": "https://it.wikipedia.org/wiki?curid=2599922", "title": "Aeroporto di Boston-Logan", "text": ""}
{"id": "2599924", "revid": "110157", "url": "https://it.wikipedia.org/wiki?curid=2599924", "title": "Guarne", "text": "Guarne \u00e8 un comune della Colombia facente parte del dipartimento di Antioquia.\nIl centro abitato venne fondato da Miguel de Henao nel 1757, mentre l'istituzione del comune \u00e8 del 1817."}
{"id": "2599931", "revid": "729019", "url": "https://it.wikipedia.org/wiki?curid=2599931", "title": "71\u00ba Gruppo Volo", "text": "Il 71\u00ba Gruppo Volo \u00e8 un reparto operativo dell'Aeronautica Militare Italiana, inquadrato nel 14\u00ba Stormo \"Sergio Sartof\".\nStoria.\nIl Gruppo nasce per la prima volta il 1\u00ba marzo 1932 a Parma, formato dalla 116\u00aa Squadriglia, e dal 1\u00ba aprile 1932 anche con la 38\u00aa Squadriglia, entrambe con compiti di ricognizione fotografica e bombardamento, impiegando aerei Ro.1 e successivamente Ro.37.\nCon l'inizio della seconda guerra mondiale (10 giugno 1940) il reparto, dotato anche dei Caproni Ca.111 era all'Aeroporto di Gorizia nel 22\u00ba Stormo Osservazione Aerea per l'Aviazione Ausiliaria per l'Esercito per la 2\u00aa Armata con la 38\u00aa e 116\u00aa Squadriglia con 10 Ro.37 ognuna, viene trasferito nel giugno 1940 ad Aosta e poi nell'aprile 1941 a Udine, dove appoggia l'attivit\u00e0 del Regio Esercito in Jugoslavia. Diventato 71\u00ba Gruppo Autonomo Osservazione Aerea (finora era sotto il comando del 22\u00ba Stormo) il 13 maggio 1942, viene assegnato al CSIR e dal 9 luglio 1942 nell'8\u00aa Armata (Regio Esercito) e di conseguenza inizia a volare, sempre con compiti di ricognizione e bombardamento, in Unione Sovietica. In questo periodo i piloti del gruppo volano sui nuovi Ca.311 ed i pi\u00f9 pesanti bimotori da bombardamento e ricognizione B.R.20M (12 esemplari ricevuti tra agosto e dicembre), servendosi anche di due Fi 156 C per i collegamenti. \nIl 6 agosto, i BR20M della 38\u00aa Squadriglia eseguono una missione di bombardamento ad est del Don (fiume Russia) attaccando truppe sovietiche d'artiglieria e fanteria. Partecipano ad azioni analoghe anche i piccoli ricognitori bimotori Ca.311. \nTra la met\u00e0 di ottobre e la met\u00e0 di novembre, i BR 20 continuarono, a prezzo di molte perdite a causa sia dall'aviazione che dalla contraerea russa, negli attacchi a bassa quota, colpendo principalmente colonne motorizzate ed ammassamenti di truppe.\nIn dicembre, ci\u00f2 che restava del Gruppo esegue una serie quasi continua di attacchi a volo radente contro i nuclei corazzati e motorizzati nemici che entrano nelle retrovie dell'8\u00aa Armata. Con temperature anche di 40-45 gradi inferiori allo zero, con i carrelli ed il brandeggio delle armi di bordo bloccati dal ghiaccio (con quelle temperature gli oli lubrificanti della Regia si indurivano diventando una specie di colla), i BR 20 ed i Ca.311 si alzarono in volo dai campi coperti da neve ed attaccati dai caccia-bombardieri sovietici per cercare di supportare quello che rimaneva delle posizioni difensive italiane.\nIl Gruppo segu\u00ec le sorti del CSIR venendo obbligato alla ritirata fino al 21 gennaio 1943, partendo quindi per Odessa prima di rientrare in Italia e per il suo lavoro eccellente il 71\u00ba Gruppo si merit\u00f2 la Medaglia d'Argento al Valor Militare. Nel maggio 1943 oper\u00f2 in Italia settentrionale fino a quando venne sciolto dopo l'Armistizio di Cassibile quando era all'Aeroporto di Venaria Reale inquadrato nel 20\u00ba Stormo da Osservazione Aerea dell'Aviazione Ausiliaria per l'Esercito.\nIl Gruppo riprende nuovamente vita all'aeroporto di Pratica di Mare 1\u00ba marzo 1972 con le vecchie 38\u00aa e 116\u00aa squadriglia.\nDal gennaio 1973 al marzo 1974 \u00e8 stato comandato da Mario Arpino.\nIl 1\u00ba giugno 1976 entra a far parte del 14\u00ba Stormo addestrando gli operatori della difesa aerea nazionale su aerei PD-808. Il 30 giugno 2000, con la messa in posizione quadro del 303\u00ba Gruppo di Volo Autonomo di GUIDONIA, il personale ed i velivoli provenienti da GUIDONIA confluiscono nel 71\u00ba Gruppo Volo. Con aerei Piaggio P.166DL3 ha avuto in passato il compito di effettuare ricognizioni fotografichee a supporto del Dipartimento della Protezione Civile mentre con i velivoli P180 Avanti ed un Aermacchi MB-339A-RM \u00e8 stata avviata la capacit\u00e0 di svolgere attivit\u00e0 di calibrazione di sistemi PAR (Precision Approach Radar, radar per l'avvicinamento di precisione) e IOP (Indicatore Ottico di Pendenza). Negli anni il 71\u00ba Gruppo Volo \u201cPerseo\u201d ha visto modificare pi\u00f9 volte le missioni assegnate. Nel maggio del 2003 con la dismissione del velivolo PD-808 il Gruppo cessava l\u2019attivit\u00e0 specifica.\nAd oggi il 71\u00ba Gruppo Volo svolge attivit\u00e0 di calibrazione degli apparati necessari alla navigazione ed all\u2019atterraggio (radiomisure), oltre al trasporto leggero, con velivolo P180.\nCon l\u2019ingresso in Forza Armata del velivolo CAEW, il 71\u00ba Gruppo Volo acquisisce la nuova capacit\u00e0 AEW (Airborne Early Warning), precedentemente fornita solo dai NATO AWACS.\nOrganizzazione.\nIl 71\u00ba Gruppo \u00e8 organizzato su 4 Squadriglie di volo, due delle quali assorbite dal disciolto 303\u00ba Gruppo Volo Autonomo di Guidonia:\nOnorificenze.\nIl 71\u00ba Gruppo \u00e8 uno dei reparti dell'Aeronautica Militare decorato di medaglia al Valor Militare."}
{"id": "2599933", "revid": "123452905", "url": "https://it.wikipedia.org/wiki?curid=2599933", "title": "Enciclopedia ebraica", "text": "L\u2019Enciclopedia ebraica (ebraico: \u05d4\u05d0\u05e0\u05e6\u05e7\u05dc\u05d5\u05e4\u05d3\u05d9\u05d4 \u05d4\u05e2\u05d1\u05e8\u05d9\u05ea) \u00e8 un'opera enciclopedica completa, in lingua ebraica, pubblicata verso la seconda met\u00e0 del XX secolo.\nStoria.\nL'idea di creare una enciclopedia ebraica prese forma nell'estate del 1944. Fu quindi creato un comitato consultivo per definire gli obiettivi principali dell'opera. Il primo volume fu pubblicato verso l'estate del 1948, in concomitanza con la fondazione dello Stato di Israele, il presidente onorario di tale progetto fu il presidente di Israele Chaim Weizmann.\nIl primo volume includeva le voci da Aleph (\u05d0), fino ad Australia (\u05d0\u05d5\u05e1\u05d8\u05e8\u05dc\u05d9\u05d4). La prima fotografia che appare nel volume \u00e8 un ritratto della Dichiarazione d'indipendenza israeliana. L'ultima voce dei 32 volumi era Tishri (\u05ea\u05e9\u05e8\u05d9).\nL'introduzione dell'enciclopedia era:\nTuttavia la scrittura dell'enciclopedia continu\u00f2 per altri trenta anni. Solo nel 1980, pi\u00f9 di un quarto di secolo dopo la data prevista, la pubblicazione fu completata. In totale, l'enciclopedia \u00e8 composta da 32 volumi. Durante la scrittura della enciclopedia, venne aggiunto un volume complementare che integra i primi 16 volumi; nel 1985, cinque anni dopo il completamento, venne aggiunto un indice a stampa e, nel 1995, un terzo volume supplementare. Sono stati inoltre pubblicati due volumi integrativi riguardanti Israele e la Terra di Israele.\nNel corso degli anni, l'Enciclopedia ebraica cambi\u00f2 diversi redattori: Joseph Klausner, Benzion Netanyahu, Yeshayahu Leibowitz, Nathan Rotenstreich, Yehoshua Gutman e Joshua Prawer. Il supervisore editoriale in tutto il volume \u00e8 stato Alexander Plai. Pi\u00f9 di 2.500 autori hanno partecipato alla stesura dell'enciclopedia, tra i quali molti scienziati e leader israeliani, e molti degli articoli sono stati firmati dai loro autori.\nDurante la stesura, l'enciclopedia ricevette numerosi riconoscimenti, al punto che numerose personalit\u00e0 pensavano che la loro importanza dipendesse dalla loro inclusione nella enciclopedia. \nI volumi pi\u00f9 recenti sono stati scritti negli anni novanta e curati da David Shacham ma duramente criticati per il loro tono post-sionista. La \"Schocken Publishing House\" sta attualmente lavorando a una nuova edizione riveduta della enciclopedia.\nCaratteristiche.\nLa natura dell'enciclopedia si riflette nel suo sottotitolo: \"Generale, l'ebraismo e Israele\". L'opera copre tutti i temi di carattere generale, ma \u00e8 indiscutibile il suo accento sugli aspetti ebraico-israeliani: pi\u00f9 di ogni altra cosa gli articoli abbracciano tutte le tematiche riguardanti Israele, gli ebrei e l'ebraismo. Cos\u00ec l'enciclopedia si prende cura di sottolineare in ogni articolo biografico l'ebraicit\u00e0 della persona, anche quando questo aspetto non \u00e8 rilevante nella sua vita, come nel caso di Boris Pasternak. La biografia pi\u00f9 lunga \u00e8 di Theodor Herzl, con 32 colonne, mentre la pi\u00f9 lunga, tra quelle dedicate a personaggi non ebraici, \u00e8 quella di Goethe."}
{"id": "2599934", "revid": "287204", "url": "https://it.wikipedia.org/wiki?curid=2599934", "title": "Hertha Berliner Sport-Club II", "text": "L'Hertha BSC II \u00e8 la squadra riserve dell'. Attualmente rappresentata dalla sezione Under-23, milita nella Regionalliga Nordost, la quarta divisione tedesca.\n\u00c8 l'unica squadra riserve tedesca ad aver raggiunto la finale di Coppa di Germania; accadde nel 1993, quando affront\u00f2 il Bayer Leverkusen, perdendo 1-0."}
{"id": "2599938", "revid": "110157", "url": "https://it.wikipedia.org/wiki?curid=2599938", "title": "Guatap\u00e9", "text": "Guatap\u00e9 \u00e8 un comune della Colombia facente parte del dipartimento di Antioquia.\nIl centro abitato venne fondato da Francisco Giraldo Jim\u00e9nez nel 1811, mentre l'istituzione del comune \u00e8 del settembre 1867.\nUn elemento caratteristico del paesaggio della cittadina \u00e8 El Pe\u00f1\u00f3n de Guatap\u00e9, un grande monolite alto 220 m, residuo di un affioramento del batolite di Antioquia. "}
{"id": "2599940", "revid": "287204", "url": "https://it.wikipedia.org/wiki?curid=2599940", "title": "Guatap\u00e8", "text": ""}
{"id": "2599941", "revid": "287204", "url": "https://it.wikipedia.org/wiki?curid=2599941", "title": "Guatape", "text": ""}
{"id": "2599944", "revid": "817391", "url": "https://it.wikipedia.org/wiki?curid=2599944", "title": "Churrasco", "text": "Il churrasco \u00e8 un piatto tipico dell'Argentina e della Regione Sud del Brasile: \u00e8 una grigliata mista di vari tipi di carne (dal pollo al manzo, dal maiale alla pecora), che vengono tagliati a pezzettoni o lasciati interi, marinati e poi cotti alla griglia.\nIl particolare sapore misto tra la classica grigliata di carne e un leggero sapore di affumicato \u00e8 dato dalla cottura particolarmente alta, a distanza di perlomeno 50 cm, dalla brace.\nNel \"churrasco rod\u00eczio\" la carne viene servita direttamente sul piatto con i tipici spiedoni (\"espetos\"), tagliandone dei pezzi con il coltello.\nTagli.\nI tagli pi\u00f9 conosciuti sono: picanha (codino di manzo generalmente usato per la tagliata) che pu\u00f2 essere semplice oppure con aglio (picanha no alho) o intrisa di mostarda (picanha na mostarda), alcatra, cupim, costela de boi (puntine di manzo), maminha (spinacino di manzo), lombinho (lonza di maiale), cora\u00e7\u00e3o de frango (cuori di pollo), fraldinha, mignon, costela de porco, frango (pollo), lingui\u00e7a (salsiccia), javali, picanha su\u00edna.\nIl churrasco non ha dei contorni particolari: nelle pi\u00f9 famose churrascherie brasiliane i contorni sono principalmente a base di verdure cucinate nelle pi\u00f9 svariate forme e a discrezione degli chef, riso bianco (arroz branco), mandioca, farofa e la classica feijoada.\nLe origini.\nIl churrasco ha origine nei primi colonizzatori dell'Argentina e del Brasile meridionale. La storia dice che i primi gauchos\n(i cowboys della pampas) nei lunghi spostamenti per seguire le mandrie, tagliavano dei grossi pezzi di carne di manzo, legandole poi alle spalle del cavallo; in tal modo si sarebbero salate con il sudore dell'animale. Questo spiegherebbe l'amore che lega i gauchos ai loro cavalli; la cottura si svolgeva su un braciere improvvisato, infilzando dei pezzi di carne su un legno verde perch\u00e9 non bruciasse e impiantato al centro della brace; mentre la carne si cuoceva dal basso verso l'alto, con un coltello si tagliavano le fette cotte per essere mangiate.\nSi narra che la suddetta tecnica derivi dagli indios della regione che erano soliti cuocere dei piccoli animali catturati nella foresta nello stesso modo."}
{"id": "2599946", "revid": "22416", "url": "https://it.wikipedia.org/wiki?curid=2599946", "title": "OPST", "text": "L'OSSTMM Professional Security Tester (OPST) \u00e8 una certificazione fornita da ISECOM - Institute for Security and Open Methodologies. Si tratta di una certificazione, basata su best practice, volta a migliorare il lavoro svolto dai professionisti che si occupano di sicurezza informatica, nello specifico di penetration test. Gli obiettivi della certificazione sono stati creati per garantire l'intraprendenza, il metodo scientifico, e la metodologia OSSTMM, attraverso esercitazioni e test di sicurezza applicati a una rete di computer di prova.\nLe lezioni sono tenute da partner certificati e riconosciuti come istituzioni educative nell'ambito del programma ISECOM Academic Alliance. ISECOM provvede alla certificazione dei trainer e alla supervisione delle certificazioni da essi forniti agli studenti nonch\u00e9 alla creazione di test finali individuali per classe di studi.\nCorsi.\nISECOM e i partner di certificazione forniscono corsi preparatori per gli studenti che intendono effettuare gli esami. In generale, tali corsi sono stati progettati per insegnare ai partecipanti gli scopi fondamentali della certificazione, impostare un metodo lavorativo secondo le specifiche della stessa e applicare la metodologia OSSTMM. Gli studenti impareranno a utilizzare strumenti di test standard di sicurezza e a eseguire un security test."}
{"id": "2599947", "revid": "701660", "url": "https://it.wikipedia.org/wiki?curid=2599947", "title": "Ritratto di Federico da Montefeltro col figlio Guidobaldo", "text": "Il Ritratto di Federico da Montefeltro col figlio Guidobaldo \u00e8 un dipinto, tempera su tavola, forse di Pedro Berruguete (ma \u00e8 stato attribuito anche a Giusto di Gand e a Melozzo da Forl\u00ec), databile al 1475 circa e oggi conservato nella Galleria nazionale delle Marche a Urbino.\nStoria.\nL'opera \u00e8 forse la pi\u00f9 importante dello spagnolo Pedro Berruguete eseguita alla corte di Urbino di Federico da Montefeltro, dove era stato chiamato nel 1474 assieme a un altro pittore di scuola fiamminga: Giusto di Gand. Per entrambi fu importante, qui, l'incontro con l'opera degli italiani Piero della Francesca e Melozzo da Forl\u00ec.\nDescrizione e stile.\nLa tavola ha un formato verticale ed \u00e8 impostata con un punto di fuga della prospettiva a sinistra della scena, per cui farebbe pensare a uno scomparto destro di un dittico o comunque a un'opera gi\u00e0 in \"pendant\" con qualcos'altro.\nIl ritratto di Federico \u00e8 denso di simboli del suo potere, dei suoi interessi culturali e del suo prestigio. \u00c8 innanzitutto raffigurato con l'armatura, evidente simbolo del suo valore militare come capitano di ventura. La corazza \u00e8 rivestita da un costoso manto con collare in pelliccia d'ermellino. Al collo indossa il collare del Toson d'Oro, alla vita ha legata la spada, mentre a terra si trovano appoggiati l'elmo e il bastone del comando. Inoltre la gamba distesa di Federico mette in mostra la giarrettiera, attributo nobiliare di grande prestigio conferitogli dal re d'Inghilterra. Tra i simboli ufficiali, accuratamente identificati in tutti i dettagli, si trova anche la mitria tempestata di perle posta sulla mensola lignea traforata in alto a sinistra: \u00e8 infatti un dono personale del sultano di Costantinopoli, che certifica, ancora una volta, il rango internazionale del protagonista.\nIl duca \u00e8 ritratto mentre, seduto su un austero seggiolone, una sorta di trono, sta studiando un codice, all'epoca un vero e proprio \"status symbol\" di ricchezza (erano tra gli oggetti pi\u00f9 costosi) e di spessore intellettuale. L'atteggiamento sembra quasi voler sottolineare come l'attivit\u00e0 speculativa sia nutrimento di quella pubblica, all'insegna dell'ideale umanistico di armonia tra \"negotium\" (vita attiva) e \"otium\" (attivit\u00e0 meditativa e speculativa). \nAccanto a Federico, appoggiato al suo ginocchio destro, sta il figlioletto Guidobaldo, futuro duca d'Urbino, che \u00e8 sfarzosamente abbigliato di gioielli e tiene gi\u00e0 in mano lo scettro del potere, a sottolineare la sua futura eredit\u00e0 dinastica. \nTra le notazioni stilistiche dell'opera va sottolineata la maniera del tutto particolare di Pedro Berruguete di fondere l'attenzione al dettaglio ed ai riflessi luminosi che esso produce della pittura fiamminga con una composizione sintetica e con pause della tradizione italiana. La padronanza della prospettiva matematica, una delle ossessioni della scuola urbinate, \u00e8 testimoniata dall'intelaiatura della stanza e dal soffitto, dove sono presenti lacunari lignei scorciati."}
{"id": "2599950", "revid": "110157", "url": "https://it.wikipedia.org/wiki?curid=2599950", "title": "Heliconia (Colombia)", "text": "Heliconia \u00e8 un comune della Colombia facente parte del dipartimento di Antioquia.\nIl centro abitato venne fondato da Jorge Robledo nel 1814, mentre l'istituzione del comune \u00e8 del 1831."}
{"id": "2599957", "revid": "400694", "url": "https://it.wikipedia.org/wiki?curid=2599957", "title": "UK B-Boy Championship", "text": "La UK B-Boy Championship \u00e8 la pi\u00f9 importante competizione di bboying (break dance) presente in Inghilterra.\nStoria.\nL'evento va avanti puntualmente dal 1996 e riunisce le 8 migliori crew del mondo che sono riuscite a qualificarsi nei rispettivi campionati nazionali oltre ad ospitare i migliori ballerini in singolo di bboying e di popping e locking.\nLa rappresentazione si svolge con enorme successo dal 1996 al London's Shepherds Bush Empire ospitando crews del calibro dei Pokemon, Drifters, Rock Steady Crew e Top 9.\nMC d'eccezione sono ormai da lunga data Crazy Legs (Rock Steady Crew)e Afrika Islam (Universal Zulu Nation) mentre ai piatti si trovano djs di calibro mondiale come Cut Nice, Dj Hazze, dj Renegade e dj Fingaz."}
{"id": "2599961", "revid": "6923", "url": "https://it.wikipedia.org/wiki?curid=2599961", "title": "Algeria francese", "text": "L'Algeria francese fu il nome dei dipartimento coloniale francese concentrato su Algeri, nell'attuale Algeria."}
{"id": "2599962", "revid": "154893", "url": "https://it.wikipedia.org/wiki?curid=2599962", "title": "Generale de Gaulle", "text": ""}
{"id": "2599966", "revid": "287204", "url": "https://it.wikipedia.org/wiki?curid=2599966", "title": "Alderetes", "text": "Aldaretes \u00e8 una citt\u00e0 dell'Argentina, appartenente alla provincia di Tucum\u00e1n, nel dipartimento di Cruz Alta. Essa fa parte del conglomerato della \"Gran San Miguel de Tucum\u00e1n\".\nIn base al censimento del 2001, la citt\u00e0 contava 38.466 abitanti, con un incremento del 56,86% rispetto al censimento precedente (1991)."}
{"id": "2599967", "revid": "154893", "url": "https://it.wikipedia.org/wiki?curid=2599967", "title": "Petit Clamart", "text": ""}
{"id": "2599968", "revid": "154893", "url": "https://it.wikipedia.org/wiki?curid=2599968", "title": "Petit-Clamart", "text": ""}
{"id": "2599970", "revid": "123201632", "url": "https://it.wikipedia.org/wiki?curid=2599970", "title": "M\u00e9daille militaire", "text": "La M\u00e9daille militaire (Medaglia militare) \u00e8 una decorazione francese istituita il 22 gennaio 1852 dal Capo di Stato francese Louis Napol\u00e9on Bonaparte.\nStoria.\nIl creatore della \"m\u00e9daille\" fu l'Imperatore Napoleone III, che avrebbe preso ispirazione da una medaglia simile coniata da suo padre Luigi Bonaparte quando era Re d'Olanda. La Medaglia Militare veniva concessa a quel personale che si era distinto per atti di coraggio in azioni contro il nemico, ma poteva essere concessa anche ai capi supremi, come generali od ammiragli, nominati comandanti in capo delle diverse forze. Questa medaglia particolare era considerata addirittura superiore alla Gran croce della Legion d'Onore. Dopo la Prima guerra mondiale la medaglia venne concessa anche a quanti avevano ricevuto ferite in combattimento.\nSolo raramente questa decorazione era concessa agli stranieri. Durante la Seconda guerra mondiale la medaglia ottenne il numero massimo decorazioni concesse agli stranieri, in gran parte inglesi e statunitensi facenti parte delle forze d'esercito alleate, tra cui spiccavano Winston Churchill, Franklin Delano Roosevelt e Josip Broz Tito (quest'ultimo la ottenne come supremo comandante delle forze militari jugoslave, e non come capo militare). Dwight Eisenhower la ricevette come Presidente degli Stati Uniti nel 1952.\nVoci correlate.\nseparatore"}
{"id": "2599971", "revid": "154893", "url": "https://it.wikipedia.org/wiki?curid=2599971", "title": "Attentato di Petit-Clamart", "text": ""}
{"id": "2599977", "revid": "1272592", "url": "https://it.wikipedia.org/wiki?curid=2599977", "title": "Elizabeth Blackburn", "text": "Nel 2009 le \u00e8 stato assegnato il Premio Nobel per la medicina assieme a Jack W. Szostak ed a Carol W. Greider in merito ai loro studi svolti riguardo a come i cromosomi sono protetti dai telomeri e dall'enzima telomerasi.\nBiografia.\nElizabeth Blackburn \u00e8 nata a Hobart, in Tasmania, Australia. I suoi genitori lavoravano entrambi in campo medico. Elizabeth ha frequentato la Broadland House School in Tasmania. Successivamente, prima che finisse le scuole superiori la sua famiglia si \u00e8 trasferita a Melbourne, Victoria, dove ha frequentato la University High School, Melbourne. Dopo essersi diplomata Elizabeth Blackburn si \u00e8 iscritta all'University of Melbourne, risiedendo prima al Janet Clarke Hall, (University of Melbourne), dove ha conseguito un B.Sc. degree nel 1970, oltre che ad un M.sc. degree nel 1972, e successivamente al Darwin College, Cambridge, conseguendo un Ph.D. (1975) all'University of Cambridge. I suoi studi post laurea in biologia molecolare e cellulare sono stati presso la Yale University, nello Stato del Connecticut negli anni che vanno dal 1975 al 1977.\nNel 1978 Elizabeth Blackburn si \u00e8 unita alla facolt\u00e0 dell'Universit\u00e0 della California alla Berkeley nel dipartimento di biologia molecolare. Nel 1990 si \u00e8 unita al dipartimento di microbiologia ed immunonologia dell'Universit\u00e0 della California, San Francisco, nel quale ha servito come Direttore del dipartimento dal 1993 al 1999.\nElizabeth Blackburn \u00e8 oggi un membro di facolt\u00e0 e docente di biologia e fisiologia al dipartimento di biochimica e biofisica all'Universit\u00e0 della California, San Francisco, ed \u00e8 un leader nel campo della ricerca dei telomeri e dell'enzima telomerasi tanto che pu\u00f2 essere definita la \" Regina dei telomeri\". \u00c8 inoltre associata al Salk Institute.\nHa scoperto la natura molecolare dei telomeri -la parte terminale dei cromosomi delle cellule eucariote che fungono da parti protettive del materiale genetico- e la ribonucleoproteina telomerasi. Al giorno d'oggi Elizabeth Blackburn sta lavorando con il suo team presso l'Universit\u00e0 della California per approfondire le sue scoperte e le sue ricerche le hanno portato anche l'assegnazione del Premio Nobel per la Medicina per i grandi risvolti che le sue scoperte stanno avendo nel campo della salute e soprattutto della cura del cancro.\nDurante tutta la sua carriera Blackburn \u00e8 stata onorata dall'assegnazione di molti premi famosi ed importanti.\n\u00c8 stata eletta presidente dell'American Society for Cell Biology nell'anno 1998. Blackburn \u00e8 anche eletta membro dell'American Academy of Arts and Sciences (1991), della Royal Society of London (1992), dell'American Academy of Microbiology (1993), e dell'American Association for the Advancement of Science (2000).\n\u00c8 stata nominata membro straniero della National Academy of Sciences nel 1993 e dell'Institute of Medicine nel 2000.\nLe \u00e8 stato assegnato l'Albert Lasker Medical Research Award in Basic Medical Research (2006), nel 2007 \u00e8 stata nominata una delle 100 persone pi\u00f9 influenti dal Time Magazine e nel 2008 \u00e8 stata una delle North American Laureate per L'Oreal-UNESCO per le donne nel campo scientifico.\nOltre a dedicare la sua vita alla ricerca scientifica e pertanto ad essere uno scienziato modello, Elizabeth Blackburn si \u00e8 dedicata e continua tuttora a dedicarsi a questioni di bioetica sostenendo che la scienza deve essere sempre accompagnata da un correlativo sviluppo di responsabilit\u00e0 e deve integrarsi nell'ambito umano come generatrice di benessere e non campo di interessi meramente economici e politici.\nScoperta che ha portato al Premio Nobel.\nIl 5 ottobre 2009 \u00e8 stato assegnato il premio Nobel per la Medicina ad Elizabeth Blackburn insieme a Carol W. Greider e Jack W. Szostak, autori della scoperta dei telomeri e del meccanismo attraverso il quale essi proteggono i cromosomi dalla degradazione.\nGrazie alla duplicazione del DNA, che avviene in una specifica fase del ciclo cellulare precedente la mitosi, le cellule sono in grado di duplicare il loro patrimonio genetico, che verr\u00e0 poi distribuito alle cellule figlie, le quali risulteranno dunque identiche alla cellula progenitrice. L'enzima DNA polimerasi non \u00e8 per\u00f2 in grado di sintetizzare e copiare le estremit\u00e0 di un frammento di DNA, che quindi andrebbero perse.\nPer evitare la degradazione delle estremit\u00e0 cromosomiche, e quindi la progressiva e rapida perdita del materiale genetico, le cellule possiedono un importante meccanismo di difesa. Esistono infatti sequenze di DNA poste alle estremit\u00e0 dei cromosomi che svolgono il ruolo di protezione del materiale genetico funzionale alla produzione di proteine: i telomeri. Questi, che sono costituiti da sequenze di DNA ripetute e non codificanti per proteine, ad ogni fase di replicazione del DNA vengono accorciati e prevengono in questo modo la perdita di DNA codificante.\nOvviamente, alla lunga le estremit\u00e0 telomeriche vengono perse e le cellule iniziano ad accusare danni sempre maggiori ad ogni divisione, finch\u00e9 non muoiono. I telomeri sono quindi fondamentali nel determinare la lunghezza della vita di una cellula, e per questo sono stati considerati una sorta di \"orologio biologico\" cellulare. La struttura dei telomeri \u00e8 stata indagata da Blackburn e Szostak durante gli anni ottanta, dopo un incontro fortuito alla Gordon Research Conference, nel 1980, in cui i due scienziati ebbero occasione di conoscersi e, soprattutto, di venire a conoscenza dei rispettivi progetti di ricerca.\nLe intuizioni alla base del loro lavoro hanno portato a una migliore comprensione dei meccanismi cellulari.\nUno degli attori protagonisti nel meccanismo d'invecchiamento cellulare \u00e8 certamente la telomerasi, enzima scoperto da Blackburn e Greider, sua allieva. Questa proteina \u00e8 dotata della capacit\u00e0 di sintetizzare le sequenze dei telomeri; se la lunghezza di tali sequenze \u00e8 direttamente proporzionale al \"resto della vita\" di una cellula, \u00e8 chiaro che un enzima in grado di sintetizzarle \u00e8 di conseguenza capace di allungare l'esistenza cellulare. Infatti, nella maggior parte dei tumori, costituiti da cellule in continua e incontrollata proliferazione, l'attivit\u00e0 telomerasica risulta costitutivamente attivata.\nQueste scoperte hanno aperto la strada a un filone di ricerca che si \u00e8 espanso notevolmente negli ultimi decenni. Ancora oggi, infatti, questo \u00e8 un campo di studi fortemente attivo, soprattutto per le implicazioni cliniche che, recentemente, si stanno rivelando utili nella ricerca di una cura per il cancro. Si sa che le cellule cancerose possono dividersi all'infinito senza che i telomeri si accorcino, grazie all'iperattivit\u00e0 della telomerasi. Il cancro potrebbe dunque essere trattato, tra l'altro, spegnendo la telomerasi: diversi studi sono in corso, inclusi test clinici su vaccini che hanno come bersaglio le cellule con un'elevata attivit\u00e0 della telomerasi. \u00c8 infatti in corso la sperimentazione clinica di prodotti con attivit\u00e0 anti-telomerasica che potrebbero, sulla luce di quanto accennato sopra, rivelarsi molto interessanti nel trattamento di questa patologia.\nMa l'enzima ha un ruolo chiave anche in alcune malattie congenite.\nPubblicazioni.\nElizabeth Blackburn ha pubblicato pi\u00f9 di 253 ricerche nel corso della sua carriera scientifica. Una delle pi\u00f9 strettamente connesse al campo clinico altre quelle sul cancro e quella pubblicata insieme a Epel ES, Lin J, Dhabhar FS, Wolkowitz OM, Puterman E, e Karan L, riguardante la risposta dell'attivit\u00e0 dell'enzima telomerasi sotto situazioni di acuto stress psicologico (Dynamics of telomerase activity in response to acute psychological stress).\nL'enzima telomerasi gioca un ruolo essenziale nella sopravvivenza della cellula, aumentando la lunghezza dei telomeri e promuovendo la crescita e la longevit\u00e0 della cellula. \u00c8 ora possibile quantificare il basso livello di attivit\u00e0 dell'enzima telomerasi nelle cellule dei leucociti umani.\nIl basso livello di attivit\u00e0 dell'enzima telomerasi \u00e8 stato correlato al cronico stress psicologico che le persone sperimentano nel corso della loro vita e perci\u00f2 si \u00e8 Elizabeh ed il suo team hanno testato se il livello di attivit\u00e0 dell'enzima telomerasi subiva cambiamenti sotto acute situazioni di stress psicologico. Sono state esposte 44 donne, delle quali 22 sotto grandi condizioni di stress che si occupavano di diversamente abili e 22 sottoposte a un basso livello di stress, ad una breve condizione di stress in laboratorio, mentre venivano esaminati i cambiamenti nell'attivit\u00e0 dell'enzima telomerasi nelle cellule mononucleari del sangue (PBMC). All'inizio le donne che assistevano i diversamente abili avevano un livello di attivit\u00e0 telomerica pi\u00f9 basso rispetto alla norma ma durante lo stress l'attivit\u00e0 aumentava in entrambi i gruppi. Durante l'intero esperimento l'attivit\u00e0 telomerica \u00e8 aumentata del 18% in un'ora dall'applicazione della condizione di stress. L'aumento nell'attivit\u00e0 telomerica \u00e8 stato indipendente da cambiamenti in numero o percentuale nel livello di monociti, linfociti e cellule di tipo T specifico, sebbene non possiamo escludere qualche potenziale contributo da parte della ridistribuzione delle cellule del sistema immunitario per il cambiamento di attivit\u00e0 telomerica. L'aumento dell'attivit\u00e0 dell'enzima telomerasi \u00e8 associato con il pi\u00f9 grande aumento di cortisolo dovuto alla risposta dell'organismo alla condizione di stress imposta.\nPer ultima cosa, la risposta psicologica allo stimolo (la percezione di un pericolo) era anch'essa causa di un aumento dell'attivit\u00e0 telomerica.\nQueste scoperte hanno svelato l'esistenza di una relazione dinamica tra l'attivit\u00e0 dell'enzima telomerasi con l'esposizione ad acute condizioni di stress, e con 2 classici aspetti della risposta dell'organismo allo stress, ovvero la percezione dello stress psicologico e la liberazione di cortisolo.\nL'attivit\u00e0 telomerica \u00e8 stata studiata anche nelle donne sottoposte a maltrattamento ed abuso versus donne non maltrattate, e l'autrice ha dimostrato inconfutabilmente il rapporto fra il maltrattamento e la riduzione della lunghezza dei telomeri. \nDurante lo stesso studio ha anche dimostrato un rapporto diretto fra il maltrattamento e il valore del BMI in rapporto alla Bulimia sofferta dalle donne maltrattate del campione in oggetto.\nQuesto \u00e8 solo un esempio degli innumerevoli ulteriori contributi prodotto dalla ricerca di Elizabeth Blackburn, e questo \u00e8 solo uno dei possibili campi di applicazioni delle sue scoperte.\nCampo della bioetica.\nBlackburn era stata nominata Presidente del Consiglio sulla Bioetica nel 2001. La scienziata sosteneva la ricerca sulle cellule embrionali umane, in contrasto con la visione portata avanti dall'amministrazione del governo Bush. Il suo mandato \u00e8 stato revocato dalla Casa Bianca il 27 febbraio 2004. Questo ha causato lo sdegno di moltissimi scienziati che sostenevano che il suo licenziamento fosse dovuto semplicemente alla sua presa di posizione sulla questione.\n\"C'\u00e8 una crescente sensazione che la ricerca scientifica \u2014 che dopo tutto \u00e8 definita dalla volont\u00e0 di trovare una verit\u00e0 \u2014 stia venendo manipolata per fini politici,\" scrive Blackburn. \"Si sta rivelando chiaro che questa manipolazione sta venendo raggiunta attraverso l'accumulo di organi di consulta e la non corretta interpretazione dei loro verdetti.\"\nBlackburn presta servizio alla Science Advisory Board del Genetics Policy Institute.\nNel 2004 aveva rivelato in un editoriale sul New England Journal of Medicine di essere stata estromessa dal comitato statunitense sulla bioetica, perch\u00e9 le sue posizioni, basate sull'evidenza scientifica, contrastavano con la linea conservatrice dell'allora presidente George W. Bush, ostile per motivi religiosi all'uso delle staminali nella ricerca. \u00abPurtroppo - rifletteva la genetista Elena Cattaneo in un articolo su Nature nel 2008 - casi simili stanno diventando comuni anche in Italia negli ultimi due decenni, soprattutto nel campo della ricerca sulle cellule staminali\u00bb. Secondo la scienziata italiana, il retroscena sulla Blackburn \u00e8 particolarmente significativo e aggiunge valore al Nobel del riscatto.\nPer tutto ci\u00f2 Elizabeth Blackburn \u00ab\u00c8 una figura di riferimento per le ragazze che decidono di mettere il camice bianco cercando di coniugare ambizioni e famiglia\u00bb ricorda la biologa Anna Meldolesi. \u00abIn molti hanno notato che la biologia dei telomeri pu\u00f2 vantare una presenza femminile insolitamente consistente, ma Blackburn ama precisare che nel suo laboratorio il rapporto numerico fra i due sessi \u00e8 fluttuante e non si allontana mai molto da quello della popolazione generale. Come dire che invece di stupirsi della presenza di tante donne nel suo campo, bisognerebbe chiedersi come mai altrove questo rapporto sia lontano dalla parit\u00e0\u00bb. Nella biografia scritta da Catherine Brady si legge che Blackburn ha una mente \"genderless\", n\u00e9 maschile n\u00e9 femminile. Ma in un'intervista concessa quest'anno Elizabeth dice di aver imparato a considerare la diversit\u00e0 come una ricchezza, anche per la scienza.\nVita privata.\nElizabeth Blackburn \u00e8 sposata con John W. Sedat, che ha conosciuto durante il suo periodo di lavoro al Laboratory of Molecular Biology (LMB) presso la University of Cambridge, fondato dal Medical Research Council (MRC). Ha anche un figlio di nome Benjamin.\nRicerca in laboratorio.\nIl programma di ricerca sul quale si basa il laboratorio diretto da Elizabeth Blackburn consiste nello studio dei telomeri, le strutture stabilizzanti alla fine dei cromosomi delle cellule eucariote e dell'enzima telomerasi.\nEsperimenti su queste strutture sono fatti su organismi dai pi\u00f9 semplici ai pi\u00f9 complessi per determinare la conservazione di meccanismi naturali durante l'evoluzione, fino ad arrivare a ricerche riguardanti l'uomo e il cancro.\nPertanto una parte del lavoro riguarda la sintesi e del telomero e della sua funzione all'interno della cellula. Studi paralleli sono condotti sull'enzima telomerasi e sulle possibili funzioni aggiuntive oltre alla semplice polimeralizzazione del DNA telomerico."}
{"id": "2599981", "revid": "84604", "url": "https://it.wikipedia.org/wiki?curid=2599981", "title": "Pochette Surprise", "text": "Pochette Surprise \u00e8 l'album di debutto di Jordy, pubblicato quando il bambino aveva quasi cinque anni. L'album \u00e8 stato pubblicato nel 1992 dalla Columbia Records e ha riscosso successo; Dall'album sono estratti i singoli di successo \"Dur dur d'\u00eatre b\u00e9b\u00e9!\", \"Alison\" e \"Les boules\"."}
{"id": "2599985", "revid": "420846", "url": "https://it.wikipedia.org/wiki?curid=2599985", "title": "Campagna ateista su autobus", "text": ""}
{"id": "2599989", "revid": "439868", "url": "https://it.wikipedia.org/wiki?curid=2599989", "title": "Jack W. Szostak", "text": "Nel 2009 gli \u00e8 stato assegnato il Premio Nobel per la medicina, insieme a Elizabeth Blackburn e a Carol W. Greider in merito ai loro studi svolti riguardo a come i cromosomi sono protetti dai telomeri e dall'enzima telomerasi. Ha ricevuto il suo PhD a Cornell University ed \u00e8 professore di biologia alla Harvard University.\nBiografia.\nSzostak ha contribuito in modo importante a diversi campi scientifici. Ha dedicato l'inizio della sua carriera scientifica, nei primi anni ottanta, allo studio di cromosomi, durante il quale ha fatto scoperte che hanno chiarificato il meccanismo attraverso il quale i telomeri proteggono i cromosomi. Alla fine degli anni ottanta, Szostak cominci\u00f2 a cercare nuove direzioni per il suo programma di ricerca, considerando che c'erano gi\u00e0 diversi gruppi di ricerca nel mondo che investigavano i telomeri. Raccontando di quel periodo Szostak ha detto: \"Non \u00e8 molto soddisfacente fare ricerca e avere l'impressione che, se non avessi fatto tu quella scoperta, l'avrebbe fatta qualcun altro poco dopo\".\nDecise di incentrarsi sugli enzimi di RNA, che erano stati scoperti pochi anni prima (premio Nobel per la chimica a Thomas Cech e Sidney Altman). In questo campo, Szostak ha raggiunto importantissimi risultati, inventando la tecnica chiamata \"evoluzione in vitro\" dell'RNA; questa tecnica permette di evolvere RNA artificiali ottenendo RNA con le propriet\u00e0 volute. In questo modo sono stati isolati i primi enzimi RNA artificiali e aptameri. Le ricerche Szostak si sono dirette alla costruzione della prima cellula artificiale, partendo solamente da molecole sintetizzate in laboratorio."}
{"id": "2599990", "revid": "287204", "url": "https://it.wikipedia.org/wiki?curid=2599990", "title": "Colombres (Tucum\u00e1n)", "text": "Colombres \u00e8 un comune rurale dell'Argentina, appartenente alla provincia di Tucum\u00e1n, nel dipartimento di Cruz Alta. Deve il suo nome al vescovo cattolico Jos\u00e9 Eusebio Colombres, che nel 1816, partecipando come deputato di Catamarca al \"congresso di Tucum\u00e1n\", fu tra i protagonisti della dichiarazione di indipendenza delle province Unite del R\u00edo de la Plata.\nIn base al censimento del 2001, la cittadina contava 7.611 abitanti, con un incremento dell'11,93% rispetto al censimento precedente (1991)."}
{"id": "2599993", "revid": "712828", "url": "https://it.wikipedia.org/wiki?curid=2599993", "title": "Shitsumon o Bosh\u016b Suru", "text": ""}
{"id": "2599995", "revid": "712828", "url": "https://it.wikipedia.org/wiki?curid=2599995", "title": "Shitsumon o Boshu Suru", "text": ""}
{"id": "2599998", "revid": "682118", "url": "https://it.wikipedia.org/wiki?curid=2599998", "title": "Wieck", "text": ""}
{"id": "2599999", "revid": "1789225", "url": "https://it.wikipedia.org/wiki?curid=2599999", "title": "Torre dell'Orologio (Brescia)", "text": "La torre dell'Orologio \u00e8 un edificio del XVI secolo che si trova in piazza della Loggia a Brescia.\nStoria.\nLa Torre dell'Orologio venne eretta tra il 1540 ed il 1550 su progetto di Lodovico Beretta, architetto bresciano, tra gli autori dello stesso palazzo della Loggia. L'odierno orologio sostitu\u00ec nel 1543 quello costruito nel secolo precedente. Al suo interno ospita un complesso orologio astronomico meccanico, installato tra il 1544 e il 1546 da Paolo Gennari da Rezzato. Il quadrante venne realizzato nel 1547 da Gian Giacomo Lamberti, mentre gli automi, i cosiddetti \"Macc de le ure,\" vennero installati nel 1581. Oltre ad essi \u00e8 presente la campana ricca di decorazioni che raffigurano la Madonna con il Bambino, Cristo crocefisso, i Santi protettori, il leone rampante cittadino, i patroni Faustino e Giovita e lo stemma dell'artefice Nicola Cattaneo. \nDescrizione.\nL'Orologio testimonia il periodo in cui venne realizzato in quanto la posizione sul quadrante dell'equinozio di primavera \u00e8 fissata all'11 marzo invece che al 21 marzo, come venne stabilito in seguito alla riforma gregoriana del 1582 che soppresse dieci giorni del precedente calendario. \nAll'interno della corona di pietra l'orologio \u00e8 diviso in ventiquattro ore, sono presenti inoltre tre dischi sovrapposti e decrescenti che raffigurano le costellazioni dello zodiaco, lo spostamento del sole e quello della luna. Le fasi lunari erano fondamentali per diverse categorie di lavoratori al fine di capire se la luna fosse propizia per le attivit\u00e0 produttive. Infine tra i Macc de le ure e il quadrante dell'Orologio venne dipinta la figura di Saturno o Cronos simbolo dell'allegoria del tempo. \nSulla parte superiore della torre sono situati: due aste, una campana in bronzo e due automi in rame installati nel 1581. Questi ultimi rappresentano due uomini dotati di martello chiamati in dialetto bresciano i \"M\u00e0cc de le ure\u201d, ovvero \"i matti delle ore\". Essi, in seguito alla rivoluzione francese, vennero soprannominati dalla popolazione cittadina \"Tone e Batista\" e mediante un opportuno collegamento con il meccanismo dell'orologio scandiscono il tempo battendo contro la campana.\nNel 1595, nella parte inferiore della torre, \u00e8 stato costruito un lungo porticato a campate singole in pietra bianca di Botticino, realizzato dall'architetto bresciano Piero Maria Bagnadore, che si estende per tutta via Dieci Giornate fino a corso Zanardelli. Mediante un passaggio edificato nel 1554 da Lodovico Beretta, si accede a via Beccaria che a sua volta collega piazza della Loggia a piazza Paolo VI."}
{"id": "2600000", "revid": "2519", "url": "https://it.wikipedia.org/wiki?curid=2600000", "title": "Eldena", "text": "Eldena \u00e8 un comune del Meclemburgo-Pomerania Anteriore, in Germania.\nAppartiene al circondario (\"Landkreis\") di Ludwigslust-Parchim (targa LWL) ed \u00e8 parte della comunit\u00e0 amministrativa (\"Amt\") di Grabow.\nSuddivisione amministrativa.\nIl territorio comunale si divide in 4 zone, corrispondenti al centro abitato di Eldena e a 3 frazioni (\"Ortsteil\"):"}
{"id": "2600003", "revid": "149727", "url": "https://it.wikipedia.org/wiki?curid=2600003", "title": "Riems", "text": ""}
{"id": "2600008", "revid": "404449", "url": "https://it.wikipedia.org/wiki?curid=2600008", "title": "Elmo (Sorano)", "text": "Elmo \u00e8 una frazione del comune italiano di Sorano, nella provincia di Grosseto, in Toscana.\nGeografia fisica.\nLa frazione sorge a 510 metri d'altitudine sul versante sud-est del Monte Elmo, la cui vetta raggiunge gli 826 metri. Si presenta come un piccolo paese sviluppatosi lungo il fosso del Romitorio al crocevia di tre strade che conducono a Sorano a sud, a Montevitozzo a nord-est e a Montebuono a ovest.\nIl paese dista circa 12\u00a0km da Sorano e poco pi\u00f9 di 70\u00a0km da Grosseto.\nStoria.\nIl paese fu un subfeudo che il Granduca Cosimo III eresse in contea con il nome di \"Ermo Vivo\" nel 1707, e cedette a Tommaso e Marcello Cervini, nipoti del vescovo di Montepulciano. Il feudo venne soppresso con la legge del 1749, cos\u00ec come tutti i feudi della Toscana.\nMonumenti e luoghi d'interesse.\nArchitetture religiose.\nIn paese sorgono due edifici di culto, la vecchia chiesina cinquecentesca oggi in stato di abbandono, e la nuova chiesa parrocchiale di San Giovanni Decollato, che custodisce all'interno tre opere precedentemente poste all'interno della vecchia chiesa: l\"'Annunciazione\", la \"Vergine in trono con i Santi\" e lo \"Sposalizio della Vergine\".\nDi particolare importanza la presenza nella frazione dell'Abbazia di Montecalvello, di cui oggi rimangono soltanto alcuni resti, un complesso medievale sorto come monastero dell'ordine dei benedettini, che assunse prestigio con il soggiorno di Ildebrando di Soana, colui che divenne papa Gregorio VII.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Elmo. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nGeografia antropica.\nIl territorio della frazione \u00e8 composto da un centro abitato principale, il paese di \"Elmo\" (510 m s.l.m., 39 abitanti), composto dai rioni di \"Casa Burlandi\", \"Casa Monnoni\" e \"Il Poggiolo\", e da varie localit\u00e0 minori che vertono su di esso: \"Casa Sbraci\" (546 m s.l.m., 18 ab.), \"Il Palazzetto\" (485 m s.l.m., 16 ab.), \"Le Pianacce\" (485 m s.l.m., 23 ab.), \"Pantagnone\" (571 m s.l.m., 20 ab.)."}
{"id": "2600009", "revid": "1109729", "url": "https://it.wikipedia.org/wiki?curid=2600009", "title": "Raffaele Resta", "text": "Biografia.\nProfessore universitario, avvocato, uomo politico, Raffaele Resta nasceva a Turi il 21 settembre 1905 da Giuseppe Resta, medico condotto, e da Geltrude Pignataro, insegnante elementare della citt\u00e0 pugliese. Il padre, prestando l'assistenza sanitaria presso il locale Penitenziario nel quale all'epoca erano fatti confluire i \u201cpolitici\u201d, fu il medico di Gramsci e di Pertini, entrambi ivi detenuti: nel suo libro di memorie, Pertini gli dedica un ricordo affettuoso.\nDopo avere completato le scuole nel collegio vescovile, il giovane Resta si trasferiva a Roma per gli studi universitari; e qui conseguiva la laurea in Giurisprudenza nel 1927, con il massimo dei voti.\nIntraprendeva allora, insieme alla professione forense, la carriera universitaria: allievo di Antonio Salandra conseguiva a 27 anni la Libera Docenza in Diritto amministrativo, ottenendo subito dopo l'incarico di un corso di insegnamento presso l'universit\u00e0 \u201cLa Sapienza\u201d di Roma, sia alla Facolt\u00e0 di Giurisprudenza che alla Facolt\u00e0 di Scienze Politiche.\nNel 1935 vinceva il concorso alla cattedra. Fu chiamato allora alla Facolt\u00e0 di Giurisprudenza dell'Universit\u00e0 di Sassari. Poco dopo, nel 1936, passava all'Universit\u00e0 di Urbino e poi a quella di Macerata. Nel 1938 fu chiamato dalla Facolt\u00e0 di Giurisprudenza dell'Universit\u00e0 di Bari, dove insegn\u00f2 per molti anni, sino al 1953, assumendo dal 1941 al 1947 anche la carica di preside. Dal 1947 al 1951 ricopr\u00ec la carica di Rettore dell'Ateneo.\nRisalgono a questo periodo numerosi scritti di notevole interesse scientifico, che ancora oggi costituiscono un punto di riferimento per gli studiosi delle scienze giuspubblicistiche, tra i quali meritano di essere citati in particolare \u201cIl silenzio della Pubblica amministrazione\u201d (1932), \u201cLa natura giuridica dell'eccesso di potere\u201d (1932), \u201cLa revoca degli atti amministrativi\u201d (1935), la Voce \u201cBeni Pubblici\u201d nel Commentario del Codice Civile a cura di Scialoja e Branca (1954), \u201cEquit\u00e0 e discrezionalit\u00e0 della Pubblica Amministrazione\u201d (1957).\nEgli fu tra i primi a studiare le problematiche complesse legate all'esercizio dell'azione amministrativa che sono oggi pi\u00f9 che mai di attualit\u00e0, con particolare riferimento ai comportamenti dell'organo pubblico nell'esercizio della sua funzione e nei suoi rapporti con il cittadino, all'uso della discrezionalit\u00e0 nelle scelte, ai vizi connessi ai possibili abusi ed alla necessit\u00e0 di tutelare da essi il soggetto privato.\nAnalogo indirizzo egli aveva impresso all'attivit\u00e0 forense, specializzandosi nella difesa del cittadino nei giudizi contro l'Amministrazione dinanzi al Consiglio di Stato (che all'epoca era giudice amministrativo in grado unico).\nAl contempo peraltro, soprattutto nel periodo in cui ricopr\u00ec la carica di Rettore dell'Universit\u00e0 di Bari, il professor Resta profuse tutto il suo impegno nella riorganizzazione dell'Ateneo dopo la parentesi bellica: contribu\u00ec in modo determinante alla ricostituzione ed allo sviluppo delle Facolt\u00e0 di Lettere e di Medicina ed alla istituzione della Facolt\u00e0 di Ingegneria, nell'obiettivo di costituire in Bari un centro culturale importante, che offrisse ai giovani del Mezzogiorno una valida alternativa all'Universit\u00e0 di Napoli (nella quale sino ad allora era confluita la gran parte della popolazione studentesca del sud).\nNello stesso periodo peraltro veniva chiamato all'impegno politico: cattolico praticante, nel 1948 veniva eletto alla Camera dei deputati nella lista della Democrazia Cristiana, per la circoscrizione Bari-Foggia.\nFu presente in Parlamento per tre legislatore successive, dal 1948 al 1963. Consigliere personale di De Gasperi, contribu\u00ec in modo determinante alla riorganizzazione della scuola nel periodo postbellico, collaborando alla stesura della nuova normativa del settore. Nel 1951 De Gasperi lo volle per due volte, nel suo settimo e nell'ottavo governo, sottosegretario alla Pubblica istruzione. Nel 1954 fu poi chiamato da Amintore Fanfani nel suo governo come sottosegretario alle Finanze; dal 1957 al 1958 fu sottosegretario alla Presidenza del Consiglio per il settore Sport Spettacolo e Turismo, con il Presidente Zoli.\nNel 1953 veniva chiamato all'Universit\u00e0 di Roma presso la Cattedra di Diritto Amministrativo della Facolt\u00e0 di economia e commercio, della quale fu poi Preside, dal 1966 al 1969. Dal 1967 al 1969 fu Direttore della Scuola di Perfezionamento in Studi Europei. Dal 1953 fu presidente del Centro Studi legislativi dei trasporti stradali (A.N.A.C.). Dal 1960 al 1963 fu presidente dell'Ente Meridionale di Cultura Popolare.\nPer i suoi studi nel diritto amministrativo veniva insignito della Medaglia d'oro dei benemeriti dell'Istruzione e dell'Arte e chiamato in Spagna a far parte del \"Consejo Superior de Investigationes Cientificas\".\nNel 1963 per gravi motivi di salute abbandon\u00f2 l'attivit\u00e0 politica non partecipando alla tornata elettorale per il rinnovo del Parlamento. Nel 1969 il deteriorarsi della sua salute lo spinse a dimettersi anche dagli incarichi universitari.\nDopo una lunga malattia mor\u00ec a Roma il 13 settembre 1973."}
{"id": "2600012", "revid": "27189598", "url": "https://it.wikipedia.org/wiki?curid=2600012", "title": "Gpdam", "text": ""}
{"id": "2600014", "revid": "149587", "url": "https://it.wikipedia.org/wiki?curid=2600014", "title": "Lago Ranco (Cile)", "text": ""}
{"id": "2600016", "revid": "112863075", "url": "https://it.wikipedia.org/wiki?curid=2600016", "title": "March 821", "text": "La March 821 fu una vettura di Formula 1 con il costruttore britannico affront\u00f2 il campionato 1982. Progettata da Robin Herd e Adrian Reynard, era spinta dal tradizionale motore Ford Cosworth DFV.\nStagione 1982.\nLa vettura si dimostr\u00f2 poco competitiva non giungendo mai in zona punti. Il miglior risultato fu il settimo posto con Jochen Mass al Gran Premio degli USA-Est, mentre frequenti furono le mancate qualifiche.\nOltre a Mass la vettura venne affidata al brasiliano Raul Boesel.\nIn alcuni gran premi una terza vettura fu utilizzata dallo spagnolo Emilio de Villota che per\u00f2 non si qualific\u00f2 mai per la gara. Dal Gran Premio di Germania Mass venne sostituito da Rupert Keegan.\nJochen Mass divenne involontario e drammatico protagonista al volante della March 821 durante la seconda sessione di prove ufficiali al Gran Premio del Belgio sul circuito di Zolder l'8 maggio 1982 per aver male interpretato le scelte di traiettoria dell'arrembante Gilles Villeneuve al volante della Ferrari 126 C2, cosa che port\u00f2 alla collisione e al decollo della monoposto del canadese, che mor\u00ec quasi subito per le ferite riportate."}
{"id": "2600020", "revid": "729019", "url": "https://it.wikipedia.org/wiki?curid=2600020", "title": "T-12 (fucile)", "text": "Il T-12 \u00e8 un fucile di precisione semiautomatico prodotto per l'esercito turco dalla fabbrica Makina ve Kimya End\u00fcstrisi Kurumu in un tentativo di sostituire fucili di produzione estera con un fucile di produzione turco."}
{"id": "2600021", "revid": "1305772", "url": "https://it.wikipedia.org/wiki?curid=2600021", "title": "Montebuono (Sorano)", "text": "Montebuono \u00e8 una frazione del comune italiano di Sorano, nella provincia di Grosseto, in Toscana.\nGeografia fisica.\nIl paese di Montebuono \u00e8 situato all'estremo lembo occidentale del territorio comunale di Sorano, in un'area delle colline nell'entroterra della Maremma grossetana nota come area del Tufo. Il borgo si sviluppa su un rilievo collinare non lontano dal corso del Fiora.\nIl paese dista circa 6\u00a0km da Sorano e poco pi\u00f9 di 80\u00a0km da Grosseto.\nStoria.\nIl nome Montebuono \u00e8 un toponimo recente rispetto all'arcaico \"Tucciano\". In questo luogo ebbe dei possedimenti sin dall'anno mille la badia di San Pietro di Monteverdi Marittimo, in favore della quale l'imperatore Arrigo III sped\u00ec un privilegio il 7 maggio 1040, in cui confermava le localit\u00e0 di \"Montebono\" e di \"Patrignone\" nel contado di Sovana. Il paese fu fondato agli inizi del XIV secolo, quando l'antico castello si trov\u00f2 al centro di una contesa tra gli Aldobrandeschi e papa Bonifacio VIII. Successivamente pass\u00f2 ai vescovi di Orvieto e, dopo una parentesi temporanea nella Contea degli Orsini, nel primo XV secolo entr\u00f2 a far parte della Repubblica di Siena, di cui segu\u00ec le sorti fino ad essere inglobato nel Granducato di Toscana a met\u00e0 XVI secolo.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Montebuono. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nCultura.\nPresso la frazione, nei locali delle ex scuole elementari, \u00e8 situata la piccola biblioteca Romano Scali, inaugurata il 29 giugno 2010.\nGeografia antropica.\nIl territorio della frazione \u00e8 composto da un centro abitato principale, il paese di Montebuono propriamente detto, noto talvolta anche come \"Appalto\" (519 m s.l.m., 28 abitanti), e da varie localit\u00e0 minori che vertono su di esso: \"Casa Faini\" (588 m s.l.m., 13 ab.), \"Casa Pennacchi\" (411 m s.l.m., 12 ab.), \"Casa Topi-Gabirelli\" (585 m s.l.m., 12 ab.), \"Casa Testi\" (585 m s.l.m., 24 ab.), \"Casa Valcherai\" (484 m s.l.m., 12 ab.), \"La Dispensa\" (529 m s.l.m., 13 ab.), \"Poderetto\" (492 m s.l.m., 30 ab.)."}
{"id": "2600026", "revid": "287204", "url": "https://it.wikipedia.org/wiki?curid=2600026", "title": "Delf\u00edn Gallo", "text": "Delf\u00edn Gallo \u00e8 un comune rurale dell'Argentina, appartenente alla provincia di Tucum\u00e1n, nel dipartimento di Cruz Alta. Si trova a 10\u00a0km dalla citt\u00e0 di San Miguel de Tucum\u00e1n.\nDeve il suo nome al giornalista e politico tucumano Delf\u00edn Gallo (1845-1889).\nIn base al censimento del 2001, la citt\u00e0 contava 8.300 abitanti, con un incremento del 18,05% rispetto al censimento precedente (1991).\nVi ha sede l'Aeroporto Internazionale di Tucum\u00e1n."}
{"id": "2600029", "revid": "1457847", "url": "https://it.wikipedia.org/wiki?curid=2600029", "title": "Ennio Arlandi", "text": "Ha rappresentato l'Italia in numerose manifestazioni scacchistiche internazionali.\nBiografia.\nTra i suoi migliori risultati si ricordano il secondo posto al campionato mondiale cadetti del 1981 e due medaglie d'oro alle Olimpiadi degli scacchi per il miglior risultato individuale; la prima nel 1994 con 7,5 punti su 9 come terza scacchiera e nel 1998 con 5,5 punti su 7 come riserva. Il suo bilancio completo delle partite disputate durante le olimpiadi \u00e8 di 40 vittorie, 32 patte e 26 sconfitte.\nNel 2000 a Saint-Vincent conquista il titolo di Campione italiano individuale ed \u00e8 per sette volte campione italiano a squadre (1982, 1998, 1999, 2005, 2006, 2009 e 2010).\nIl suo record personale nel rating mondiale lo ottiene nella classifica FIDE di novembre 1992 dove totalizza 2541 punti elo ."}
{"id": "2600031", "revid": "118499006", "url": "https://it.wikipedia.org/wiki?curid=2600031", "title": "Episodi di How I Met Your Mother (quinta stagione)", "text": "La quinta stagione della sitcom How I Met Your Mother \u00e8 stata trasmessa in prima visione assoluta negli Stati Uniti d'America da CBS dal 21 settembre 2009 al 24 maggio 2010.\nIn Italia la stagione \u00e8 stata trasmessa in prima visione dal canale pay Joi, della piattaforma Mediaset Premium, dal 20 luglio al 20 agosto 2010; in chiaro \u00e8 stata invece trasmessa da Italia 1 dal 1\u00ba giugno 2011.\nIl discorso.\nTrama.\nTed comincia la sua carriera da professore all'universit\u00e0, preoccupandosi di come impostare il suo \"tono\" da professore. Prova ad essere prima severo e poi buono ma, dopo 20 minuti, si rende conto di essere finito nell'aula sbagliata ed arriva in ritardo alla sua prima vera lezione. Gli amici, intanto, scoprono la relazione tra Robin e Barney e cos\u00ec Lily, con l'aiuto di Marshall, obbliga questi ultimi a definire questo rapporto. Dopo aver passato del tempo rinchiusi in camera di Robin i due decidono di fare il \"discorso\" per definire i loro sentimenti. Finiscono per dirsi che avendo gi\u00e0 mentito a tutti sulla loro relazione segreta, possono continuare a farlo definendosi fidanzati. Cos\u00ec Lily li libera soddisfatta convinta che, anche se dicono di fingere, in fondo i loro sentimenti sono veri.\nDoppio appuntamento.\nTrama.\nBarney e Marshall vanno in uno strip club dove trovano una sosia di Lily, Jasmine. Marshall all'inizio \u00e8 terrorizzato all'idea che Lily lo scopra ed ammette che, ogni volta che ha delle piccola fantasie su altre donne immagina che Lily muoia cos\u00ec da non doverla tradire mai neanche nell'immaginazione. Barney invece, \u00e8 convinto che a Robin tutto ci\u00f2 non dar\u00e0 fastidio, ma cos\u00ec non \u00e8. Ted intanto ha un appuntamento al buio con una ragazza che aveva conosciuto proprio nello stesso modo, 7 anni prima. Cos\u00ec entrambi decidono di capire perch\u00e9 tra di loro non aveva funzionato. Ripercorrono la loro storica serata arrivando alla conclusione che non erano fatti l'uno per l'altra.\nIl corso serale.\nTrama.\nRobin inizialmente si lamenta che Barney la tratta come una delle sue tante conquiste, dimenticando che ora \u00e8 il suo ragazzo. Dopo che Ted glielo fa sapere, Barney inizia a fare delle piccole sorprese da fidanzato alla ragazza. Robin per\u00f2 si insospettisce ed inizia a pensare che il suo fidanzato la stia tradendo. Cercando delle prove, Robin trova un quaderno segreto nella valigetta di Barney e, leggendolo, scopre che il fidanzato si sta facendo dare delle lezioni da Ted su come comportarsi con lei.\nGioie da single.\nTrama.\nMarshall e Lily vogliono a tutti i costi fare un doppio appuntamento a coppie con Barney e Robin, che per\u00f2 si rivela un disastro. Finiscono per litigare, ma poi sentendo la loro mancanza, Barney e Robin si fanno perdonare per non aver apprezzato la serata. Ted ospita a casa sua una ragazza dimostrando che il fascino del professore attira, ma questa ragazza vuole solo dormire e cos\u00ec diventa \"L'Affittacamere Beffato\". Ted alla fine riesce a vendicarsi di Barney, che l'aveva preso in giro, portandosi a letto una donna utilizzando il fascino del professore.\nLa doppia cittadinanza.\nTrama.\nTed propone a Marshall un viaggio come ai tempi del college, a Gazola (Chicago), ma Marshall porta con s\u00e9 anche Lily rendendo l'esperienza molto noiosa. Il visto di Robin sta per scadere e la ragazza rischia l'espulsione. Barney cerca di aiutarla ad ottenere la cittadinanza.\nLa cornamusa.\nTrama.\nBarney, credendo di formare con Robin la \"coppia perfetta\", d\u00e0 a Marshall dei consigli sulla vita di coppia facendolo per\u00f2 litigare con Lily. Ted intanto non ne pu\u00f2 pi\u00f9 dei suoi rumorosi vicini, che \"suonano la cornamusa\" tutto il giorno. Quando trova il coraggio per andargli a parlare e dirgli di smetterla, avr\u00e0 una sorpresa.\nL'ultima missione.\nTrama.\nBarney regala a Ted i suoi DVD per adulti. Ted intenzionato dapprima a buttarli, decide, invece, di vederne uno. Su di esso, per\u00f2, Barney aveva fatto una registrazione in cui chiedeva a Ted di salvarlo da qualsiasi futura relazione. Ted e Marshall capiscono che Barney e Robin non sono fatti l'uno per l'altra e la loro storia non fa altro che renderli infelici, infatti lui \u00e8 molto ingrassato e lei \u00e8 sempre pi\u00f9 stressata, tanto da chiedere aiuto a Lily, che escogita cos\u00ec il modo perfetto per farli lasciare, chiamando il famoso amico di Robin, Alan Thicke.\nStrategie di rimorchio.\nTrama.\nQuando Robin e Barney rompono la loro relazione, Barney tira fuori tutti i suoi trucchi per ritornare nel pieno della vita da playboy, sfoderando la sua rubrica amorosa.\nLa vendetta della sberla.\nTrama.\nMarshall e Lily invitano Ted, Barney e Robin a festeggiare il ringraziamento/schiaffeggiamento a casa loro. Marshall ringrazia Ted e Robin per avergli riportato il tacchino abbandonato in un taxi trasferendogli una delle sberle a Barney, che si oppone con tutti gli argomenti, tacitati da Lily in qualit\u00e0 di arbitro. Prima che la cena cominci si presenta alla porta il padre di Lily, che non parla con la figlia da tre anni; lui l'aveva trascurata per tutta la sua vita, dedicandosi all'invenzione di un nuovo gioco da tavolo, ma tre anni prima era tornato a casa dei suoi genitori. Questi, gravati economicamente dalla sua presenza, avevano dovuto rinunciare a trasferirsi in Florida e nonno Aldrin era anche tornato a lavorare in acciaieria; saputolo Lily indirizz\u00f2 al padre il suo sguardo \"Tu per me sei morto\", troncando ogni rapporto, infatti appena lo vede gli sbatte la porta in faccia. Scopre cos\u00ec che \u00e8 stato Marshall ad invitarlo per farlo riappacificare con la figlia e contesta a Lily di averla sostenuta in tutti i suoi sguardi \"Tu per me sei morto\" lanciati precedentemente perch\u00e9 verso persone poco importanti, ma di non poter tollerare che lei lasci andare il rapporto col genitore.\nLa finestra.\nTrama.\nTed cerca di fidanzarsi con una ragazza, Maggie, che non appena si lascia con un fidanzato, ne trova subito un altro. Alla fine non riuscir\u00e0 per\u00f2 a concluderci niente perch\u00e9 Maggie si fidanzer\u00e0 con un suo amico d'infanzia, che in futuro diventer\u00e0 anche suo marito e il padre dei suoi figli. Intanto Barney scommette che riuscir\u00e0 a rimorchiare una ragazza indossando la vecchia salopette da sfigatello di Marshall: riuscir\u00e0 nel suo intento quando, ormai rassegnato, una donna anziana si propone per farci sesso.\nL'ultima sigaretta.\nTrama.\nTed, Marshall, Barney, Robin e Lily riprendono tutti e cinque a fumare e continuano a promettere che fumeranno una sigaretta per l'ultima volta. Intanto Robin, resa nervosa dall'astinenza da nicotina, ha forti screzi con il suo nuovo collega Don.\nLei odia giacca e cravatta.\nTrama.\nIl MacLaren's assume una nuova barista, decisamente sexy, e Barney cerca subito di rimorchiarla. Lei per\u00f2, scottata da una vecchia relazione, da allora detesta frequentare uomini in completo; per riuscire nell'abbordaggio, con molta difficolt\u00e0, Barney decide quindi di riporre nell'armadio il suo tradizionale abbigliamento. Ted, intanto, inizia a uscire con Cindy, una ragazza conosciuta all'universit\u00e0; il ragazzo non sa essere la coinquilina di colei che diverr\u00e0 la sua futura moglie.\nGelosia.\nTrama.\nMarshall racconta al gruppo alcune storie su \"Jenkins\", una persona che lavora con lui, facendo intendere che \u00e8 un uomo, anche se \u00e8 una donna, per non far ingelosire Lily, intanto diventa molto popolare nella citt\u00e0 un gioco di bevute che consiste nel bere quando Robin dice \"ma, hum...\".\nLa settimana perfetta.\nTrama.\nBarney rischia di essere licenziato, mentre nel frattempo cerca di inanellare una cosiddetta \"settimana perfetta\", ovvero sedurre una ragazza, al primo colpo, ogni sera per sette giorni di fila.\nConiglio o anatra.\nTrama.\nTed, stanco di cercare la ragazza giusta, chiede a Marshall e Lily di trovarla al posto suo, intanto Barney escogita un altro dei suoi trucchetti per rimorchiare, che aiuter\u00e0 Marshall e Lily a trovare una ragazza per Ted. Robin \u00e8 incerta su Don non capendo che tipo di persona sia, Marshall sostiene che non \u00e8 facile capire le persone e che giudicarle \u00e8 come capire l'illusione anatra-coniglio, le persone possono essere buone come un coniglio o cattive come un'anatra, ma Robin preferisce pensare che siano le anatre le buone e i conigli i cattivi. Don cerca, con un tentativo maldestro, di sedurre Robin, lei delusa giunge alla conclusione che Don \u00e8 un coniglio ma, quando si rivedono al lavoro, Don si scusa per il suo comportamento stupido e promette a Robin che cercher\u00e0 di essere un uomo migliore; Robin capisce che Don in realt\u00e0 \u00e8 un'anatra.\nCome un pesce all'amo.\nTrama.\nTed ci prova con una ragazza che scopre essere fidanzata, poi viene sfruttato dalla ragazza che gli fa credere che per loro ci pu\u00f2 essere un futuro. Alla fine capisce che tutti hanno una persona \"all'amo\", cos\u00ec va dalla sua per mettere in chiaro le cose.\nLa superserata.\nTrama.\nRobin, stanca del fatto che Barney non mostri alcun ripensamento per averla lasciata, chiede aiuto ad una donna, Anita, che costringe Barney ad aspettare diciassette appuntamenti prima di poter copulare con lei. Ted propone a Barney di organizzare una serata straordinaria per concentrare i diciassette appuntamenti in uno solo, la \"superserata\". Robin e Don hanno in programma di uscire insieme. Alla fine Barney scopre il piano di Robin, la ragazza fa capire a Barney che \u00e8 stato troppo insensibile nei suoi confronti, e promette all'amica che non copuler\u00e0 con quella donna, inoltre regala a Robin e Don la superserata, offrendo loro l'appuntamento che meritano.\nLa foto di gruppo.\nTrama.\n\u00c8 il compleanno di Lily e per l'ennesima volta Ted porta alla festa una ragazza che il gruppo non conosce. Lily tiene un album con tutte le foto delle sue \u201csquinzie\u201d ed il gruppo ricorda i momenti rovinati a causa di donne di cui Ted non ricorda pi\u00f9 nemmeno il nome. Alla fine per\u00f2 trovano una foto che ritrae Lily, Marshall e Ted all'Universit\u00e0, la loro prima foto da compagni di stanza a cui Ted fece partecipare anche Lily. A questo punto la ragazza capisce che lui allora si era fidato di lei ed ora \u00e8 il suo turno farlo. Robin, intanto, tenta disperatamente di fare una foto a Barney in cui lui non si metta in posa. Ci riuscir\u00e1 un anno dopo, facendogli mangiare il prezzemolo a cui \u00e8 allergico.\nScimmie e banane.\nTrama.\nMarshall \u00e8 stato scippato e quando torna al bar dagli amici lo racconta a tutti. Lily sembra essere molto spaventata tant'\u00e8 che di notte non riesce a dormire. Robin, amante delle armi, le consiglia di acquistare una pistola e di metterla sul cuscino ma se in un primo momento non sembra d'accordo, dopo essere stata al poligono di tiro, sembra aver cambiato idea. Lily torna al bar e dice a Marshall che vuole acquistare una pistola ma il marito le dice di aver mentito e che in realt\u00e0 \u00e8 stata una scimmia dello zoo di Central Park a rapinarlo. Gli amici iniziano a prenderlo in giro mentre Lily si pente di aver pensato di comprare un'arma. Appena lei si allontana, Robin gli offre di raccontare la sua storia nel suo show ma questo coster\u00e0 la permanenza della scimmia nello zoo.\nMarshall, a questo punto, dice agli amici di aver mentito ancora per tranquillizzare Lily e quando arriva allo show non sa proprio che fare e quale versione raccontare e cos\u00ec si alza e va via lasciando lo studio nel caos.\nDemolitore di case.\nTrama.\nLa madre di Ted e il suo fidanzato Clint annunciano a Ted la loro intenzione di sposarsi. Ted \u00e8 demoralizzato perch\u00e9 non \u00e8 riuscito a sposarsi prima del secondo matrimonio della madre quindi nel bel mezzo del matrimonio scappa e non si fa rivedere per 72 ore. Quando torna mostra ai suoi amici che ha comprato un rudere su un'asta online. La scelta di Ted sembra essere subito un fallimento (la casa presenta molti problemi: pipistrelli, topi ragni, addirittura un barbone) ma alla fine il Ted del futuro spiega ai suoi figli che quella casa che compr\u00f2 \u00e8 proprio quella dove si trova la famiglia nel 2030.\nLetti separati.\nTrama.\nDon propone a Robin di trasferirsi da lei. Ted inizialmente cerca di convincerla ma poi, vedendo che Barney vorrebbe ritornare insieme alla sua ex, anche lui ha la stessa reazione. Intanto Marshall e Lily avendo difficolt\u00e0 a dormire in un letto matrimoniale decidono di comprare due letti singoli per dormire e un matrimoniale per copulare. In seguito a Lily non va bene la nuova situazione mentre a Marshall s\u00ec. Alla fine quest'ultimo si unir\u00e0 nel letto della moglie per dormire anche se inizialmente l'aveva cacciata. Ted e Barney bevono e litigano, vanno addirittura a casa di Don con l'intenzione di chiudere la faccenda ma poi si addormentano e il mattino seguente Robin li sveglia annunciandogli che non pu\u00f2 stare con Don e contemporaneamente vedersi con i due ex. Ha deciso di trasferirsi. Ted trova il cartone di latte vuoto e come sempre va in camera da Robin per dirglielo ma trova la stanza vuota con il solo corno blu francese (che poco prima aveva di nuovo rubato per far nuovamente innamorare la ragazza) abbandonato in un angolo.\nRobot contro wrestler.\nTrama.\nBarney acquista dei biglietti per lo spettacolo di Robot contro Wrestler, ma a casa arriva l'ennesima lettera per la vecchia inquilina dell'appartamento. I ragazzi l'aprono: \u00e8 un invito per il ricevimento annuale di primavera di Jefferson Valsmuth nell'Alberta Building. I quattro amici decidono di andare prima al ricevimento e poi all'incontro. Il ricevimento \u00e8 per tutti una noia mortale tranne che per Ted che, ambientatosi subito con il resto degli ospiti, decide di rimanere, invece gli altri se ne vanno. Ma mentre recita dei versi della Divina Commedia, Marshall, Lily e Barney all'incontro trovano il quarto sosia: un wrestler identico a Ted il quale perci\u00f2 se ne va di corsa. Al pub Barney lo prega di tornare con loro e non distruggere il gruppo promettendogli di poter recitare qualsiasi poesia, Ted inizia ma viene interrotto da Robin. Il Ted del futuro spiega che seppure i contatti con il resto degli amici si siano fatti pi\u00f9 rari, ogni anno si riuniscono per vedere Robot contro Wrestler.\nPiantati all'altare.\nTrama.\nTed e gli altri si trovano come sempre al bar e stanno discutendo fra di loro. Capiscono che ognuno di loro ha un bagaglio che si porta dietro cio\u00e8 un grosso difetto (come Marshall che \u00e8 troppo gentile). Ted allora cerca di capire il bagaglio della sua ragazza. Mentre sono a vedere un film Ted si accorge che il regista \u00e8 il ragazzo con cui \u00e8 andata a stare Stella dopo averlo piantato all'altare. Il film rappresenta la storia di Ted e Stella sminuendo Ted e rendendolo un cafone.\nIl quinto sosia.\nTrama.\nLily e Marshall hanno fatto un patto: avranno un figlio solo quando troveranno anche il quinto sosia mancante cio\u00e8 quello di Barney. Un mattino vedono un tassista molto somigliante a Barney e decidono che \u00e8 giunto il momento. Intanto Ted si \u00e8 tinto i capelli di biondo e la storia tra Robin e Don sta andando a gonfie vele. Robin ottiene un ottimo posto di lavoro per un grande network, ma per accettarlo deve trasferirsi, ma capendo di amare Don, decide di rifiutarlo. Purtroppo la proposta di lavoro viene poi offerta a Don che la accetta, ponendo fine alla sua storia con Robin, preferendo il lavoro a lei. Robin, triste e sola, torna a vivere a casa di Ted che riaccoglie l'amica a braccia aperte, Ted fa notare all'amica che loro due, come Barney, Marshall e Lily, negli ultimi cinque anni sono cambiati molto; Robin e Ted erano prossimi a baciarsi, ma quando Robin vede i capelli tinti di Ted si ferma e i due si mettono a ridere. Marshall scopre che quel tassista era veramente Barney intento a cercare di rimorchiare una ragazza di ogni stato ma decide di non dirlo a Lily perch\u00e9 lui desidera veramente un bambino. Lily scopre la verit\u00e0, ma poi Barney finge di essere un giocoliere straniero per far credere ai due di essere un sosia; Lily e Marshall non ci cascano, ma apprezzano il gesto capendo che Barney appoggia il loro desiderio di diventare genitori. Dopo un po' di tempo Lily vede un uomo che somiglia a Barney e decide che \u00e8 giunto il momento di avere un bambino, ma Marshall e gli altri non notano nessuna somiglianza tra Barney e il suddetto sosia, e dunque capiscono che Lily si \u00e8 autoconvinta che quell'uomo \u00e8 uguale identico a Barney solo perch\u00e9 \u00e8 lei che ora \u00e8 pronta per diventare madre."}
{"id": "2600039", "revid": "1272592", "url": "https://it.wikipedia.org/wiki?curid=2600039", "title": "Carlo Conti", "text": ""}
{"id": "2600045", "revid": "92625908", "url": "https://it.wikipedia.org/wiki?curid=2600045", "title": "Summit mondiale sullo sviluppo sostenibile", "text": "Il Summit mondiale sullo sviluppo sostenibile, o anche WSSD dal suo nome ufficiale in inglese World Summit on Sustainable Development, si \u00e8 svolto a Johannesburg, Sudafrica, dal 26 agosto al 4 settembre del 2002. \u00c8 stato organizzato dalle Nazioni Unite 10 anni dopo il Summit sulla terra di Rio de Janeiro per discutere lo stato di attuazione delle decisioni prese a Rio e per prendere atto di una serie di nuove esperienze e conoscenze sviluppatesi nel frattempo. Anche per questo la Conferenza di Johannesburg viene anche indicata con il nome di \"Rio+10\".\n\u00c8 stato particolarmente importante in quanto parteciparono capi di Stato e rappresentanti di organizzazioni del mondo del business e dell'associazionismo.\nI risultati.\nLa dichiarazione di Johannesburg \u00e8 stato probabilmente il principale risultato della Conferenza. Anche se, a distanza di anni il cosiddetto \"Piano di attuazione\", seppure lungo, complesso e particolarmente articolato, \u00e8 risultato uno strumento di indirizzo politico e di azione molto importante per molti dei Paesi e delle organizzazioni che si sono impegnate nello sviluppo sostenibile.\nIl piano d'attuazione, fra le altre cose, formalizza l'Obiettivo 2010 sulla biodiversit\u00e0 e ne assegna la responsabilit\u00e0 per il suo raggiungimento alla Convenzione sulla diversit\u00e0 biologica.\nFra i risultati \u00e8 particolarmente importante anche l'accordo di raggiungere un ripopolamento dei banchi di pesca a rischio di esaurimento entro il 2015.\nLa \"novit\u00e0\" del Summit di Johannesburg \u00e8 stata quella di dare maggiore enfasi alla creazione di \"partenariati\" piuttosto che alla definizione di nuovi accordi governativi. Questi partenariati dovevano rappresentare lo strumento principale per l'attuazione degli Obiettivi di sviluppo del millennio.\nAlla conferenza non partecip\u00f2 alcuna delegazione ufficiale degli Stati Uniti d'America, l'allora presidente George W. Bush non consider\u00f2 l'avvenimento di rilevanza per il suo Paese"}
{"id": "2600046", "revid": "149727", "url": "https://it.wikipedia.org/wiki?curid=2600046", "title": "Ostseeviertel", "text": ""}
{"id": "2600049", "revid": "287204", "url": "https://it.wikipedia.org/wiki?curid=2600049", "title": "La Florida (Tucum\u00e1n)", "text": "La Florida (o La Florida y Luisiana) \u00e8 un comune rurale dell'Argentina, appartenente alla provincia di Tucum\u00e1n, nel dipartimento di Cruz Alta. Essa fa parte del conglomerato urbano della \"Gran San Miguel de Tucum\u00e1n\".\nIn base al censimento del 2001, la citt\u00e0 contava 7.737 abitanti, con un incremento del 15,08% rispetto al censimento precedente (1991)."}
{"id": "2600050", "revid": "149727", "url": "https://it.wikipedia.org/wiki?curid=2600050", "title": "Sch\u00f6nwalde I und S\u00fcdstadt", "text": ""}
{"id": "2600052", "revid": "149727", "url": "https://it.wikipedia.org/wiki?curid=2600052", "title": "Sch\u00f6nwalde II", "text": ""}
{"id": "2600061", "revid": "224230", "url": "https://it.wikipedia.org/wiki?curid=2600061", "title": "Giacinto Rizzolio", "text": "Biografia.\nDi professione operaio, lavorava presso il reparto stampi dello stabilimento San Giorgio di Sestri Ponente (GE). Prest\u00f2 servizio militare come sommergibilista nella Regia Marina e nel 1942 fu decorato con la medaglia d'argento al valor militare. Dopo l'armistizio ader\u00ec al Partito Comunista Italiano e partecip\u00f2 alla guerra partigiana divenendo comandante di uno dei Gruppi di Azione Patriottica (GAP) operanti a Genova.\nSecondo le indagini della polizia politica della questura di Genova era stato proprio Rizzolio a sparare tre colpi di pistola alla schiena del maggiore Diego Palumbo mentre si trovava seduto al bar \"Dogali\" di via Cantore l'11 aprile 1944.\nIl 1\u00ba luglio 1944 insieme a Riccardo Masnata prese parte all'agguato in via Dattilo a Sampierdarena contro Antonio Baffigo e Antonio Bruzzone due militi della Guardia Nazionale Repubblicana. Baffigo fu fulminato mentre Bruzzone pur riuscendo a rispondere al fuoco mettendo in fuga gli attentatori fu comunque ferito a morte.\nTradito dalla spiata del partigiano Mario Cassurino, il 20 luglio 1944 venne catturato dalla Squadra Politica della questura mentre si trovava a Cornigliano. Viene cos\u00ec imprigionato all'interno dell'edificio della questura genovese. Sommariamente processato dal tribunale straordinario fascista tra le 3 e le 4 del mattino del 29 luglio 1944, Giacinto Rizzolio viene condannato a morte per l'omicidio di Baffigo e Bruzzone. Insieme a Rizzolio furono condannati a morte Aleandro Longhi, Goffredo Villa, Mario Cassurino e Balilla Grillotti i quali alle ore 5 dello stesso giorno, furono fucilati a Forte San Giuliano da un plotone composto da militi delle Brigate Nere."}
{"id": "2600065", "revid": "254059", "url": "https://it.wikipedia.org/wiki?curid=2600065", "title": "Coppa Italia (lacrosse)", "text": "Sebbene in Italia si siano svolti tornei e competizioni di lacrosse a partire dal 2002 , la prima Coppa Italia \u00e8 stata ufficialmente organizzata dalla Federazione Italiana Giuoco Lacrosse nel 2009.\nEdizione 2009.\nL'edizione 2009 della Coppa Italia di lacrosse si \u00e8 giocata dal 28 febbraio al 1\u00ba marzo 2009 a La Spezia. L'organizzazione \u00e8 stata curata dalla squadra delle Aquile Nere Lacrosse La Spezia e dalla Federazione Italiana Giuoco Lacrosse. Vi hanno partecipato 5 squadre, tre delle quali (Perugia, Torino e Merate) hanno composto una selezione comune.\nEdizione 2010.\nLa seconda edizione della Coppa Italia di lacrosse, si \u00e8 giocata dal 30 maggio 2010 a Perugia. L'organizzazione \u00e8 stata curata dalla squadra delle Phoenix Perugia Lacrosse e dalla Federazione Italiana Giuoco Lacrosse. Vi hanno partecipato 4 squadre: Phoenix Perugia Lacrosse, Roma Leones Lacrosse, Red Hawks Merate, Aquile Nere Lacrosse La Spezia.\nHanno partecipato inoltre con alcuni rappresentanti la squadra della Pellicani Bocconi Lacrosse, unendosi ai Red Hawks, e la squadra dei \"tauri\" del Torino lacrosse dove alcuni dei suoi giocatori si sono uniti con le Aquile Nere ed alcuni con i Leones.\nEdizione 2011.\nLa terza edizione della Coppa Italia di lacrosse, si \u00e8 giocata dal 18 giugno al 19 giugno 2011 a Villafranca in Lunigiana presso lo stadio \"A. Bottero\". L'organizzazione \u00e8 stata curata dalla squadra delle Aquile Nere Lacrosse La Spezia e dalla Federazione Italiana Giuoco Lacrosse. Vi hanno partecipato 7 squadre: Phoenix Perugia Lacrosse, Roma Leones Lacrosse, Red Hawks Merate, Aquile Nere Lacrosse La Spezia, Torino Lacrosse, Pellicani Bocconi Lacrosse e Sharks Bologna."}
{"id": "2600067", "revid": "1543377", "url": "https://it.wikipedia.org/wiki?curid=2600067", "title": "Las Cejas", "text": "Las Cejas \u00e8 un comune rurale dell'Argentina, appartenente alla provincia di Tucum\u00e1n, nel dipartimento di Cruz Alta; \u00e8 situata a 54\u00a0km dalla citt\u00e0 di San Miguel de Tucum\u00e1n, capitale della provincia.\nPrimo abitante della contrada fu il colonnello Roque Sejas, che acquist\u00f2 il terreno per la sua \"estancia\" il 24 giugno 1851.\nIn base al censimento del 2001, la citt\u00e0 contava 2.077 abitanti, con un leggero decremento rispetto al censimento precedente (1991), che contava 2.129 abitanti."}
{"id": "2600068", "revid": "4175", "url": "https://it.wikipedia.org/wiki?curid=2600068", "title": "Salvatore Todisco", "text": "Biografia.\nConquist\u00f2 la medaglia di bronzo ai Giochi del Mediterraneo di Casablanca del 1983.\nAlle olimpiadi di Los Angeles (1984) sconfisse in successione l'irlandese Gerard Hawkins, il portoricano Rafael Ramos e lo zambiese Keith Mwila. A causa di una frattura alla mano non disput\u00f2 la finale contro lo statunitense Paul Gonzales. \nDi nuovo medaglia di bronzo alla successiva edizione dei Giochi del Mediterraneo di Latakia del 1987; successivamente si ritir\u00f2 dall'attivit\u00e0 agonistica senza essere mai passato al professionismo.\nEra collaboratore del commissario tecnico della nazionale dilettanti di pugilato, Franco Falcinelli, quando perse la vita per un incidente automobilistico a 29 anni."}
{"id": "2600081", "revid": "594559", "url": "https://it.wikipedia.org/wiki?curid=2600081", "title": "Argo City", "text": "Argo City \u00e8 una citt\u00e0 kryptoniana immaginaria dell'Universo DC, e luogo di nascita di Supergirl. Argo City fu vista per la prima volta in \"Action Comics\" n. 252 (maggio 1959).\nPre-Crisis.\nTerra-1.\nArgo City era una delle citt\u00e0 pi\u00f9 vaste del pianeta Krypton (le altre erano Kandor e Kryptonopolis). Avvertiti dell'imminente distruzione del pianeta da suo fratello Jor-El, lo scienziato Zor-El convinse i comandanti di Argo City a costruire un campo di forza a forma di cupola intorno al perimetro della citt\u00e0. La cupola permise alla citt\u00e0 di sopravvivere alla distruzione di Krypton, e provvide ossigeno e luce agli abitanti. La stessa reazione a catena che trasform\u00f2 il resto di Krypton in kryptonite cominci\u00f2 ad influire sulla superficie di Argo City; i kryptoniani sopravvissuti coprirono il pavimento della citt\u00e0 con il piombo, proteggendo chiunque dai raggi mortali. Zor-El e sua moglie infine ebbero una figlia di nome Kara, la futura Supergirl.\nCirca trent'anni dopo la distruzione di Krypton un'enorme pioggia di meteoriti trafisse il rivestimento di piombo di Argo City, condannando gli abitanti ad una morte lenta. In disperazione, Zor-El invi\u00f2 Kara in una navicella spaziale sulla Terra, dove suo cugino Kal-El (Superman) la aiut\u00f2 a divenire Supergirl. Zor-El e Alura sopravvissero nella \"Zona di Sopravvivenza\", una dimensione parallela simile alla Zona Fantasma, ma gli altri abitanti di Argo City perirono.\nPost-Crisi.\nRecentemente Argo venne mostrata ancora in continuit\u00e0. Nel numero 6 di \"Supergirl\", Supergirl e Power Girl viaggiarono nella citt\u00e0 bottiglia di Kandor. Qui, Supergirl afferm\u00f2 che la citt\u00e0 di Argo esisteva ancora, e che ne era alla ricerca dato che era un pezzo della sua casa.\nIn \"Action Comics\" n. 869 fu rivelato che prima della distruzione di Krypton, Zor-El e Alura utilizzarono la tecnologia dello scudo di Brainiac per creare una cupola sulla loro casa di Argo City proteggendola per un breve periodo dopo la distruzione del pianeta. Poco dopo, sentendo la sua tecnologia in funzione, Brainiac trov\u00f2 la citt\u00e0 fluttuante nello spazio e la integr\u00f2 dentro Kandor ed ogni persona non necessaria nella citt\u00e0 fu uccisa. Superman infine trov\u00f2 la citt\u00e0 nella navicella di Brainiac.\nDurante l'integrazione, Zor-El e Alura inviarono Kara-El sulla Terra per trovare il suo cugino neonato Kal-El.\nVersioni alternative.\nArgo City fu menzionata nella miniseri e crossover della DC/Dark Horse Comics \"Superman/Aliens\". Nella storia, comparve una sonda che sembrava kryptoniana che si schiant\u00f2 sulla Terra, e port\u00f2 Superman ad una Argo City che fu sovrafollata di xenomorfi della saga di \"Alien\". Superman strinse amicizia con una sopravvissuta di nome Kara ed insieme distrussero la citt\u00e0 e gli alieni. Superman, che fu avvicinato da uno Stringifaccia, si rifugi\u00f2 in un guscio e rigurgit\u00f2 l'alieno una volta che ritorn\u00f2 sulla Terra e al suo sole giallo. Sebbene morta, Kara riusc\u00ec a scappare in un guscio diverso. In questa storia, fu rivelato che Argo City non era parte di Krypton, e ricevette la sua influenza da parte dei kryptoniani da un clerico kryptoniano anni prima.\nComparse in altri media.\nNel film \"Supergirl\" del 1984, Argo City fu mostrata come sopravvissuta in una tasca di una dimensione extradimensionale, la cui vita era sostenuta da un dispositivo chiamato Omegahedron, la cui perdita in tutte le forme era la trama del film.\nNella serie televisiva \"Superman: La Serie Animata\", Argo fu dichiarato nome del pianeta gemello di Krypton spinto fuori dall'orbita dopo la distruzione di Krypton, con la criogenicamente congelata Supergirl come unica sopravvissuta du un piccolo insediamento di coloni kryptoniani.\nNella serie TV \"Supergirl\" la citt\u00e0 viene menzionata dall'intelligenza artificiale della Fortezza della solitudine, Astra test\u00f2 sugli abitanti l'arma per il controllo delle menti Myriad. Compare per la prima volta nella terza stagione in \"Dark Side of the Moon\" in cui Supergirl e Mon-El scoprono che \u00e8 scampata alla distruzione. \nArgo City coparve nel romanzo di Kevin J. Anderson \"The Last Days of Krypton\". Nella scena finale del romanzo, come Krypton esplode, Argo City venne scagliata nello spazio intatta, sebbene i suoi abitanti non sembrano capire cosa stia accadendo."}
{"id": "2600088", "revid": "92723", "url": "https://it.wikipedia.org/wiki?curid=2600088", "title": "Walter Bishop", "text": "Il dottor Walter Bishop \u00e8 un personaggio della serie televisiva \"Fringe\", interpretato dall'attore John Noble.\nWalter viene definito una sorta di Einstein della sua epoca in \"La solita vecchia storia\" da Broyles e il dottor Frankenstein da suo figlio Peter ne \"Il laboratorio del dottor Bishop\"\nIl dottor Bishop ha inventato moltissime cose e ha varcato confini inimmaginabili anche e soprattutto per amore della sua famiglia nonch\u00e9 per il suo ego, ha moltissimi segreti ed ha una strana amicizia con l'Osservatore Settembre.\n\u00c8 inoltre amico di vecchia data di William Bell, da lui detto Belly e Nina Sharp.\nFamiglia.\nWalter Bishop nacque a Cambridge nel 1946, figlio di Doctor Robert Bischoff, scienziato tedesco nazista che aiut\u00f2 segretamente gli Alleati e si trasfer\u00ec in seguito negli Stati Uniti, cambiando il nome di famiglia in Bishop. Walter si spos\u00f2 con una donna inglese, Elizabeth, e il figlio Peter nacque nel 1978.\nStudi.\nWalter, che possiede un IQ di 196, condivideva il laboratorio con il compagno di ricerche William Bell e concentr\u00f2 il suo lavoro di scienziato unicamente nella fringe science. Sin dalla fine degli anni '70 collabor\u00f2 con il Governo degli Stati Uniti in vari progetti, tra i quali in particolare quello chiamato \"Kelvin Genetics\", che gli diede carta bianca per continuare i suoi studi di ricerca, la maggior parte dei quali eticamente discutibili. Walter e Bell hanno infatti spesso fatto uso di psichedelici e cavie umane. Walter, che allora era professore ad Harvard, utilizzava come laboratorio un vecchio locale, nel seminterrato dell'Universit\u00e0. Lo stesso laboratorio verr\u00e0 usato dalla Divisione Fringe.\nWalter racconta a Peter di aver costruito in quegli anni un marchingegno, che lui chiam\u00f2 \"disreazione\", che permettesse alle persone di viaggiare nel tempo e nello spazio. Nello stesso anno, il 1985, Walter lo fece a pezzi e nascose le parti in diverse cassette di sicurezza di banche sparse per il paese. Diciassette anni dopo, le parti verranno rubate e riassemblate per conto di David Robert Jones, che user\u00e0 il macchinario per evadere di prigione.\nL'incidente e St. Claire.\nIl successo di Walter, considerato dai suoi contemporanei un \"nuovo Einstein\", ebbe fine nel 1991, quando nel suo laboratorio si verific\u00f2 un terribile incendio, che uccise una delle sue assistenti, Carla Warren. Dopo diciassette anni dall'avvenimento, Walter affronta per la prima volta l'accaduto parlando con la madre della ragazza, Jessica Warren.\nIn seguito all'incidente, Walter fu ritenuto incapace di affrontare un processo per omicidio preterintenzionale e dichiarato mentalmente instabile. Fu quindi internato nell'ospedale psichiatrico Saint Claire, dove rimase per diciassette anni. Mantenuto sotto stretto controllo, Walter poteva ricevere visite solo dai parenti pi\u00f9 stretti. N\u00e9 Peter n\u00e9 nessun altro, per\u00f2, lo and\u00f2 mai a trovare. Durante il suo internato, il successo di William Bell, al contrario, aument\u00f2 tanto da farlo diventare l'uomo pi\u00f9 ricco del mondo, fondando la \"Massive Dynamics\".\nMusica.\nEpisodio: 1x15\nAutore: Al Green\nTitolo: Love and Happiness\nEpisodio: 1x19\nAutore: Robert Johnson\nTitolo:Traveling Riverside Blues\nEpisodio: 2x03\nAutore: The Hollies\nTitolo: The Air That I Breathe\nEpisodio: 2x04\nAutore: Yes\nTitolo: I've Seen All Good People:A.Your Move,B. All Good\nEpisodio: 2x06\nAutore: Mario Lanza\nTitolo: Una Furtiva Lagrima\nEpisodio: 2x20\nAutore: Yes\nTitolo: Roundabout\nPrima stagione.\nQuando Olivia Dunham inizia le indagini sul disastro del volo 627, richiede il rilascio di Walter dal St. Claire's, per il quale \u00e8 necessaria la firma di suo figlio. Peter Bishop viene prelevato da Olivia in Iraq e diventa temporaneamente custode di Walter. Dopo 17 anni di isolamento, Walter Bishop rispecchia in pieno lo stereotipo dello scienziato pazzo. L'uomo inizia un lentissimo processo di riabilitazione e tenta di riambientarsi nel mondo civile. Le stranezze e manie di Walter per\u00f2 sono innumerevoli e sono caratterizzanti del personaggio: dopo anni di prigionia sente il bisogno di riassaporare, letteralmente, i gusti e gli odori di cui ha solo un vago ricordo; esprimendo al meglio la sua indole da scienziato pazzo, rimane impassibile davanti a corpi da sezionare e anzi, sembra trovare interesse nel macabro. Tralasciando il lato comico, Walter porta con s\u00e9 un profondo senso di colpa per ci\u00f2 che ha fatto (l'uso di cavie umane, la perdita della sua assistente) e una voglia di redenzione e di rimettere agli errori passati.\nWalter porta con s\u00e9 un grande tormento e numerosi segreti sul suo passato. Ha un particolare rapporto con un Osservatore, Settembre, e si evince che fu quell'Osservatore a salvare lui e suo figlio Peter da un incidente stradale. Quando Walter fa visita a una tomba, dove \u00e8 inciso il nome di suo figlio Peter, secondo la lapide morto nel 1985, s'intuisce che Walter lo possa aver sostituito con un Peter proveniente da una realt\u00e0 alternativa.\nSeconda stagione.\nQuando Olivia finisce coinvolta in un incidente \u00e8 il primo a capire che la donna \u00e8 stata nell'altra realt\u00e0 e che stanno arrivando i mutaforma per combattere una guerra.\nDopo varie indagini in cui, grazie all'aiuto essenziale del figlio, riesce a collaborare con l'FBI, l'uomo finisce per rivelare ad Olivia il suo segreto: suo figlio Peter \u00e8 morto e ha rapito il Peter alternativo per salvarlo da morte certa, ma non ha pi\u00f9 avuto il coraggio di riportarlo indietro.\nDopo poco tempo il giovane scopre la verit\u00e0 e decide di tornare nella sua realt\u00e0 ma Olivia e lo stesso Walter lo riportano indietro facendogli capire che il suo padre naturale lo vuole usare.\nMentre rientrano nel loro universo Olivia viene scambiata con il suo doppio, ma nessuno dei due Bishop se ne accorge.\nAl laboratorio Peter si chiarisce con Walter dicendo che se ha viaggiato due volte tra gli universi per salvarlo dovr\u00e0 pur significare qualcosa.\nTerza stagione.\nWalter \u00e8 sempre pi\u00f9 angosciato all'idea della Macchina e del suo legame con il figlio Peter, teme di perderlo e la situazione non migliora quando scoprono il libro de \"Il primo Popolo\" e si rif\u00e0 vivo Settembre facendogli capire che non \u00e8 sicuro che suo figlio vivr\u00e0.\nLa situazione peggiora ulteriormente quando Peter per fermare l'Apocalisse in atto \u00e8 costretto a cercare di entrare nella Macchina finendo in coma, ci\u00f2 sconvolge Walter come non mai che implora Dio di punire lui ma di salvare il loro mondo.\nIl giovane alla fine salva la situazione creando il ponte tra gli universi, ma scompare davanti a tutti, compreso lo stesso Walter che si dimentica di lui.\nQuarta stagione.\nLa sparizione di Peter con i ricordi a lui legati trasforma Walter in una larva, l'uomo vive chiuso nel laboratorio e non ha contatti con nessuno, anche con Olivia i rapporti sono ridotti al minimo, inoltre ha continue visioni di Peter che per lui \u00e8 uno sconosciuto: in questa nuova linea temporale anche il Peter alternativo \u00e8 morto a sette anni, ma a causa di Walter che non riusc\u00ec a salvarlo dall'annegamento.\nCi\u00f2 fa sentire Walter indegno e quando Peter si ripresenta a lui lo tratta male apposta dicendo di non meritarlo: sar\u00e0 Alt Elizabeth, offrendogli il suo perdono, che permetter\u00e0 la riconciliazione tra i due.\nTale riconciliazione riporta alla vita Walter che si sente rinato, esce dal laboratorio e torna a lavorare attivamente ai casi, pur non ricordando la precedente linea temporale.\nL'uomo \u00e8 anche felice di vedere Peter con Olivia perch\u00e9 ha finalmente una famiglia, ma il ritorno di William Bell e la sua idea di fondere gli universi per crearne uno nuovo rischia di mandare in frantumi tutto questo: il dottor Bishop \u00e8 costretto ad \"uccidere\" Olivia che era la fonte di energia di tale fusione.\nTuttavia grazie alle doti risanatrici del cortexiphan, il farmaco inventato da lui e da \"Belly\", riesce a salvare Olive che rivela a Peter di essere incinta.\nPoco dopo arriva Settembre (un osservatore) che rivela a Walter che gli Osservatori stanno arrivando.\nIn un breve flashforward nel 2036 Walter aiuta la resistenza a combattere gli Osservatori che hanno instaurato la dittatura dopo aver sterminato quasi tutta l'umanit\u00e0: al dottor Bishop vengono reimpianti i pezzi di cervello che si era fatto togliere perch\u00e9 non gli piaceva la persona che stava diventando.\nCi\u00f2 fa riemergere lentamente il suo lato oscuro.\nQuinta stagione.\nIl mondo \u00e8 sotto la dittatura degli Osservatori, ma i Bishop riescono a riunirsi grazie alla nipote Etta che li estrae dall'ambra. Successivamente cominciano le ricerche per ritrovare Olivia che pareva persa nel nulla. mentre cercano di recuperare il piano creato da Walter e da Settembre contro gli Osservatori, la felicit\u00e0 \u00e8 per\u00f2 di breve durata perch\u00e9 Etta (figlia di Peter e Olivia) viene uccisa dal capitano Windmark, capo degli Osservatori, e ci\u00f2 scatena la rabbia di Peter che tortura ed uccide uno di loro, gli ruba il chip che gli d\u00e0 delle abilit\u00e0 e se lo trapianta. \nCi\u00f2 lo rende pi\u00f9 potente ma rischia di fargli perdere la sua umanit\u00e0 schiacciando quella parte del cervello dedicata alle emozioni, Olivia riesce a convincerlo a toglierselo, tuttavia alcune tracce del misterioso aggeggio restano in lui .\nNel frattempo Walter, con di nuovo i pezzi di cervello che gli erano stati prelevati da Bell sotto richiesta dello stesso Walter, si lega sempre pi\u00f9 a Peter temendo di perdere di nuovo se stesso .\nPeter e gli altri scoprono che del piano fa parte anche un misterioso bambino osservatore gi\u00e0 visto nella prima stagione e chiamato Michael, inoltre scoprono che un misterioso scienziato di nome Donald ha aiutato Walter nella creazione del piano: in un episodio si scopre che Donald non \u00e8 altri che Settembre umanizzato.\nMichael permette a Walter di ricordare la precedente timeline cos\u00ec l'uomo comprende di non essere responsabile dell'annegamento di Peter e che anzi lo salv\u00f2 da morte certa nel 1985 quindi il Peter che ha di fronte \u00e8 proprio quel ragazzo che salv\u00f2 ."}
{"id": "2600090", "revid": "729019", "url": "https://it.wikipedia.org/wiki?curid=2600090", "title": "Michele Angelo Borio", "text": "Biografia.\nNobile del Sacro Romano Impero, era nato a Torino intorno al 1645 da una famiglia di \"nobilt\u00e0 civica\" di Niella Tanaro, ramo delle omonime famiglie di Novello, Tigliole, di Costigliole d'Asti e di Villanova d'Asti. Suo nonno, Biaggio Borio, era stato un procuratore collegiato presso il Senato di Torino dove si era trasferito agli inizi del Seicento. Procuratore collegiato era stato pure suo padre Giovan Pietro prima di diventare avvocato patrimoniale e poi consigliere del principe Tommaso Francesco di Savoia. Sua sorella Isabella aveva sposato Carlo Girolamo Fecia, primo conte di Cossato. Con un atto di Carlo Emanuele I del 9 settembre 1623, poi confermato da Vittorio Amedeo I il 24 agosto 1633 e da Carlo Emanuele II il 23 marzo 1663, era stato concesso il titolo di \"nobile del Sacro Romano Impero\" a tutti i procuratori collegiati del Senato di Torino ed ai loro discendenti.\nPer volont\u00e0 del principe Tommaso e per intercessione del cardinal Mazzarino attraverso il marchese Villa, Michele Angelo Borio divenne un membro dei \"Mousquetaires du Roi\" di D'Artagnan e fu quindi ammesso alla corte del re Luigi XIV. Dopo essere stato reclutato, il 17 aprile 1670 prese a prestito dai banchieri Tonso e Quaglia (un suo cognato), 2126 lire per equipaggiarsi adeguatamente. Gi\u00e0 nel novembre 1669 si era fatto prestare 146 lire per acquistare un sontuoso abito adatto ai funerali di Enrichetta Maria di Borbone-Francia, vedova di Carlo I d'Inghilterra.\nPi\u00f9 tardi lascia i \"Mousquetaires\" e ritorna a Torino per diventare il luogotenente della Guardia Reale del Duca di Savoia. Nel 1712 risulta ancora luogotenente comandante della \"Guardia della Porta di Sua Maest\u00e0\". Sposa Angela Vittoria Berghesio. Muore intorno al 1728 quasi certamente a Torino."}
{"id": "2600091", "revid": "1543377", "url": "https://it.wikipedia.org/wiki?curid=2600091", "title": "Los Ralos", "text": "Los Ralos \u00e8 un comune rurale dell'Argentina, appartenente alla provincia di Tucum\u00e1n, nel dipartimento di Cruz Alta; \u00e8 situata a 22\u00a0km dalla citt\u00e0 di San Miguel de Tucum\u00e1n, capitale della provincia.\nLa contrada \u00e8 fondata nel 1876, lungo la tratta ferroviaria di recente inaugurazione che univa Buenos Aires con la citt\u00e0 di Tucum\u00e1n, per ospitare le famiglie che lavoravano all'interno dello zuccherificio di propriet\u00e0 della famiglia Avellaneda.\nIn base al censimento del 2001, la citt\u00e0 contava 8.725 abitanti, con un incremento del 18,55% rispetto al censimento precedente (1991)."}
{"id": "2600095", "revid": "124975844", "url": "https://it.wikipedia.org/wiki?curid=2600095", "title": "Modern Day Delilah", "text": "Modern Day Delilah \u00e8 il singolo dei hard rock Kiss estratto dall'album \"Sonic Boom\" del 2009.\nLa canzone.\n\"Modern Day Delilah\" \u00e8 stata scritta dal chitarrista Paul Stanley. \u00c8 stata estratta come singolo a met\u00e0 agosto 2009 prima della pubblicazione dell'album. \nIl singolo ha avuto ed ha tuttora un grande successo. In Italia la canzone \u00e8 stata trasmessa solo su Virgin Radio e su Rock TV e quindi ha avuto meno successo. Ha invece avuto molto successo soprattutto negli Stati Uniti dove \u00e8 stata trasmessa su molte stazioni radio e altrettanti canali televisivi."}
{"id": "2600096", "revid": "76963", "url": "https://it.wikipedia.org/wiki?curid=2600096", "title": "Ariane Sherine", "text": "Gli argomenti trattati dai suoi spettacoli e articoli sono incentrati principalmente sulla religione, la politica e la sessualit\u00e0.\nBiografia e carriera.\nAriane Sherine \u00e8 nata a Londra nel 1980 in una famiglia di origine indiana parsi.\nLasci\u00f2 la scuola a 16 anni (1996), e trascorse alcuni anni frequentando lo studio di registrazione dei Duran Duran, suonando il piano su due tracce durante le sessioni di registrazione per l'album \"Pop Trash\".\nIn seguito ha terminato la scuola e si \u00e8 laureata.\nTelevisione e teatro.\nScrittrice e sceneggiatrice televisiva, nonch\u00e9 giornalista, cura una rubrica periodica sul quotidiano \"The Guardian\"; vanta anche collaborazioni con l'edizione domenicale del \"Times\"\u00a0 e con l\"'Independent\".\nGiornalismo.\nLa sua carriera giornalistica inizi\u00f2 a 21 anni, recensendo album sul \"New Musical Express\"\u00a0; nel 2002 giunse seconda a un concorso per nuovi sceneggiatori televisivi indetto dalla BBC; partecip\u00f2 quindi alla stesura di diverse \"sit-com\" tra cui \"My Family\" e \"Birra e patatine\", e lavor\u00f2 anche per altri consorzi televisivi diversi da quello pubblico, come la CITV (la televisione dei ragazzi dell'ITV) fino al 2008, anno in cui torn\u00f2 a occuparsi di giornalismo.\nHa anche studiato psicologia all'universit\u00e0.\nMusica.\nNel 2014 ha formato una sua band \"comedy pop\"/musica elettronica, The Lovely Electric. Ha pubblicato con questa band un disco di canzoni erotico-ironiche (riedito a suo nome nel 2017), intitolato \"Beautiful Filth\". L'album \u00e8 uscito per una piccola etichetta e fu boicottato da radio e tv a causa di testi espliciti ma ha ottenuto 4.7 stelle su 5 nel sito Amazon; \u00e8 basato sugli spettacoli che Sherine portava in scena nel 2002-03, ispirate all'opera dei Monty Python, in particolare al loro album di musica demenziale (\"comedy rock\") Monty Python Sings. Contiene anche una canzone dedicata al politico di sinistra Jeremy Corbyn, \"Love Song for Jeremy Corbyn\".\nVita privata e stato di salute.\nSherine ha definito la sua infanzia \"violenta\" e a scuola ha subito numerosi atti di razzismo e bullismo verbale e fisico; \u00e8 stata anche vittima di violenza domestica da parte dell'ex compagno, un uomo pi\u00f9 vecchio di 10 anni, violento e con problemi mentali, come ha raccontato in un articolo del 2014; le violenze del partner le hanno causato un aborto nel 2005. A causa della travagliata vita personale, ha avuto nel 2010 un esaurimento nervoso e negli anni diverse ricadute di disturbi d'ansia (come attacchi di panico, disturbo ossessivo-compulsivo, disturbo da stress post traumatico e claustrofobia), nonch\u00e9 di paranoia, alimentazione incontrollata e depressione; \u00e8 tuttora in terapia psicologica e psichiatrica (dal 2005). Per questi problemi \u00e8 stata tre anni senza scrivere o fare spettacoli. \nAriane Sherine ha una figlia nata nel 2012, avuta dal marito da cui \u00e8 separata dal 2018.\nAttivismo.\nLe sue vicende private la resero ancora pi\u00f9 consapevole del proprio ateismo, ideando la campagna dei bus atei, in quanto irritata dal fatto che i cristiani e i musulmani minacciassero di inferno i non credenti, volessero colpire le donne nei punti pi\u00f9 vulnerabili con le campagne pro-life, e infastidita dal fatto che descrivessero il mondo come opera di un Dio benigno, sebbene la sua vita e il mondo fossero testimonianza del contrario.\nLa campagna degli autobus atei.\nL'idea di lanciare una campagna con la quale propagandare un messaggio areligioso giunse verso la fine del 2008: Ariane Sherine vide un autobus di linea tappezzato con una grossa inserzione pubblicitaria a cura di una congregazione cristiano-evangelica che diffondeva l'indirizzo di un sito web \u00abnel quale si comunicava a tutti i non cristiani che essi avrebbero trascorso l'eternit\u00e0 tra i tormenti dell'inferno, bruciando in laghi di fuoco\u00bb; Sherine - di padre unitariano universalista e di madre zoroastriana decise quindi di lanciare una campagna analoga, chiedendo allo scienziato Richard Dawkins uno slogan da pubblicare sulle fiancate dei mezzi pubblici di Londra.\nLa frase scelta fu \"There's probably no God: now stop worrying and enjoy life\" (\u00abForse Dio non c'\u00e8: smetti di preoccupartene e goditi la vita\u00bb).\nSulla scia di quella britannica campagne analoghe furono organizzate in Spagna (\"Campa\u00f1a Bus Ateo\"), Canada (\"Canadian Atheist Bus Campaign\") e tentate in Italia, Paese in cui la concessionaria di pubblicit\u00e0 si rifiut\u00f2 di tappezzare gli autobus di Genova, citt\u00e0 scelta dall'Unione degli Atei e degli Agnostici Razionalisti per la prima diffusione degli slogan (successivamente un altro slogan fu altres\u00ec accettato).\nSherine ha subito minacce per questa campagna.\nAltro.\nNel settembre 2009 Sherine cur\u00f2 \"The Atheist's Guide To Christmas\", letteralmente \u00abGuida atea al Natale\u00bb, raccolta di scritti di personalit\u00e0 eterogenee accomunate solo dall'ateismo (dal citato Richard Dawkins al cantante Simon Le Bon dei Duran Duran, amico personale di Ariane) i cui proventi furono destinati alla beneficenza.\nCome donna vittima di violenza, ha comunque sempre ammirato l'opera di Woody Allen come umorista ateo e nevrotico, nonostante il regista sia stato accusato di molestia sessuale sulla figlia nel 1992 e prosciolto, accusa riemersa mediaticamente nel 2014 con il #MeToo per opera di un altro figlio, Ronan Farrow.\nFilantropia.\nNel dicembre 2013, Sherine lanci\u00f2 una nuova campagna su The Guardian chiamata \"Give Just One Thing\" (\"fai una cosa giusta\", pressappoco), collegato a un e-book gratuito che aveva scritto chiamato \"Give: How to Be Happy\" (\"Dare: come essere felici\"), disponibile sul sito web givebook.co.uk. La campagna ha incoraggiato le persone a compiere solo una delle dieci azioni pratiche per migliorare il mondo, dalla firma sul registro dei donatori di organi all'organizzazione di un'iniziativa di beneficenza. Come parte della campagna, Sherine ha venduto il 50% dei suoi beni e dato il ricavato a favore dell'ente umanitario Medici Senza Frontiere."}
{"id": "2600099", "revid": "729019", "url": "https://it.wikipedia.org/wiki?curid=2600099", "title": "Tsybin RS", "text": "Il Tsybin RS (in cirillico \u0426\u044b\u0431\u0438\u043d PC) era il progetto di un bombardiere strategico sviluppato in Unione Sovietica dall'OKB-256 di Pavel Vladimirovi\u010d Cybin nella seconda met\u00e0 degli anni cinquanta. Ne venne ideata anche una variante da ricognizione, nota con il nome di Tsybin 2RS. I lavori sul bombardiere furono interrotti nel 1957, mentre quelli sul ricognitore costituirono la base per i mai realizzati Tsybin RSR ed S-30.\nStoria.\nSviluppo.\nAll'inizio degli anni cinquanta, era chiaro che il trasporto di armi nucleari avrebbe richiesto l'utilizzo di piattaforme di nuovo tipo. Visto che i missili a lungo raggio erano ancora in fase di sviluppo, il sistema pi\u00f9 idoneo apparve l'utilizzo di bombardieri strategici ad altissime prestazioni. Quindi, il 4 marzo 1954, Cybin si rec\u00f2 a Mosca per presentare una sua proposta relativa ad un aereo a reazione (Reaktivnyi Samolyot in russo, da cui, appunto, il nome RS) in grado di trasportare armi nucleari. Nelle intenzioni del progettista, il velivolo avrebbe dovuto essere spinto da statoreattori, e lanciato da un aereo-madre.\nNove mesi dopo, il 3 gennaio 1956, vennero approfonditi dettagli e costi preliminari del progetto. In questa occasione fu presentato anche il progetto del cosiddetto 2RS, ovvero della variante da ricognizione del bombardiere.\nNello stesso anno, il progetto relativo all'RS venne cancellato. Infatti, i rapidi progressi nel campo della missilistica (in particolare l'R-7 di Sergej Pavlovi\u010d Korol\u00ebv, che vol\u00f2 per la prima volta il 15 maggio 1957 e ricevette in Occidente il nome in codice NATO di SS-6 Sapwood) fornirono nuovi mezzi per il trasporto delle testate nucleari. Di conseguenza, si decise di concentrarsi sul ricognitore. La soluzione dell'aereo-madre, per\u00f2, fu considerata troppo complicata. Secondo gli esperti, infatti, il velivolo sarebbe risultato troppo ingombrante, oltre che limitato dal punto di vista operativo. Quindi, si ritenne preferibile puntare su un aereo con reattori tradizionali e decollo a terra, anche se questo avrebbe comportato una significativa riduzione del raggio di azione. Lo sviluppo del nuovo aereo, che prese il nome di Tsybin RSR, fu autorizzato il 31 agosto 1956. I lavori sul 2RS vennero invece definitivamente interrotti nel 1957.\nDescrizione tecnica.\nI progetti dell'RS da bombardamento e del 2RS da ricognizione erano estremamente simili, e differivano solo per pochi particolari. Infatti, il secondo, che venne presentato nove mesi dopo, era in pratica una variante del primo.\nTsybin RS.\nIl Tsybin RS era la versione base, da bombardamento. Dal punto di vista aerodinamico, aveva una configurazione brillante, praticamente identica a quella dell'Avro 730. I dati tecnici sono quelli inseriti in tabella. La fusoliera era di forma circolare, con l'ala sistemata piuttosto indietro. Le ali erano fornite di grandi flap, sistemati nei punti di raccordo con la fusoliera stessa, mentre erano presenti anche una coppia di canard a delta poste davanti alla cabina di pilotaggio ed un timone di coda. L'equipaggio era costituito da un solo elemento, che trovava posto in una cabina pressurizzata dotata di seggiolino eiettabile.\nL'aereo-madre avrebbe dovuto essere un Tupolev Tu-95N. Lo sgancio doveva avvenire alla quota prevista di 9.000 metri. Dopo lo sgancio, l'RS avrebbe dovuto accelerare fino a velocit\u00e0 supersoniche spinto da due motori a razzo. Raggiunta la velocit\u00e0 richiesta, il pilota avrebbe attivato i due statoreattori RD-013. Questi erano di forma cilindrica, lunghi 5,5 metri e larghi 65 centimetri. Progettati dall'OKB-670 di Bondaryuk, avrebbero dovuto assicurare una velocit\u00e0 di crociera nell'ordine di Mach 2,8. Il progetto iniziale del 1955 prevedeva 16.500\u00a0kg di carburante, su un peso a vuoto di 5.200\u00a0kg. Tuttavia, successivamente questa quantit\u00e0 venne ridotta e portata a 15.600\u00a0kg. L'autonomia complessiva della combinazione Tu-95N-RS avrebbe dovuto raggiungere i 13.500\u00a0km.\nIl carico bellico consisteva in una singola bomba atomica tipo 244N, del peso di 1.100\u00a0kg, che avrebbe dovuto essere caricata su un missile con ala a delta di caratteristiche tecniche ignote. L'unica raffigurazione sopravvissuta mostra che tale ordigno avrebbe dovuto essere attaccato dietro alla fusoliera.\nTsybin 2RS.\nIl Tsybin 2RS era la variante da ricognizione, presentata nel gennaio 1956 ed ampiamente derivata dall'RS. Le dimensioni erano praticamente le stesse del modello precedente, tranne la lunghezza che era pi\u00f9 corta di un metro. Il peso al decollo era diminuito (20.800\u00a0kg), mentre il peso a vuoto risultava quasi raddoppiato (9.030\u00a0kg). L'impianto propulsivo era il medesimo, ma la velocit\u00e0 era leggermente inferiore (2.700\u00a0km/h). L'autonomia del velivolo raggiungeva i 7.000\u00a0km.\nDal punto di vista tecnico, il 2RS si distingueva per l'assenza delle alette canard, sostituite da piani di coda riprogettati. Dietro di questi, era sistemato un paracadute di arresto. L'equipaggiamento da ricognizione avrebbe dovuto essere sistemato in un vano posto nella fusoliera davanti all'ala. Inoltre, i disegni sopravvissuti mostrano che anche per il 2RS era previsto l'imbarco di un ordigno nucleare. Nello specifico, si sarebbe dovuto trattare di una bomba a caduta libera, sistemata in un vano posto sotto la fusoliera, verso la coda del velivolo. L'ipotesi probabilmente rimase teorica, poich\u00e9 l'utilizzo di questa soluzione avrebbe comportato un inaccettabile spostamento verso la coda del carrello di atterraggio principale."}
{"id": "2600106", "revid": "729019", "url": "https://it.wikipedia.org/wiki?curid=2600106", "title": "Ranchillos y San Miguel", "text": "Ranchillos y San Miguel \u00e8 un comune rurale dell'Argentina, appartenente alla provincia di Tucum\u00e1n, nel dipartimento di Cruz Alta; \u00e8 parte del conglomerato urbano della \"Gran San Miguel de Tucum\u00e1n\". La cittadina \u00e8 stata fondata il 13 giugno 1893.\nIn base al censimento del 2001, la citt\u00e0 contava 10.219 abitanti, con un incremento del 15,08% rispetto al censimento precedente (1991)."}
{"id": "2600108", "revid": "729019", "url": "https://it.wikipedia.org/wiki?curid=2600108", "title": "Coppa del Mondo di combinata nordica 2000", "text": "La Coppa del Mondo di combinata nordica 2000, diciassettesima edizione della manifestazione organizzata dalla Federazione Internazionale Sci, ebbe inizio il 9 dicembre 1999 a Vuokatti, in Finlandia, e si concluse il 17 marzo 2000 a Santa Caterina Valfurva, in Italia.\nFurono disputate 19 delle 21 gare previste, in 15 diverse localit\u00e0, 11 individuali Gundersen, 7 sprint, 1 - per la prima volta - a squadre (valida ai fini della classifica per nazioni); 13 gare si svolsero su trampolino normale, 6 su trampolino lungo.\nIl finlandese Samppa Lajunen si aggiudic\u00f2 la coppa di cristallo, il trofeo assegnato al vincitore della classifica generale. Non vennero stilate classifiche di specialit\u00e0; Bjarte Engen Vik era il detentore uscente del trofeo.\nRisultati.\nLegenda:\nIN = individuale Gundersen\nSP = sprint\nMS = partenza in linea\nT = gara a squadre\nNH = trampolino normale\nLH = trampolino lungo"}
{"id": "2600114", "revid": "339392", "url": "https://it.wikipedia.org/wiki?curid=2600114", "title": "Viribus Cisterna Montello", "text": ""}
{"id": "2600119", "revid": "111280049", "url": "https://it.wikipedia.org/wiki?curid=2600119", "title": "Uni\u00f3n Deportiva Atl\u00e8tica Gramenet", "text": "L'Uni\u00f3n Deportiva Atl\u00e8tica Gramenet Milan, spesso conosciuta come Gramenet \u00e8 una societ\u00e0 calcistica con sede a Santa Coloma de Gramenet, in Catalogna, in Spagna.\nGioca nella \"Tercera Divisi\u00f3n\", la quarta serie del campionato spagnolo.\nStoria.\nFondato nel 1928 come F.C. Gramenet, si fuse nel 1945 con altre due societ\u00e0: l'U.D. Colomense ed il C.F. Baleares, dando vita all'U.D.A. Gramanet. \nNel 1995 il club assorbe altre due societ\u00e0: l'U.D. Obreros ed il C.D. Mil\u00e1n, dando vita all'attuale club."}
{"id": "2600120", "revid": "1924342", "url": "https://it.wikipedia.org/wiki?curid=2600120", "title": "Broken-Hearted Girl", "text": "Broken-Hearted Girl \u00e8 un singolo della cantante statunitense Beyonc\u00e9, pubblicato il 28 agosto 2009 come quinto estratto dal terzo album in studio \"I Am... Sasha Fierce\".\nDescrizione.\n\"Broken-Hearted Girl\" doveva essere il quarto singolo estratto nel mercato europeo. \u00c8 stato per\u00f2 sostituito da \"Sweet Dreams\" ed \u00e8 stato scelto come quinto singolo in Europa. Nei Paesi Bassi \u00e8 stato pubblicato contemporaneamente \"Radio\" e non \u00e8 chiaro ancora se quest'ultima canzone seguir\u00e0 la pubblicazione di \"Broken Hearted Girl\". Nel frattempo nel mercato americano viene pubblicato \"Video Phone\", traccia contenuta nella side \"Sasha Fierce\" dell'album. Successivamente si \u00e8 deciso di estrarre \"Broken Hearted Girl\" anche in Europa.\nVideo musicale.\nIl video musicale \u00e8 stato reso disponibile nel dvd \"Above and Beyonc\u00e8\", uscito in agosto. Il dvd contiene i video di tutti i singoli estratti fino ad allora, prima che la scelta del singolo cambiasse improvvisamente a favore di \"Sweet Dreams\". Diretto da Sophie Muller, il video, in bianco e nero, mostra varie scene della cantante sulla spiaggia, sola, che riflette sulla sua relazione con il suo uomo."}
{"id": "2600121", "revid": "1543377", "url": "https://it.wikipedia.org/wiki?curid=2600121", "title": "Dizionario storico-blasonico delle famiglie nobili e notabili italiane", "text": "Il Dizionario storico-blasonico delle famiglie nobili e notabili italiane estinte e fiorenti \u00e8 un'opera del genealogista Giovan Battista di Crollalanza, pubblicata a Pisa nel 1886 in tre volumi, di oltre 1400 pagine.\nIl dizionario d\u00e0 un quadro della situazione nobiliare italiana a tutto l'Ottocento, elencando in ordine alfabetico le famiglie, la loro origine geografica, unitamente ad un breve cenno storico ed alla descrizione dello stemma e del motto.\nAll'epoca in cui venne pubblicato non era stata ancora completata la ricognizione nobiliare del giovane Regno d'Italia ed in cui l'estensione territoriale della nazione non era quella attuale.\nL'opera \u00e8 il risultato delle ricerche dell'autore negli archivi municipali, nei registri parrocchiali e nei regesti araldici. \u00c8 inoltre segnalato se ciascuna famiglia fosse all'epoca fiorente oppure estinta.\nLo studio, comparato ai registri nobiliari ufficiali successivi, rimane un valido caposaldo nel suo genere ed \u00e8 tuttora un valido aiuto nella ricerche araldico-genealogiche. Presenta alcune imprecisioni, non nei cenni storici e nelle blasonature, ma nelle grafie dei cognomi di alcune casate nobili."}
{"id": "2600122", "revid": "256896", "url": "https://it.wikipedia.org/wiki?curid=2600122", "title": "AlmaLaurea", "text": ""}
{"id": "2600124", "revid": "22475", "url": "https://it.wikipedia.org/wiki?curid=2600124", "title": "Circondario di Gallarate", "text": "Il circondario di Gallarate era uno dei circondari in cui era suddivisa la provincia di Milano.\nStoria.\nIn seguito all'annessione della Lombardia dal Regno Lombardo-Veneto al Regno di Sardegna (1859), fu emanato il decreto Rattazzi, che riorganizzava la struttura amministrativa del Regno, suddiviso in province, a loro volta suddivise in circondari. Il circondario di Gallarate fu creato come suddivisione della provincia di Milano.\nCon l'Unit\u00e0 d'Italia (1861) la suddivisione in province e circondari fu estesa all'intera Penisola, lasciando invariate le suddivisioni stabilite dal decreto Rattazzi.\nIl circondario di Gallarate venne soppresso nel 1926 e il territorio assegnato al circondario di Milano. L'anno successivo gran parte del territorio circondariale, compreso il capoluogo, pass\u00f2 alla nuova provincia di Varese.\nSuddivisione amministrativa.\nNel 1863, la composizione del circondario era la seguente:"}
{"id": "2600131", "revid": "767487", "url": "https://it.wikipedia.org/wiki?curid=2600131", "title": "L'infallibile ispettore Clouseau?", "text": "L'infallibile ispettore Clouseau? (\"Inspector Clouseau\") \u00e8 un film commedia britannico del 1968 diretto da Bud Yorkin e interpretato da Alan Arkin nel ruolo dell'Ispettore Clouseau. Anche se ritornano alcuni personaggi della saga della \"Pantera Rosa\", il film non fa parte della serie originale, infatti \u00e8 ritenuto apocrifo.\nInfatti il film fu prodotto senza il coinvolgimento di Peter Sellers, Blake Edwards ed Henry Mancini.\nTrama.\nUn'organizzazione criminale imperversa in tutta Europa. Sospettando l'esistenza di una talpa all'interno di Scotland Yard, il Primo Ministro britannico chiede l'aiuto dell'ispettore Jacques Clouseau per risolvere il caso. Clouseau scampa a due tentativi di omicidio, ma viene accidentalmente rapito dalla gang e viene incolpato di alcune rapine commesse in tutta Europa a suo nome da un impostore che indossa una maschera con il suo volto. L'ispettore Clouseau riesce comunque a svelare il complotto ordito contro di lui e a smascherare il traditore all'interno di Scotland Yard.\nProduzione.\nAlan Arkin ottenne la parte del famoso ispettore perch\u00e9 Peter Sellers, interprete di Clouseau nei film precedenti, era impegnato nelle riprese del film \"Hollywood Party\"; Arkin, che era reduce dal successo del film \"Arrivano i russi, arrivano i russi\" (1966), interpret\u00f2 nel film anche altri personaggi, poi doppiati da altri attori. L'attrice Delia Boccardo \u00e8 presentata come esordiente (nei titoli il suo nome viene preceduto da \"introducing\").\nNella scena in cui Clouseau viene inseguito nel cimitero, si pu\u00f2 vedere un cartello su una croce nella parte in basso a destra dello schermo per alcuni secondi: il cartello recita \"Reposite En Pace: Norman Lear, 1903-1962\"; \u00e8 una battuta che si riferisce a Norman Lear, che fu il partner di produzione del regista Bud Yorkin per molti anni in spettacoli come \"Arcibaldo\" (1971) e \"Sanford and Son\" (1972).\nI tre ritratti sulla scrivania di Sir Charles Braithwaite sono della regina Elisabetta II, il principe Filippo di Edimburgo e il re Giorgio VI.\nI furgoni azzurri della Lindt &amp; Spr\u00fcngli sono dei Mercedes-Benz N1000. Nelle scene finali sul fiume Reno, l'autovettura anfibia \u00e8 una tedesca Amphicar.\nDistribuzione.\nIl film venne distribuito nelle sale cinematografiche britanniche dalla United Artists il 14 febbraio 1968. In Italia arriv\u00f2 al cinema il 6 novembre dello stesso anno."}
{"id": "2600132", "revid": "223320", "url": "https://it.wikipedia.org/wiki?curid=2600132", "title": "Broken - Hearted Girl", "text": ""}
{"id": "2600148", "revid": "1632387", "url": "https://it.wikipedia.org/wiki?curid=2600148", "title": "Piazza del Duomo (Brescia)", "text": "Piazza Paolo VI, o Piazza del Duomo, \u00e8 una delle piazze principali di Brescia. Parte centrale del centro storico, ed inserita nella Brescia Antica, era conosciuta come piazza del Duomo, per la presenza dei due duomi cittadini, Duomo vecchio e Duomo nuovo, venne intitolata a papa Paolo VI, dopo la sua morte.\nDescrizione.\nL'origine della piazza \u00e8 medioevale, cos\u00ec come alcuni palazzi che vi si affacciano, uno tra tutti palazzo Broletto, che oggi comprende anche la torre civica (o Torre del Pegol) e la loggia delle Grida, situato sul lato nord-est della piazza e risalente al Duecento, \u00e8 considerato l'edificio pubblico pi\u00f9 antico di Brescia. Oggi il palazzo ospita la Prefettura, l'Amministrazione Provinciale e qualche ufficio comunale.\nSempre sul lato orientale troviamo il Duomo Nuovo, eretto tra il 1604 e il 1825, comprendente vari stili architettonici che vanno dal tardo Barocco al rococ\u00f2, e il Duomo Vecchio, o \"Rotonda\", costruzione dell'XI secolo esempio di architettura romanica, che all'esterno presenta ancora i segni del vecchio livello di terreno della piazza, che venne poi rifatto in epoca veneziana.\nSul lato meridionale della piazza troviamo il palazzo Negroboni, propriet\u00e0 di UBI Banca, risalente ai primi del Novecento ed opera dell'architetto bresciano Antonio Tagliaferri; fu costruito dove in precedenza si trovava un palazzo della famiglia Negroboni. Invece, opposto al Duomo Nuovo, troviamo un palazzetto in stile neoclassico risalente al 1809, che presenta due grandi colonne ioniche centrali, vicino al quale \u00e8 presente la cosiddetta casa dei Camerlenghi, cos\u00ec chiamata perch\u00e9 fu a suo tempo sede dei camerlenghi, amministratori finanziari durante la dominazione veneta, che presenta particolari trifore quattrocentesche.\nAl di sotto di questa costruzione \u00e8 presente un passaggio di origine medioevale, oggi conosciuto come Galleria Duomo, che collega la piazza con i portici di via Dieci Giornate, edificati su progetto di Piero Maria Bagnadore, lungo la vecchia cinta muraria cittadina; mentre all'eccasso meridionale e a quello settentrionale, troviamo rispettivamente Via Paganora, caratterizzata da qualche palazzo di tardo Ottocento, oltre che dal retro dello storico Teatro Grande, e la quattrocentesca chiesa di Sant'Agostino, ormai annessa al palazzo del Broletto."}
{"id": "2600151", "revid": "1573940", "url": "https://it.wikipedia.org/wiki?curid=2600151", "title": "Sula (zoologia)", "text": "Sula \u00e8 un genere di uccelli marini della famiglia dei Sulidi.\nDescrizione.\nLe specie del genere \"Sula\" sono dei grossi e caratteristici uccelli marini dalle corte , e spesso variopinte zampe palmate, lunghe e strette ali appuntite, corpo aerodinamico a forma di sigaro, e forte becco conico ben adattato ad afferrare prede sguscianti e scivolose.\nBiologia.\nPer catturare i pesci di cui si cibano effettuano spettacolari tuffi da grande altezza, lasciandosi cadere sulla verticale con le ali parzialmente richiuse. Nidificano generalmente su piccole isole rocciose, formando straordinarie, affollatissime colonie nelle quali tutti i nidi, difesi dai proprietari a suon di becco, risultano disposti l'uno accanto all'altro, ma tutti egualmente spaziati, s\u00ec da punteggiare il suolo, se visti da lontano, in modo sorprendentemente regolare e uniforme.\nDistribuzione e habitat.\nTre specie del genere \"Sula\" sono molto diffuse. La sula fosca (\"S.\u00a0leucogaster\") \u00e8 presente sia nell'Atlantico (dalle Antille alla costa africana) che nel Pacifico, dove si spinge a sud fino all'Australia. La sula piedirossi (\"S.\u00a0sula\") e la sula mascherata (\"S.\u00a0dactylatra\") hanno una distribuzione simile alla precedente e si trovano anche nell'oceano Indiano. Malgrado le somiglianze esistenti fra di loro, le tre specie non sono in competizione per il cibo, poich\u00e9 pescano in zone diverse catturando tipi differenti di pesce. Altre tre specie di \"Sula\" nidificano sulle isole al largo della costa occidentale del Sudamerica: sono la sula piediazzurri (\"S.\u00a0nebouxii\"), la sula di Nazca (\"S.\u00a0granti\") e la sula del Per\u00f9 (\"S.\u00a0variegata\"). Inoltre esiste la (\"S. bassana\u00a0\") che vive nell'Atlantico settentrionale orientale, con la particolarit\u00e0 di svernare anche nel Mediterraneo occidentale.\nTassonomia.\nI membri di questo genere sono strettamente imparentati con quelli del genere \"Morus\", anch'essi precedentemente classificati nel genere \"Sula\". Anche la rarissima sula di Abbott (\"Papasula abbotti\") veniva inclusa in \"Sula\", ma viene attualmente inserita in un genere monotipico molto antico, pi\u00f9 strettamente imparentato con \"Morus\".\nIl genere \"Sula\" comprende le seguenti specie:"}
{"id": "2600152", "revid": "286870", "url": "https://it.wikipedia.org/wiki?curid=2600152", "title": "Piazza Duomo (Brescia)", "text": ""}
{"id": "2600156", "revid": "286870", "url": "https://it.wikipedia.org/wiki?curid=2600156", "title": "Piazza Paolo VI", "text": ""}
{"id": "2600157", "revid": "729019", "url": "https://it.wikipedia.org/wiki?curid=2600157", "title": "North American O-47", "text": "Il North American O-47 era un monomotore triposto da osservazione ad ala bassa prodotto dall'azienda statunitense North American Aviation negli anni trenta.\nUtilizzato essenzialmente dall'United States Army Air Corps nel periodo prebellico, all'entrata degli Stati Uniti nella seconda guerra mondiale l'O-47 venne considerato superato e relegato a compiti secondari in territorio continentale.\nStoria del progetto.\nNei primi anni trenta lo U.S. Army consider\u00f2 l'opportunit\u00e0 di dotarsi di un nuovo velivolo per sostituire gli oramai anziani biplani da osservazione Thomas-Morse O-19 e Douglas O-38. La General Aviation, sussidiaria della North American Aviation con sede a Dundalk, nel Maryland, inizi\u00f2 il progetto del GA-15, un monoplano di impostazione moderna, caratterizzato dall'adozione di un lungo abitacolo a tre posti in tandem chiuso da un lungo tettuccio vetrato e di una fusoliera dal fondo finestrato che ovviava alla ridotta visibilit\u00e0 inferiore data dal posizionamento dell'ala, montata bassa. Ridesignato XO-47 in ottemperanza alle convenzioni militari, lo sviluppo venne compiuto dalla casa madre. Presentato alla commissione esaminatrice ottenne, nel febbraio 1937, un contratto di fornitura per 107 esemplari, successivamente portato a 164, che ne avvi\u00f2 la produzione in serie.\nTra il 1937 ed il 1938 furono 174 gli esemplari prodotti, 81 destinati ai reparti della United States Army Air Corps e 93 a quelli della National Guard.\nNel 1938, l'U.S Army emise un nuovo ordine per 74 esemplari richiedendo una serie di modifiche. La nuova versione, designata O-47B, era caratterizzata da una diversa cappottatura NACA che favoriva un migliore raffreddamento, dall'adozione di una versione maggiormente potente del radiale R-1820 \"Cyclone\" e dalla dotazione di un'apparecchiatura radio migliorata.\nImpiego operativo.\nL'efficacia del O-47 venne testata dell'estate 1941, durante le manovre in Louisiana e Texas, dimostrando per\u00f2 le sue carenze a confronto di velivoli pi\u00f9 leggeri e dotati di caratteristiche STOL quali l'O-49 (poi ridesignato L-1 Vigilant) e la \"famiglia dei Grasshoppers\" O-57 (L-2), O-58 (L-3) ed O-59 (L-4). Questi ultimi, grazie alla loro capacit\u00e0 di decollo ed atterraggio in spazi brevi e su terreni non preparati, erano pi\u00f9 efficaci nella cooperazione con le truppe di terra mentre i caccia monomotori ed i bombardieri bimotori li superavano nella ricognizione visiva e fotografica. Per questo motivo gli O-47, durante la seconda guerra mondiale, ad eccezione di quelli catturati durante gli attacchi giapponesi alle basi statunitensi d'oltremare, sono stati relegati a compiti secondari.\nOltre alle missioni di osservazione e ricognizione nel territorio continentale statunitense (152nd Observation Squadron, Rhode Island National Guard) venne utilizzato come aereo da traino obiettivi per l'addestramento al tiro, nel pattugliamento costiero (72nd Observation Group) ed alla lotta antisommergibile.\nEsemplari attualmente esistenti.\nUn O-47B (s/n 39-112) \u00e8 attualmente in esposizione alla Early Years Gallery del National Museum of the United States Air Force presso la Wright-Patterson AFB vicino a Dayton, in Ohio. L'esemplare venne acquistato nel 1978 da Loren L. Florey Jr., di Eden Prairie, Minnesota. Il 179th Consolidated Aircraft Maintenance Squadron, Ohio Air National Guard, basato a Mansfield, si incaric\u00f2 di restaurarlo e ridipingerlo con la livrea appartenuta ad un O-47A dislocato al 112th Observation Squadron dell'Ohio National Guard."}
{"id": "2600166", "revid": "26891", "url": "https://it.wikipedia.org/wiki?curid=2600166", "title": "Chiesa dell'Annunciazione (Rodi)", "text": ""}
{"id": "2600168", "revid": "196390", "url": "https://it.wikipedia.org/wiki?curid=2600168", "title": "Hockey Club Lada Tol'jatti", "text": ""}
{"id": "2600178", "revid": "486946", "url": "https://it.wikipedia.org/wiki?curid=2600178", "title": "Abdul Qadir al-Badri", "text": ""}
{"id": "2600186", "revid": "339392", "url": "https://it.wikipedia.org/wiki?curid=2600186", "title": "Chiesa di San Giovanni (Rodi)", "text": ""}
{"id": "2600189", "revid": "486946", "url": "https://it.wikipedia.org/wiki?curid=2600189", "title": "Abdul Hamid al-Bakkoush", "text": ""}
{"id": "2600192", "revid": "486946", "url": "https://it.wikipedia.org/wiki?curid=2600192", "title": "Wanis al-Qaddafi", "text": ""}
{"id": "2600198", "revid": "2033069", "url": "https://it.wikipedia.org/wiki?curid=2600198", "title": "Coronation Street", "text": "Coronation Street, nota tra gli appassionati anche con i soprannomi di Corrie o The Street, \u00e8 una popolare e pluripremiata soap opera britannica.\nLa serie, che va in onda in prima serata, \u00e8 stata ideata da Tony Warren, ed \u00e8 prodotta a Manchester e ambientata in una cittadina immaginaria inglese chiamata Weatherfield. \nSi tratta della soap opera della televisione britannica pi\u00f9 seguita, nonch\u00e9 la pi\u00f9 longeva del mondo fra quelle attualmente in onda: la prima puntata \u00e8 stata trasmessa il 9 dicembre 1960 su Granada Television (ora ITV), canale che ha continuato a mandarla in onda su tutto il territorio britannico per tutte le sue stagioni.\nNel 1984 i Queen, nel videoclip della loro canzone \"I Want to Break Free\" realizzarono una parodia della serie, in cui loro stessi erano travestiti nei panni delle protagoniste femminili."}
{"id": "2600200", "revid": "1793900", "url": "https://it.wikipedia.org/wiki?curid=2600200", "title": "Diocesi di Varsavia (vetero-cattolica)", "text": "La diocesi di Varsavia \u00e8 una delle tre diocesi della Chiesa polacco-cattolica.\nLa sua Cattedrale \u00e8 la Cattedrale dello Spirito Santo a Varsavia.\nTerritorio.\nIl territorio diocesano comprende i voivodati di \u0141\u00f3d\u017a, Cuiavia-Pomerania, Pomerania, Masovia, Lublino, Varmia-Masuria e Podlachia.\nLa diocesi \u00e8 attualmente divisa in cinque decanati, a loro volta divisi in 32 parrocchie. Il numero dei fedeli ammonta a circa 9900 persone.\nStoria.\nNel 1951 fu creata ufficialmente la Chiesa polacco-cattolica, scorporando le parrocchie polacche facenti fino a quel momento capo alla missione polacca della Chiesa cattolica nazionale polacca, e questa nuova Chiesa fu in seguito divisa in tre diocesi. Precedentemente alla creazione della nuova Chiesa, la Missione aveva gi\u00e0 sede nella citt\u00e0 di Varsavia.\nPresente.\nAttualmente la Cattedra di Varsavia \u00e8 retta da Wiktor Wysocza\u0144ski, che riveste anche il ruolo di Superiore della chiesa polacco-cattolica."}
{"id": "2600202", "revid": "729019", "url": "https://it.wikipedia.org/wiki?curid=2600202", "title": "Serie A1 FIAF 1992", "text": "La Serie A1 FIAF 1992 \u00e8 stato il massimo livello del campionato italiano di football americano disputato nel 1992. \u00c8 stata organizzata dalla Federazione Italiana American Football.\nAl campionato hanno preso parte 14 squadre, suddivise in 2 gironi.\nPlayoff.\nAccedono direttamente ai playoff le prime 3 squadre di ogni girone. Le migliori 3 tra le escluse e la vincente del SilverBowl (finale di Serie A2) disputano un turno preliminare (Wild card).\nXII Superbowl.\nIl XII Superbowl italiano si \u00e8 disputato sabato 4 luglio 1992 allo Stadio Druso di Bolzano, ed ha visto i Pharaones Milano superare i Lions Bergamo per 35 a 25.\nIl titolo di MVP della partita \u00e8 stato assegnato a Matt Booher, quarterback dei Pharaones."}
{"id": "2600214", "revid": "1318658", "url": "https://it.wikipedia.org/wiki?curid=2600214", "title": "Coppa del Tagikistan", "text": "La Coppa del Tagikistan \u00e8 la coppa nazionale di calcio del Tagikistan.\nVittorie per squadra.\nDal 1992."}
{"id": "2600226", "revid": "2233666", "url": "https://it.wikipedia.org/wiki?curid=2600226", "title": "Bronte", "text": "Bronte (\"Bronti\" in ) \u00e8 un comune italiano di abitanti della citt\u00e0 metropolitana di Catania in Sicilia.\nSi estende alle pendici occidentali dell'Etna. \u00c8 un comune del Parco dell'Etna e del Parco dei Nebrodi conosciuto per la variet\u00e0 del pistacchio verde di Bronte.\nGeografia fisica.\nClima.\nLa pluviometria annua di Bronte, sulla base di un archivio di 56 anni relativo alla stazione meteorologica dell'Osservatorio delle Acque di riferimento, ammonta a 631\u00a0mm . La stagione pi\u00f9 piovosa \u00e8 quella invernale con 235\u00a0mm, seguita dall'autunno con 197\u00a0mm, dalla primavera con 145\u00a0mm e dall'estate con 54\u00a0mm.\nLa temperatura media annuale si attesta intorno ai 14\u00a0\u00b0C. La temperatura media del trimestre invernale, caratterizzato da frequenti precipitazioni anche a carattere nevoso, \u00e8 compresa tra 6 e 8\u00a0\u00b0C. Nella notte del 31 dicembre 2014, durante una delle pi\u00f9 importanti irruzioni d'aria fredda degli ultimi 30 anni, la stazione meteorologica del centro storico ha registrato una temperatura minima di -4\u00a0\u00b0C .\nL'estate \u00e8 caratterizzata dal caldo torrido e da una drastica diminuzione delle precipitazioni, perlopi\u00f9 relegate a brevi temporali pomeridiani. Temperature massime mediamente comprese tra 28 e 29\u00a0\u00b0C, minime tra 17 e 19\u00a0\u00b0C. In presenza dell'anticiclone subtropicale africano possono registrarsi picchi termici prossimi ai 35\u00a0\u00b0C, associati a tassi di umidit\u00e0 relativa anche inferiori al 20%. Una temperatura massima di 39.6\u00a0\u00b0C \u00e8 stata registrata il 24 luglio 2009 .\nStoria.\nDurante il Medioevo sul territorio dell'odierno comune si trovano 24 piccoli agglomerati appartenenti al monastero di Maniace in Sicilia.\nA partire dal 1468 al 1491 Bronte accolse una nutrita rappresentanza di cittadini albanesi profughi dall'Albania, a causa dalle guerre contro le armate turco-musulmane. La fondazione di Bronte pu\u00f2 essere di poco successiva o dello stesso periodo di Biancavilla, in quanto smarriti i \"Capitoli di Fondazione\" non ne conosciamo l\u2019esatta data. In questi \"Capitoli\" o leggi da osservare si riscontra una certa benevolenza, da parte dei feudatari e/o ecclesiastici. Gli albanesi, infatti, godevano di una certa libert\u00e0: potevano spostarsi da un sito all\u2019altro; vendere i propri averi; avere propri ufficiali e sacerdoti; mantenere la propria religione, costumi e lingua, non essere oggetto di angherie.\nDegli usi e costumi o della religione albanese ben poco \u00e8 rimasto; solo qualche cognome \u00e8 indicativo della provenienza albanese (Scafiti, Schiros, Schilir\u00f2, Triscali, Zappia) e molte tipiche parole di sicura origine albanese.\nPer decreto dell'imperatore Carlo V d'Asburgo fu creata l'universitas di Bronte nel 1520.\nBronte fu parzialmente danneggiata dall'eruzione dell'Etna del 1651, mentre le colate laviche delle eruzioni del 1832 e 1843 si avvicinarono ai territori di Bronte senza per\u00f2 raggiungere l'abitato. L'eruzione del 1843 \u00e8 conosciuta soprattutto per l'esplosione della colata di lava che avvenne in seguito alla copertura di una falda d'acqua colpendo una settantina di persone delle quali diverse decine morirono orribilmente dilaniate dal fuoco. Si tratt\u00f2 dell'incidente pi\u00f9 grave conosciuto nella storia delle eruzioni dell'Etna direttamente associabile con l'attivit\u00e0 del vulcano.\nL'ammiraglio britannico Horatio Nelson fu insignito del titolo di duca di Bronte nel 1799 da Ferdinando I delle Due Sicilie con una donazione significativa di terreni, fra cui il Castello e la chiesa di Santa Maria nei pressi di Maniace. \nIl cognome delle sorelle Bront\u00eb sembra provenire dal nome del comune siciliano. Il padre infatti, Patrick Prunty, avrebbe deciso di cambiare, ad un certo punto della sua vita, il proprio cognome in Bront\u00eb, in onore di Horatio Nelson di cui ebbe grande ammirazione e che appunto venne insignito del titolo di Duca di Bronte. Si noti che le dieresi sulla \"e\" hanno come unico scopo quello di non inglesizzare la pronuncia in \"Bronti\".\nDurante il Risorgimento, il comune fu teatro di un episodio controverso, noto come i \"Fatti di Bronte\".\nL'8 agosto del 1860, parecchi (contadini) brontesi durante una rivolta uccisero sedici \"cappelli\". Per \"cappelli\" (in siciliano \"cappeddi\" o \"cappieddi\") si intendevano i signori (latifondisti perlopi\u00f9), cui quel copricapo era riservato, mentre ai contadini competeva la \"coppula\" o \"birritta\", in italiano coppola o berretto. La rivolta fu soffocata da Nino Bixio; dopo un successivo sommario processo furono fucilati cinque presunti colpevoli. I fatti di Bronte sono ricordati nella novella \"Libert\u00e0\" di Giovanni Verga (in \"Novelle rusticane\", 1883); sono altres\u00ec riportati da Carlo Levi che, nel libro \"\"Le parole sono pietre\",\" descrive la citt\u00e0 di Bronte nel dopoguerra e lo stato dei suoi abitanti pi\u00f9 poveri.\nAi fatti di Bronte \u00e8 anche dedicato il film di Florestano Vancini \"\".\nEconomia.\nGli abitanti di Bronte trovano occupazione prevalentemente nell'agricoltura, nelle aziende dolciarie di trasformazione di pistacchio e frutta secca e ormai marginalmente negli ultimi anni nell'industria tessile. Per i tipi territoriali naturali, ha una variegata produzione agricola. Ulivi, aranci, siepi di fichi d'India, mandorli, castagni, noccioli, viti, peri e pistacchi convivono su un suolo contraddistinto da terre vulcaniche e argillose, coltivate e tramandate da secoli da padre in figlio.\nA Bronte \u00e8 legata la coltivazione e lavorazione di una variet\u00e0 di pistacchio che ha ottenuto il marchio D.O.P. Con questi pistacchi si preparano numerosi piatti: il Pesto di pistacchi, la crema di pistacchi, le paste di pistacchio (variante delle paste di mandorla), i croccanti al pistacchio, il torrone al pistacchio, ma anche arancini, panettoni e colombe pasquali.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2600229", "revid": "108466356", "url": "https://it.wikipedia.org/wiki?curid=2600229", "title": "Chelsea Football Club 1996-1997", "text": "Questa voce raccoglie le informazioni riguardanti il Chelsea Football Club nelle competizioni ufficiali della stagione 1996-1997.\nRosa.\nLa rosa e la numerazione sono aggiornate al 5 maggio 1997."}
{"id": "2600240", "revid": "2044791", "url": "https://it.wikipedia.org/wiki?curid=2600240", "title": "Fortuna (Dakota del Nord)", "text": "Fortuna \u00e8 un centro abitato (\"city\") degli Stati Uniti d'America, situato nella Contea di Divide nello Stato del Dakota del Nord. Nel censimento del 2010 la popolazione era di 31 abitanti. La citt\u00e0 \u00e8 stata fondata nel 1913. Situata a ridosso del confine con il Canada, \u00e8 l'ultima localit\u00e0 degli Stati Uniti attraversata dalla U.S. Route 85.\nGeografia fisica.\nSecondo i rilevamenti dell'United States Census Bureau, la localit\u00e0 di Fortuna si estende su una superficie di 2,60\u00a0km\u00b2, tutti occupati da terre.\nPopolazione.\nSecondo il censimento del 2000, a Fortuna vivevano 31 persone, ed erano presenti 8 gruppi familiari. La densit\u00e0 di popolazione era di 12 ab./km\u00b2. Nel territorio comunale si trovavano 39 unit\u00e0 edificate. Per quanto riguarda la composizione etnica degli abitanti, il 100% era bianco. La popolazione di ogni razza ispanica corrispondeva al 3,23% degli abitanti.\nPer quanto riguarda la suddivisione della popolazione in fasce d'et\u00e0, il 19,4% era al di sotto dei 18, lo 0% fra i 18 e i 24, il 29,0% fra i 25 e i 44, il 22,6% fra i 45 e i 64, mentre infine il 29,0% era al di sopra dei 65 anni di et\u00e0. L'et\u00e0 media della popolazione era di 46 anni. Per ogni 100 donne residenti vivevano 121,4 maschi."}
{"id": "2600242", "revid": "125245465", "url": "https://it.wikipedia.org/wiki?curid=2600242", "title": "Noonan", "text": ""}
{"id": "2600244", "revid": "226458", "url": "https://it.wikipedia.org/wiki?curid=2600244", "title": "Q-system", "text": "Il Q-system \u00e8 una classificazione geomeccanica sviluppata nel 1974 da Nick Barton, Lien R.e Lunde J. nel NGI (Norwegian Geotechnical Institute). Il sistema \u00e8 stato sviluppato sulla base di 212 tunnel scavati in rocce granitoidi della Norvegia. Grazie all'analisi di 6 parametri \u00e8 possibile valutare la qualit\u00e0 di un ammasso roccioso e consente una stima di massima dei supporti per le pareti dello scavo.\nSistema.\nIL Q-system si basa sull'analisi di 6 parametri che tengono conto dello stato dell'ammasso:\nLa formula \u00e8 quindi:\nRQD/Jn \u00e8 un fattore rappresentativo della struttura della roccia e della dimensione dei blocchi, Jr/Ja rappresenta la resistenza al taglio che sviluppano i blocchi, mentre Jw/SRF \u00e8 indicativo della condizione di sforzo presente nell'ammasso."}
{"id": "2600246", "revid": "88740", "url": "https://it.wikipedia.org/wiki?curid=2600246", "title": "Northfield", "text": ""}
{"id": "2600247", "revid": "149727", "url": "https://it.wikipedia.org/wiki?curid=2600247", "title": "G\u00fcritz", "text": ""}
{"id": "2600249", "revid": "106908", "url": "https://it.wikipedia.org/wiki?curid=2600249", "title": "Krohn", "text": ""}
{"id": "2600253", "revid": "1305772", "url": "https://it.wikipedia.org/wiki?curid=2600253", "title": "Serie A1 FIAF 1991", "text": "La Serie A1 FIAF 1991 \u00e8 stato il massimo livello del campionato italiano di football americano disputato nel 1991. \u00c8 stata organizzata dalla Federazione Italiana American Football.\nAl campionato hanno preso parte 13 squadre, suddivise in 2 gironi.\nPlayoff.\nAccedono ai playoff le prime 4 squadre di ogni girone.\nXI Superbowl.\nL'XI Superbowl italiano si \u00e8 disputato sabato 6 luglio 1991 allo Stadio Brianteo di Monza, ed ha visto i Giaguari Torino superare i Phoenix San Lazzaro per 38 a 16.\nIl titolo di MVP della partita \u00e8 stato assegnato a Mauro Dho, runningback dei Giaguari."}
{"id": "2600260", "revid": "110157", "url": "https://it.wikipedia.org/wiki?curid=2600260", "title": "Noonan (Dakota del Nord)", "text": "Noonan \u00e8 un centro abitato (\"city\") degli Stati Uniti d'America, situato nella Contea di Divide nello Stato del Dakota del Nord. Nel censimento del 2000 la popolazione era di 154 abitanti. La citt\u00e0 \u00e8 stata fondata nel 1907.\nGeografia fisica.\nSecondo i rilevamenti dell'United States Census Bureau, la localit\u00e0 di Noonan si estende su una superficie di 0,70\u00a0km\u00b2, tutti occupati da terre.\nPopolazione.\nSecondo il censimento del 2000, a Noonan vivevano 154 persone, ed erano presenti 30 gruppi familiari. La densit\u00e0 di popolazione era di 218 ab./km\u00b2. Nel territorio comunale si trovavano 116 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, l'11,0% era al di sotto dei 18, il 4,5% fra i 18 e i 24, il 20,1% fra i 25 e i 44, il 25,3% fra i 45 e i 64, mentre infine il 39,0% era al di sopra dei 65 anni di et\u00e0. L'et\u00e0 media della popolazione era di 58 anni. Per ogni 100 donne residenti vivevano 100,0 maschi."}
{"id": "2600264", "revid": "228587", "url": "https://it.wikipedia.org/wiki?curid=2600264", "title": "Chant", "text": ""}
{"id": "2600267", "revid": "83531", "url": "https://it.wikipedia.org/wiki?curid=2600267", "title": "Remo Jona", "text": "Epurato dalla sua professione in seguito alle leggi razziali del 1938, fu arrestato, trasferito nel campo di concentramento di Fossoli e infine deportato ad Auschwitz insieme alla sua famiglia.\nSuperata la selezione all'arrivo del convoglio, riusc\u00ec a sopravvivere fino alla liberazione del campo, a differenza di sua moglie e dei suoi due figli. Nel gennaio 2016 sono state posate delle pietre d'inciampo a ricordo suo e dei suoi famigliari, in via Filangieri 4 a Torino.\nLa vita famigliare e l'impatto delle leggi razziali.\nRemo Jona, figlio di Rodolfo e Emilia Segre, fu un agiato e promettente avvocato civilista appartenente alla comunit\u00e0 ebraica di Torino. Nell'aprile del 1930 si spos\u00f2 con Ilka Dorina Vitale, a sua volta benestante, e i due andarono a vivere a Torino nell'appartamento di via Filangeri 4, nel quartiere residenziale della Crocetta. Nel febbraio 1932 nacque il primo figlio, Ruggero Achille Rodolfo Jona, mentre il secondo, Raimondo Luigi Eugenio, nacque nel gennaio del 1937. Fin dal 1936, la famiglia frequentava per la villeggiatura la localit\u00e0 di Issime in Valle d'Aosta, affittando una vasta casa nella parte alta del paese.\nL'impatto delle leggi razziali, emanate dal regime fascista a partire dal settembre 1938, fu anche per la famiglia Jona molto grave: al figlio Ruggero fu impedito di frequentare la scuola pubblica, mentre Remo venne cancellato dall'albo degli avvocati, in cui risultava iscritto sin dal dicembre 1923. Egli poteva esercitare la sua professione solo a favore di altri ebrei. Inoltre: \nCon lo scoppio della Seconda guerra mondiale e l'intensificarsi dei bombardamenti sulla citt\u00e0, la famiglia Jona decise, nel corso del 1942, di trasferirsi a Issime.\nDopo l'8 settembre.\nIn seguito alla nascita della Repubblica sociale italiana, in Valle d'Aosta le autorit\u00e0 iniziarono a perseguitare e a incarcerare gli ebrei, italiani e stranieri, presenti sul territorio. La Valle era diventata meta di rifugio per molti ebrei, anche per la vicinanza con la Svizzera verso la quale si sperava ancora di fuggire, mentre per altri, soprattutto giovani, era la prima occasione per partecipare alla nascente resistenza contro il nazifascismo, come avvenne per il gruppo che comprendeva Primo Levi, Luciana Nissim e Vanda Maestro. Protagonista dell'attivit\u00e0 di repressione delle nascenti bande partigiane e della caccia agli ebrei a vario titolo nascosti in Valle fu il prefetto di Aosta, Cesare Augusto Carnazzi, che si diede da fare con successo per infiltrare gli inesperti primi gruppi resistenti e per scovare e arrestare gli ebrei, appena ne ebbe la copertura legale. \nIn questo contesto, Remo Jona aveva trasferito gi\u00e0 nei mesi precedenti all'8 settembre i propri beni materiali da Torino a Issime e qui, senza celare la propria identit\u00e0 che era nota a tutti comprese le autorit\u00e0, visse in una situazione di apparente calma. Infatti il locale maresciallo dei carabinieri, Andrea Bassignana, pi\u00f9 volte rassicur\u00f2 Jona sull'incolumit\u00e0 sua e dei suoi famigliari, anche quando un'altra importante famiglia di ebrei torinesi rifugiata a Gressoney-la-Trinit\u00e9, quella di Ettore Ovazza, fu trucidata ad Intra l'11 ottobre 1943 da un reparto del 1\u00ba Battaglione del 2\u00ba Reggimento della 1\u00aa Divisione Panzer SS \"Leibstandarte SS Adolf Hitler\" \nDopo l'emanazione il 30 novembre 1943 da parte di Guido Buffarini Guidi dell\"'Ordine di polizia n\u00ba5\" secondo il quale gli ebrei dovevano essere inviati in appositi campi di concentramento e i loro beni sequestrati, Jona prima si allontan\u00f2 da Issime cercando di nascondersi a Fontainemore poi, nuovamente rassicurato da Bassignana, ritorn\u00f2 con i famigliari a Issime. Qui furono tutti arrestati il 7 dicembre 1943 da parte dei carabinieri di Bassignana e trasferiti ad Aosta, in attesa di essere inviati nel campo di concentramento di Fossoli. All'arresto non fu neppure estraneo Rudy Lerch, collaboratore delle truppe tedesche: \nLa deportazione.\nLa permanenza ad Aosta dur\u00f2 fino al 20 gennaio 1944 quando avvenne il trasferimento a Fossoli insieme ad altri ebrei tra cui Primo Levi, Luciana Nissim e Vanda Maestro che erano stati arrestati il 13 dicembre 1943 nel villaggio di Amay, sul versante verso Saint-Vincent del Col de Joux (tra Saint-Vincent e Brusson). A Fossoli la famiglia Jona rimase insieme agli altri internati ebrei per un mese, mentre il numero di quest'ultimi cresceva rapidamente passando da circa centocinquanta a pi\u00f9 di seicento in poche settimane. Raggiunto questo numero che era funzionale all'organizzazione nazista dei convogli verso i campi di sterminio, il 20 febbraio 1944 giunsero a Fossoli le SS tedesche che allestirono per il 22 il primo treno in partenza dalla localit\u00e0 emiliana per Auschwitz. Secondo Italo Tibaldi il numero complessivo dei deportati su questo convoglio fu intorno ai 650, di cui 489 identificati. Alla liberazione i superstiti furono 24. Insieme alla famiglia Jona, furono deportati, tra gli altri, anche Primo Levi, Luciana Nissim e Vanda Maestro, che non sopravvisse al lager e fu uccisa nell'ottobre del 1944.\nIl viaggio inizi\u00f2 la sera del 22 febbraio mentre l'arrivo ad Auschwitz avvenne la sera del 26. La selezione fra gli adatti al lavoro e coloro che dovevano essere immediatamente eliminati cominci\u00f2 subito. Scrive Primo Levi:\nIn questo modo Ilka Vitale (38 anni), Ruggero Jona (12 anni) e Raimondo Jona (7 anni) furono la sera stessa uccisi con il gas e i loro corpi bruciati. Remo invece fu selezionato per il lavoro a Buna-Monowitz insieme ad altri 75 uomini del suo convoglio. Sul braccio gli fu tatuato il numero 174 508. Jona sopravvisse alle inumane condizioni del lager fino alla liberazione del campo avvenuta il 27 gennaio 1945, riuscendo a rifugiarsi prima della marcia della morte nel blocco ospedale del lager. \u00c8 con Primo Levi, Bruno Piazza, Corrado Saralvo e i piccoli Luigi Ferri, Andra e Tatiana Bucci tra i pochi sopravvissuti italiani presenti a Auschwitz all'arrivo delle truppe sovietiche.\nIl ritorno.\nRemo Jona fu trasferito dopo la fine della guerra nel campo di Katowice, dove rincontr\u00f2 Primo Levi e altri sopravvissuti allo sterminio; nei ricordi di Corrado Saralvo che, come lui, sopravvisse ad Auschwitz, Jona \u00e8 ricordato cos\u00ec: \nJona riusc\u00ec a rientrare a Torino nell'agosto del 1945 e si ritrov\u00f2 senza un tetto disponibile, in quanto tutte le sue propriet\u00e0 erano sotto amministrazione coatta dell'EGELI, l'ente incaricato di gestire ci\u00f2 che era stato sequestrato agli ebrei, mentre i beni mobili erano stati subito razziati dopo il suo arresto. Ospitato in un primo tempo dai salesiani, riebbe possesso delle sue propriet\u00e0 e cerc\u00f2 di trovare i responsabili della razzia dei suoi beni a Issime, dove and\u00f2 in visita gi\u00e0 nello stesso agosto del 1945. Jona riapr\u00ec il suo studio legale ma condusse una vita sempre pi\u00f9 appartata e chiusa, costretto anche a dissimulare la morte di sua moglie e dei suoi figli alla madre di lei, finch\u00e9 quest'ultima mor\u00ec nel febbraio del 1950.\nIl 18 settembre 1954 fu investito da una motocicletta sulla strada di Lanzo Torinese, mentre tornava dalla villa dei suoceri, e non sopravvisse. Oltre alla moglie e ai due figli, Jona perdette nella Shoah il fratello Luigi, la madre Emilia Segr\u00e9 e diversi altri parenti. "}
{"id": "2600271", "revid": "1360634", "url": "https://it.wikipedia.org/wiki?curid=2600271", "title": "Lettere di condannati a morte della Resistenza italiana (8 settembre 1943 - 25 aprile 1945)", "text": "Lettere di condannati a morte della Resistenza italiana (8 settembre 1943 - 25 aprile 1945) \u00e8 un libro che raccoglie le ultime lettere di condannati a morte della Resistenza italiana.\nDescrizione.\n\u00c8 curato da Piero Malvezzi e Giovanni Pirelli, con prefazione di Enzo Enriques Agnoletti e viene pubblicato la prima volta nel gennaio 1952 da Einaudi.\nA sottolineare la prevalenza del soggetto del libro, in copertina non compaiono i nomi dei curatori. La terza edizione (giugno 1952) raccoglie le lettere di 132 caduti, presentandosi come un significativo ampliamento rispetto alla prima edizione, in quanto raccoglie ulteriori testimonianze di trenta caduti che non erano presenti nella prima edizione. La terza edizione contiene anche cinque tavole fuori testo, costituite da riproduzioni fotografiche di documenti come la lettera di Walter Fillak che \u00e8 posta in apertura del libro.\nPer ogni caduto sono indicate anche notizie essenziali della sua vita e delle circostanze della morte. Fanno eccezione i primi sei, indicati come \"Ignoto\", per i quali manca questo cenno biografico.\nIl criterio di selezione delle lettere \u00e8 molto stretto nella sostanza, anche se sono stati inclusi alcuni casi ritenuti assimilabili dai curatori: ad esempio resistenti che, sottoposti a torture, si uccisero per evitare di confessare. Anche per quanto riguarda lo strumento espressivo, sono stati inclusi messaggi come quello inciso con un chiodo sulle pareti di una cella da Alberto Marchesi (fucilato alle Fosse Ardeatine), o il messaggio scritto da Gianfranco Mattei sul retro di un assegno circolare. Il messaggio di Umberto Fogagnolo, riportato nella copertina dell'edizione 2002, fu scritto sul retro della foto di un suo figlio. I criteri sono indicati in una \"nota dei compilatori\" che precede le testimonianze riportate.\nNel 2002 \u00e8 stata pubblicata da Einaudi una nuova edizione, a cura di Gustavo Zagrebelsky.\nNel 2006 Einaudi ha proposto una raccolta-antologia di lettere e di brani di diario dei partigiani, intitolata \"Generazione ribelle. Diari e lettere dal 1943 al 1945\", estesa a tutto il periodo della loro partecipazione alla Resistenza e non limitata quindi agli scritti in punto di morte, a cura di Mario Avagliano. L'altra novit\u00e0 di questa raccolta, che s'ispira dichiaratamente al lavoro di Malvezzi e Pirelli, \u00e8 che essa comprende testi non solo di partigiani ma anche di deportati politici, di internati militari, di militari del Corpo di Liberazione Italiano e di resistenti civili.\nPersone citate.\nIn ordine cronologico di data di morte:\nEdizioni.\nTuttora ristampata, la raccolta ha avuto 14 edizioni nei \"Saggi\" Einaudi, 4 negli \"Struzzi\", poi apparve nei \"Tascabili\", nei \"Millenni\" e ora \u00e8 pubblicata negli \"ET Saggi\"."}
{"id": "2600273", "revid": "585241", "url": "https://it.wikipedia.org/wiki?curid=2600273", "title": "Diocesi di Varsavia", "text": ""}
{"id": "2600274", "revid": "729019", "url": "https://it.wikipedia.org/wiki?curid=2600274", "title": "Torre del Pegol", "text": "La torre del Pegol (torre del popolo o torre del mercato) \u00e8 un edificio in pietra alto circa 54 metri, annesso al palazzo Broletto in piazza Paolo VI a Brescia.\nStoria.\nNon si conosce con esattezza n\u00e9 la data n\u00e9 l'origine di questa costruzione medievale, ma si trovano alcune tracce in alcuni manoscritti del XII secolo, in cui si sottolinea la particolare resistenza dell'edificio, che resistette ad un violento terremoto del 1222, di magnitudo 6.05, che provoc\u00f2 circa 20.000 morti.\nNel 1178 ai suoi piedi nacque la \"Laubia lignorum\", prima sede del governo della citt\u00e0 di Brescia, mentre nel 1235 venne innalzata la nuova \"Campana Militum\", campana in bronzo che fungeva da richiamo per le truppe cittadine in caso di attacco nemico, finch\u00e9 dal 1434, sotto la dominazione veneziana, fino ad inizi dell'Ottocento, vennero ordinate numerose e continue ristrutturazioni del campanile e della campana, che ne modificarono in parte la struttura.\nA seguito di queste ristrutturazioni venne sostituito anche l'antichissimo orologio che scandiva il tempo cittadino, di cui non si ha pi\u00f9 alcuna traccia, e l'antica campana, di circa 800 Kg, che venne fusa per ricavarne quattro pi\u00f9 piccole, tutt'oggi presenti nella sommit\u00e0 della torre.\nVenne poi utilizzata dagli austriaci come roccaforte durante le dieci giornate di Brescia, passo ripreso anche dal poeta bresciano Angelo Canossi.\nLa torre si compone di quattro livelli ben visibili. Il primo, al piano terra, \u00e8 formato da un grande basamento in pietra bianca di Botticino. Il secondo livello \u00e8 percorso longitudinalmente da uno stretto tunnel di due metri, mentre il terzo livello, che rientra ancora nelle alte muraglie dell'antico palazzo, \u00e8 collegato al quarto ed ultimo livello da una scala interna, modificata poi nel XVI secolo ad opera di Dionisio Bolda, in uno scalone elicoidale.\nDopo alcune ristrutturazioni moderne, la torre \u00e8 tornata visitabile dalla cittadinanza nel 2007."}
{"id": "2600281", "revid": "287204", "url": "https://it.wikipedia.org/wiki?curid=2600281", "title": "Bersezio", "text": ""}
{"id": "2600282", "revid": "286870", "url": "https://it.wikipedia.org/wiki?curid=2600282", "title": "Torre del popolo", "text": ""}
{"id": "2600290", "revid": "124071026", "url": "https://it.wikipedia.org/wiki?curid=2600290", "title": "Intelligence - Servizi &amp; segreti", "text": "Intelligence - Servizi &amp; segreti \u00e8 una serie televisiva italiana d'azione del 2009, ambientata nel mondo dello spionaggio italiano e internazionale, prodotta dalla Taodue di Pietro Valsecchi e Camilla Nesbitt, e diretta da Alexis Sweet. \u00c8 interpretata da Raoul Bova, affiancato principalmente da Ana Caterina Morariu e Dino Abbrescia.\nTrama.\nMarco Tancredi \u00e8 un par\u00e0 in congedo del 9\u00ba Reggimento d'assalto paracadutisti \"Col Moschin\" delle Forze speciali italiane. Dopo il completo annientamento della sua unit\u00e0 durante una missione della massima segretezza in Yemen, il militare si \u00e8 ritirato dall'Esercito. Con l'aiuto della psichiatra Lidia l'uomo riacquista la tranquillit\u00e0 che aveva perso; alla fine della terapia, i due si innamorano e si sposano.\nUna notte, dopo un misterioso viaggio in Romania con l'amica di sempre Giada, Lidia rivela al marito di essere incinta. Uscita per una commissione nella notte, la donna rimane uccisa per mano di un rapinatore in un supermercato. Non accontentandosi delle risposte degli inquirenti, Marco indaga sul passato della moglie, scoprendo che Lidia, in realt\u00e0, lavorava nei servizi segreti. Il mistero, per\u00f2, \u00e8 pi\u00f9 profondo di quanto sembri, e l'omicidio di Lidia appare ora solo come un tassello di un tentativo pi\u00f9 grande per bloccare un'indagine scomoda: Lidia stava infatti indagando sulla possibile esistenza di una talpa all'interno dei servizi segreti. Aiutato proprio da Giada e dall'ambiguo e cupo Massimo, Marco si trova cos\u00ec ad affrontare il lavoro e gli ex colleghi di Lidia \u2013 di cui non si pu\u00f2 fidare per via di un avvertimento della moglie \u2013 portando avanti un'indagine personale per scoprire il perch\u00e9 della sua morte. Questo lo porter\u00e0 inizialmente a scontrarsi con Antonio Mosca, un collega che non vede di buon occhio le sue indagini, ma che alla fine gli sar\u00e0 d'aiuto. Alla fine Marco scopre che la talpa all'interno della squadra antiterrorismo \u00e8 Carlo Fulgieri, ex Colonnello di Tancredi, che passava informazioni segrete dei suoi uomini a un'organizzazione criminale, proprio la stessa che ha inviato il killer che ha ucciso Lidia. Messo alle strette da Marco \u2013 che lo accusa di essere un assassino e di aver ucciso Lidia \u2013 Fulgieri si suicida. Tra la rabbia di Marco, tutta la faccenda viene successivamente secretata, ma a Marco viene supplicato di restare nella squadra, in quanto ci sono ancora molti problemi da risolvere.\nProduzione.\nLa serie si ispira a pellicole d'azione come i pi\u00f9 recenti film di James Bond, \"\" e \"The Bourne Ultimatum - Il ritorno dello sciacallo\", , ed \u00e8 la pi\u00f9 costosa produzione televisiva mai realizzata in Italia: ha avuto un budget di 20 milioni di euro, e ha visto l'impiego di oltre 500 stuntmen e di 5000 comparse. La serie \u00e8 stata girata soprattutto a Torino, ma ha fatto uso di molte altre location in giro per il mondo, tra cui Roma, Bucarest, la Svizzera, il deserto dello Yemen, la Tunisia e la Siria.\nLa prima ed unica stagione di \"Intelligence - Servizi &amp; segreti\" \u00e8 andata in onda nel 2009 su Canale 5. Era stata confermata la produzione di una seconda stagione, la cui realizzazione venne per\u00f2 successivamente fermata.\nNel settembre 2010, il format di \"Intelligence - Servizi &amp; Segreti\" \u00e8 stato ceduto da Taodue alla societ\u00e0 di produzione americana Lions Gate Entertainment, per studiare un possibile adattamento della serie negli Stati Uniti d'America..\nCrossover.\nL'episodio \"Un'azione inattesa\", andato in onda il 19 ottobre 2009, ha ospitato il primo caso italiano di crossover tra due serie televisive. Nell'episodio, in seguito ad un caso di omicidio, l'agente Antonio Mosca (interpretato da Salvatore Lazzaro) si ritrova alle prese con il capitano Riccardo Venturi (Lorenzo Flaherty), il maresciallo Vincenzo De Biase (Ugo Dighero) e il tenente Daniele Ghirelli (Fabio Troiano), protagonisti della serie televisiva \"R.I.S. - Delitti imperfetti\". Questo crossover \u00e8 stato possibile grazie al fatto che sia \"Intelligence - Servizi &amp; segreti\" che \"R.I.S. - Delitti imperfetti\" sono prodotte entrambe dalla Taodue di Pietro Valsecchi."}
{"id": "2600295", "revid": "1305772", "url": "https://it.wikipedia.org/wiki?curid=2600295", "title": "Dodge (disambigua)", "text": ""}
{"id": "2600305", "revid": "38120", "url": "https://it.wikipedia.org/wiki?curid=2600305", "title": "Ivy Town", "text": "Ivy Town \u00e8 una citt\u00e0 immaginaria ambientata nell'Universo DC. Fu creata nel 1961 da Gardner Fox e Gil Kane.\nStoria editoriale.\nIvy Town serv\u00ec da sfondo a molte delle storie pubblicate dalla DC Comics che vedevano protagonista Ray Palmer, il secondo Atomo (cio\u00e8 quello della Silver Age). L'universit\u00e0 locale era Il fiore all'occhiello della citt\u00e0 era l'universit\u00e0 locale, nel cui dipartimento di fisica Atomo, inizialmente all'insaputa di tutti, era impiegato con la sua vera identit\u00e0. Dopo che la sua identit\u00e0 fu resa pubblica, si riun\u00ec alla facolt\u00e0 dell'Universit\u00e0 come celebre professore in maniera discontinua.\nDalla met\u00e0 degli anni settanta, Ivy Town fu descritta da alcune fonti, incluso un articolo geografico nella \"fanzine\", all'epoca ufficiale, \"Amazing World of DC Comics\" n. 14 (1977), come ubicata nel Connecticut. Tuttavia, verso la fine degli anni ottanta, lo scrittore Roger Stern, presumibilmente con l'ispirazione da parte di Tom Peyer, piazz\u00f2 esplicitamente la citt\u00e0 nella regione di Finger Lake nello Stato di New York in \"Power of the Atom\". In molti numeri, furono menzionati nomi di posti realmente esistenti, come la citt\u00e0 di Ithaca. La citt\u00e0 vicina pi\u00f9 nota \u00e8 Calvin City, casa di Al Pratt, l'Atomo della Golden Age, descritta da Stern come a sud di Ivy in Pennsylvania.\nCome spiegato in \"Brave New World\" (luglio 2006), il nuovo Atomo (Ryan Choi) risiede in Ivy Town. Sembra che, mentre Ray Palmer lavorava con la Justice League of America, gli avvenimenti insoliti divennero la consuetudine per Ivy Town, che divenne una mecca per gli ufologi, i parapsicologi e i sostenitori delle invasioni aliene.\nL'attuale Capo della Polizia di Ivy Town \u00e8 Liza Warner, il personaggio originariamente conosciuto come Lady Cop, che debutt\u00f2 in \"1st Issue Special\" n. 4."}
{"id": "2600307", "revid": "767487", "url": "https://it.wikipedia.org/wiki?curid=2600307", "title": "Mecamilamina", "text": "La mecamilamina \u00e8 un antagonista non competitivo dei recettori nicotinici. l'assorbimento \u00e8 difficoltoso, incompleto ed imprevedibile per i suoi composti ammonici quaternari. Attraversa la barriera emato-encefalica e pu\u00f2 determinare tremore e confusione\n\u00c8 stata utilizzata come bloccante gangliare per la cura dell'ipertensione anche se ora \u00e8 utilizzata come bloccante gangliare solo per motivi di ricerca. \u00c8 un bloccante dei recettori nicotinici cerebrali di tipo \u03b13\u03b24."}
{"id": "2600310", "revid": "113757", "url": "https://it.wikipedia.org/wiki?curid=2600310", "title": "Moqtada Al Sadr", "text": ""}
{"id": "2600321", "revid": "270833", "url": "https://it.wikipedia.org/wiki?curid=2600321", "title": "Deportazioni di Gorizia", "text": "Le deportazioni di Gorizia seguirono l'occupazione militare della citt\u00e0 da parte dei partigiani del IX Korpus sloveno toccando l'apice fra il 2 e il 20 maggio 1945 a seconda guerra mondiale conclusa. Si contarono 332 scomparsi, dei quali 182 civili e 150 militari, nel goriziano, dato arrivato a 665 persone a disamina storica conclusa. La maggior parte dei deportati fu trucidato in varie parti della Jugoslavia, in particolare a Lubiana, oppure trasportata verso l'interno della Jugoslavia.\nStoria.\nLa citt\u00e0 di Gorizia fu uno dei punti nevralgici del secolare conflitto fra popoli confinanti, in una lunga fascia geografica che andava dalla Carinzia (contesa fra sloveni e austriaci) fino alla Dalmazia (contesa fra italiani e croati). Gorizia - all'epoca citt\u00e0 multietnica a maggioranza italiana - fu assegnata all'Italia alla fine della grande guerra, assieme a un ampio territorio ad est/nordest, massicciamente abitato da sloveni e costitu\u00ec quindi negli ultimi mesi della seconda guerra mondiale - assieme a Trieste - uno dei principali obiettivi per l'esercito jugoslavo, che intendeva reclamare l'intera Venezia Giulia al tavolo della pace. Tito voleva anticipare l'avanzata da ovest delle truppe alleate, ponendole di fronte al fatto compiuto.\nIl grosso delle forze tedesche - comprendenti anche reparti collaborazionisti serbi (cetnici) e sloveni (belagardisti e domobranci) - abbandon\u00f2 Gorizia entro il 29 aprile del 1945, con qualche sporadico combattimento fra partigiani italiani e retroguardie tedesche. Il CLN locale lo stesso giorno abbozz\u00f2 un primo governo cittadino. I primi reparti jugoslavi si avvicinarono alla periferia il 1\u00ba maggio 1945, ma la citt\u00e0 fu occupata completamente il giorno successivo, dando inizio a un periodo di governo militare jugoslavo durato circa quaranta giorni.\nFin dai primissimi giorni di occupazione, i partigiani jugoslavi guidati dal comandante sloveno Franco Pregelj iniziarono un'opera di epurazione non solo degli elementi considerati collusi col precedente regime, ma anche di persone espressamente o anche solo potenzialmente contrarie all'annessione della citt\u00e0 alla Jugoslavia. Tale epurazione, che tocc\u00f2 l'apice fra il 2 e il 20 maggio 1945 a seconda guerra mondiale conclusa, in qualche caso si risolveva semplicemente coll'allontanamento da una carica o da un posto di lavoro, ma in molti casi con un vero e proprio rastrellamento e la deportazione. Un certo numero di persone venne soppresso immediatamente.\nLe stesse fonti jugoslave segnalano svariati casi di arbitrariet\u00e0 dell'uso della forza, citando arresti senza motivo, omicidi indiscriminati e perfino saccheggi di beni e denaro. Si contarono 332 scomparsi, dei quali 182 civili e 150 militari, nel goriziano, dato arrivato a 665 persone a disamina storica conclusa.\nIl tema dei deportati goriziani e della loro sorte rimase per decenni al di fuori dell'ambito storiografico, fonte invece di ricorrenti \"querelle\" polemiche a livello locale. Negli anni immediatamente precedenti e successivi al trattato di pace dell'Italia (1947) il destino di Gorizia caus\u00f2 delle forti frizioni fra Italia e Jugoslavia, e il confine italo-jugoslavo a Gorizia e negli immediati dintorni divenne anche il luogo di scambio fra varie categorie di prigionieri italiani rimasti in Jugoslavia da una parte e i partigiani filo-jugoslavi incarcerati in Italia dall'altra.\nSolo successivamente - grazie anche al miglioramento col tempo dei rapporti fra l'Italia e la Slovenia, che ha favorito anche l'approfondimento delle conoscenze fra gli storici, oltre alla parziale apertura degli archivi - si \u00e8 potuto stabilire che la gran parte dei deportati di Gorizia venne trasportata verso l'interno della Jugoslavia, in massima parte nelle carceri di Lubiana, ove una grande percentuale trov\u00f2 la morte o per soppressione o in seguito a malattie, dovute in certi casi alle carenti situazioni igienico-sanitarie dei luoghi di detenzione.\nMonumenti.\nNel 1985 la citt\u00e0 di Gorizia nel 40\u00ba anniversario ha dedicato a questo tragico episodio un monumento collocato all'interno del Parco della Rimembranza dove sono elencati i nomi di 665 persone deportate e uccise dagli jugoslavi a guerra gi\u00e0 conclusa."}
{"id": "2600323", "revid": "580197", "url": "https://it.wikipedia.org/wiki?curid=2600323", "title": "Sara Di Filippo", "text": "Carriera.\nClub.\nInizia la sua carriera nelle giovanili del Basaldella e poi, nel 1996 passa al \"3Stelle Basaldella\", dove prende parte al campionato di Serie C e dopo in Serie B. Dal 1999 gioca nella prima squadra del .\nNazionale.\nDal 1998 al 2007 gioca anche per la nazionale italiana, selezionata per vestire la maglia delle Azzurrine prima nell'Under-17 e poi nell'Under-20, per approdare infine nella Nazionale maggiore, con la quale colleziona 46 presenze, realizzando 3 reti.\nAllenatrice.\nLasciato il calcio giocato, Sara Di Filippo decide di intraprendere l'attivit\u00e0 di allenatore. A tale scopo si iscrive al corso regionale per il Friuli-Venezia Giulia per conseguire l'abilitazione ad allenatore di base tenutosi a Gorizia tra il 21 gennaio ed il 2 marzo 2013, superando le prove ed ottenendola con comunicato ufficiale FIGC il successivo 22 aprile.\nIl Tavagnacco le affida quindi il settore giovanile che allener\u00e0 fino all'estate 2014, quando la societ\u00e0 decide di affidarle la prima squadra guidandola al posto di Marco Rossi dalla stagione 2014-2015. Sotto la sua direzione il Tavagnacco ha concluso il campionato 2014-2015 al quinto posto e ha raggiunto la finale della Coppa Italia 2014-2015, persa per 4-0 dal Brescia. Il 2 maggio 2016, a tre giornate dal termine della Serie A 2015-2016 e con il Tavagnacco al quinto posto, Sara Di Filippo ha rassegnato le dimissioni da allenatore del Tavagnacco e al suo posto \u00e8 stato scelto Amedeo Cassia."}
{"id": "2600325", "revid": "729019", "url": "https://it.wikipedia.org/wiki?curid=2600325", "title": "Battaglia di Otterburn", "text": "La battaglia di Otterburn si svolse, secondo le fonti scozzesi, il 5 agosto 1388, o il 19 agosto, secondo quelle inglesi; tale scontro fa parte delle continue guerre di frontiera fra l'Inghilterra e la Scozia.\nCombattuta in parte durante la notte, si concluse con la vittoria degli scozzesi, guidati da James Douglas, secondo conte di Douglas, che sconfissero Henry Percy, soprannominato \"Hotspur\" (letteralmente: \"sperone caldo\") e figlio del primo conte di Northumberland. Douglas per\u00ec nella battaglia, sebbene la sua vittoria accrebbe il prestigio della propria casata, principalmente fra i combattenti di frontiera della Scozia.\nParteciparono alla battaglia vari clan scozzesi, fra cui i Johnstone, i Graham, i Gordon, gli Swinton, e i Lindsay.\nA Newcastle.\nQuando nell'estate del 1388 la recente tregua con l'Inghilterra termin\u00f2, gli scozzesi iniziarono ad attaccare su entrambi i confini orientale ed occidentale, avvantaggiandosi delle crescenti divisioni in seno a due potenti famiglie, i Percy ed i Nevill, che controllavano la frontiera. In agosto, il conte di Douglas condusse un attacco particolarmente pesante al porto di Newcastle. Ci\u00f2 era rischioso: egli non disponeva infatti dei mezzi necessari per condurre un assedio; Newcastle era una delle principali basi di coscrizione settentrionali per l'esercito inglese, quindi era molto probabile che all'interno della citt\u00e0 fossero presenti numerosi soldati pronti a difendere le mura. Con il conte di Northumberland presso Alnwick, le truppe anglosassoni erano guidate dal fratello del conte, Harry Hotspur. Tuttavia, l'assenza del conte era comunque un potenziale danno per gli scozzesi, poich\u00e9 restava la possibilit\u00e0 che, qualora fossero stati costretti a battere in ritirata, se il conte fosse tornato a Newcastle avrebbe potuto condurre contro di loro un ulteriore attacco. Tuttavia, l'intraprendenza dell'attacco condotto dal conte Douglas indusse gli inglesi a supporre che le sue truppe fossero solo l'avanguardia di un esercito di gran lunga pi\u00f9 numeroso che, presumibilmente, era sul punto di raggiungere Newcastle; infatti erano state frequenti le schermaglie presso le difese esterne vicino alle mura occidentali.\nStando a quanto racconta Jean Froissart, Douglas raccont\u00f2 d'aver catturato lo stendardo di Hotspur, sebbene si ritiene che tale particolare sia stato aggiunto alla narrazione per inserire una nota di colore nella storia, com'era in uso presso i cronachisti.\nLa mattina del 18 agosto Hotspur si accorse che i nemici si erano dileguati durante la notte. Da quel momento, comprese l'inganno messo in atto dagli scozzesi e decise di mettersi in marcia per inseguire in tutta fretta le truppe del conte Douglas prima che essi potessero tornare indietro oltre il confine. Hotspur, forte di circa 8.000 uomini, decise di condurre la totalit\u00e0 delle truppe all'inseguimento dei nemici, piuttosto che attendere i rinforzi promessi da John de Fordham, vescovo di Durham.\nVerso Otterburn.\nDopo aver abbandonato Newcastle, Douglas si diresse a nord-ovest, verso la valle del fiume Rede, con l'intenzione di seguire una qualche strada per ritornare in Scozia, la stessa che aveva percorso per entrare in Inghilterra. La ritirata non fu particolarmente frettolosa, a dispetto degli ovvi rischi legati alla situazione. Le sue truppe avevano inoltre sottratto del bestiame ed ottenuto bottini di vario genere, per cui procedevano a rilento.\nTuttavia, una volta raggiunta la torre di Ponteland, distante poche miglia da Newcastle, decise di assaltare questo ostacolo non estremamente importante, dando cos\u00ec la possibilit\u00e0 ad Hotspur di essere messo al corrente circa la direzione della propria ritirata.\nDal pomeriggio di quello stesso giorno, il conte Douglas risal\u00ec la valle del Rede fino a raggiungere Otterburn. Qui stabil\u00ec che venisse collocato un accampamento nel mezzo della strada: il lato destro del campo si trovava vicino al fiume e quello sinistro si allungava su una pendenza davanti alla brughiera, approssimativamente ad un miglio oltre la torre di Otterburn. Gran parte del giorno successivo (19 agosto), trascorse assaltando invano la torre vicina. Con gli uomini fiaccati dagli sforzi, Douglas si prepar\u00f2 a trascorrere una seconda notte accampato. Credendosi al sicuro da eventuali attacchi, non si preoccup\u00f2 neppure di disporre delle sentinelle.\nL'attacco di Hotspur.\nNel frattempo, la marcia di Hotspur da Newcastle procedeva con successo, ma \u00e8 probabile che egli credesse che gli scozzesi si trovassero molto pi\u00f9 lontani. Raggiunse la valle del Rede al tramonto del 19 agosto, cercando un luogo dove accamparsi: le truppe erano stanche e disposte in una colonna che si protraeva da Ponteland. Tuttavia, anzich\u00e9 attendere l'alba del mattino seguente e permettere ai propri uomini di riposare e raggrupparsi prima della battaglia per far uso degli arcolungo tipicamente inglesi, decise di condurre l'attacco immediatamente, nel tentativo di cogliere di sorpresa gli scozzesi mentre dormivano; dispose una parte dell'esercito in un ampio spiazzo a nord, sorpass\u00f2 il lato sinistro degli scozzesi affinch\u00e9 non potessero fuggire, mentre la parte pi\u00f9 numerosa delle truppe si lanciava in un attacco frontale.\nLa reazione scozzese.\nDato l'improvviso attacco notturno degli inglesi, c'era una notevole confusione nell'accampamento scozzese. Cos\u00ec la situazione viene descritta nel \"Chronicle of Pluscarden\":\nAdunando il maggior numero di uomini possibile, Douglas intraprese il contrattacco. Si accost\u00f2 al fianco destro di Percy da nord, caricando rapidamente lungo un pendio boschivo con una leggera incurvatura, che gli permise di avvicinarsi per gli ultimi 182 metri senza essere scorto, prima di precipitarsi sulle truppe inglesi, colte di sorpresa. A causa della scarsa visibilit\u00e0, la battaglia prosegu\u00ec senza che Percy potesse fare effettivamente uso degli arcieri; ciascun soldato combatt\u00e9 uno scontro corpo a corpo, poich\u00e9 la luce presente consentiva di vedere soltanto a poca distanza da s\u00e9. Brevi interruzioni dello scontro si profilavano ogni volta che le nuvole adombravano la luna, interrompendo momentaneamente la gi\u00e0 scarsa visibilit\u00e0; la battaglia prosegu\u00ec per diverse ore.\nAd un certo punto della notte, mor\u00ec il conte James Douglas, sebbene non si riusc\u00ec a capire n\u00e9 chi l'avesse abbattuto n\u00e9 come, sebbene al riguardo \u00e8 presente la narrazione teatrale di Froissart. Il suo cadavere fu rinvenuto la mattina seguente, privato dell'armatura e con una profonda ferita al collo. Ignorandone la morte, il resto delle truppe continu\u00f2 a combattere, respingendo le truppe inglesi verso un crepaccio. All'alba, l'esercito di Hotspur inizi\u00f2 a dissolversi, con uomini che battevano in ritirata sempre in numero maggiore. Hotspur fu fatto prigioniero da Sir John Montgomery, cos\u00ec come suo fratello Ralph, gravemente ferito. In tutto oltre 1.800 uomini furono uccisi o catturati; una parte degli scozzesi fu a sua volta catturata durante l'inseguimento degli inglesi.\nSi dice che, in punto di morte, Douglas abbia urlato: \"Il conte Percy vede la mia caduta\"(\"Earl Percy sees my fall\"). A prescindere dal fatto che ci\u00f2 sia realmente accaduto o meno, le sue parole sono divenute un proverbio che viene applicato ogni qualvolta un vecchio rivale \u00e8 testimone della propria sconfitta.\nQuando la battaglia di Otterburn venne combattuta, il vescovo di Durham procedeva verso Newcastle con 2.000 cavalieri e 5.000 fanti. Le sue truppe giunsero a Ponteland il mattino del 20 agosto, dove incontrarono alcuni gruppi di soldati in fuga dal campo di battaglia; tale visione demoralizz\u00f2 il resto delle truppe tanto da convincerli a desistere dal proseguire.\nConseguenze.\nUna volta che la notizia della sconfitta raggiunse Londra, il vescovo di Durham fu criticato dal Royal Council per essere giunto in aiuto di Hotspur troppo tardi. Nessun provvedimento ufficiale fu adottato nei confronti di Henry Percy.\nLe spoglie di Douglas furono riportate in Scozia ed arse con tutti gli onori presso l'abbazia di Melrose."}
{"id": "2600328", "revid": "1543377", "url": "https://it.wikipedia.org/wiki?curid=2600328", "title": "Referendum costituzionale in Irlanda del 2009", "text": "Il referendum costituzionale in Irlanda del 2009 si tenne il 2 ottobre ed ebbe ad oggetto la ratifica del Trattato di Lisbona, gi\u00e0 respinta dal referendum costituzionale del 2008.\nPrevalsero i s\u00ec col 67,13%; si tratt\u00f2 del ventottesimo emendamento alla Costituzione irlandese, promulgato il 15 ottobre successivo. Nonostante l'emendamento del 2008 fosse stato anch'esso designato come 28\u00b0 emendamento, la proposta di modifica per il 2009 mantenne la stessa numerazione, dato che nessun altro emendamento era stato frattanto approvato.\nScenario.\nUna decisione del 1987 presa dalla Corte Suprema stabil\u00ec che la ratifica da parte dell'Irlanda di qualsiasi cambiamento significativo ai Trattati sull'Unione europea, necessitava una modifica alla Costituzione irlandese. Tutti i cambiamento costituzionali necessitano di approvazione popolare tramite referendum.\nUn referendum sul Trattato che adotta una Costituzione per l'Europa doveva gi\u00e0 tenersi nel 2005 o nel 2006, ma fu cancellato a seguito della mancata approvazione della Costituzione da parte dei votanti al referendum francese ed al referendum olandese del 2005. Il Trattato di Lisbona rappresenta il compromesso politico europeo a cui si giunse a seguito della mancata ratifica da parte di questi ultimi due Paesi; esso preserva gran parte del contenuto della Costituzione, specialmente le nuove regole sul funzionamento delle istituzioni europee, ma rinuncia a qualsiasi allusione simbolica al concetto di Costituzione.\nL'Irlanda \u00e8 l'unico membro dell'UE ad aver finora tenuto referendum sul Trattato. La ratifica del Trattato negli altri stati membri viene decisa dal singoli parlamenti nazionali; il referendum fa parte, nell'insieme, dell'iter di ratifica transnazionale, che necessita l'approvazione da parte di tutti gli stati membri, oltre che dal Parlamento europeo. Un voto negativo potrebbe bloccare l'approvazione del trattato in tutta l'Unione. Il Trattato di Nizza era gi\u00e0 stato ratificato dall'Irlanda nel 2002, dopo che era stato bocciato con uno stretto margine nel 2001.\nI sondaggi condotti nel gennaio 2009 mostrarono che la crisi finanziaria globale aveva fatto mutare il parere degli irlandesi in favore del Trattato di Lisbona, con il 55% degli elettori a favore, e il 37% contro. Verso fine mese invece, il 58% era a favore ed il 28% contro. Un sondaggio dell'aprile 2009 mostr\u00f2 che il 54% era a favore ed il 24% contro. I sondaggi di maggio videro invece un 52 a favore contro il 29% che si mostrava contrario, e in seguito i favorevoli passarono al 54%, contro il 28%.\nArticolo 29.4.\nTesto precedente.\nL'attuale articolo 29.4 della Costituzione irlandese recita:\nModifiche approvate.\nEmendamento all'articolo 29.4.3 (da abrogare solo la parte in grassetto)\nAbrogazione degli articoli dal 29.4.4 al 29.4.11\nEmendamenti agli articoli dal 29.4.4 al 29.4.9:\nVoto.\nGli iscritti alle liste elettorali erano 3.078.132; ad eccezione di alcune isole esterne, che andarono al voto due giorni prima del resto della nazione, il voto ufficiale si svolse il 2 ottobre 2009 dalle 07:00 alle 22:00. Lo scrutinio inizi\u00f2 la mattina seguente alle 09:00.\nAltri progetti.\nOfficial websites\nMedia overviews\nPolitical party campaigns\nGroups"}
{"id": "2600329", "revid": "339392", "url": "https://it.wikipedia.org/wiki?curid=2600329", "title": "Cattedrale di Rodi", "text": ""}
{"id": "2600330", "revid": "56620", "url": "https://it.wikipedia.org/wiki?curid=2600330", "title": "Emmanuel-Joseph Siey\u00e8s", "text": ""}
{"id": "2600332", "revid": "1429175", "url": "https://it.wikipedia.org/wiki?curid=2600332", "title": "Uni\u00f3 Esportiva Lleida", "text": "L'Uni\u00f3 Esportiva Lleida era una societ\u00e0 calcistica spagnola con sede nella citt\u00e0 di Lleida, in Catalogna.\nStoria.\nIl \"L\u00e9rida Balompi\u00e9\" nasce nel 1938 dalla fusione dell\"'AE Lleida Calaveres\" e del \"L\u00e9rida SC\". Nove anni pi\u00f9 tardi,nel 1947, questa si fonde con il \"CD Leridano\" (fondato nel 1941) dando origine alla societ\u00e0.\nIl 10 maggio 2011 la societ\u00e0 venne messa in liquidazione a causa della grande quantit\u00e0 di debiti accumulata, pari a 28.000.000 di euro. Il 12 luglio i diritti sportivi del club vennero acquistati dall'imprenditore locale Sisco Pujol, che cre\u00f2 una nuova societ\u00e0 con il nome di Lleida Esportiu."}
{"id": "2600333", "revid": "767487", "url": "https://it.wikipedia.org/wiki?curid=2600333", "title": "Confessione di un commissario di polizia al procuratore della repubblica", "text": "Confessione di un commissario di polizia al procuratore della Repubblica \u00e8 un film del 1971, diretto da Damiano Damiani.\nTrama.\nPalermo, il commissario Bonavia induce, sotto la minaccia di un ricatto, a dimettere dal manicomio della citt\u00e0 il pregiudicato Michele Li Puma; il commissario \u00e8 al corrente di antico rancore di Li Puma nei confronti di Ferdinando Lomunno, un noto costruttore, stimato nella comunit\u00e0 e con amicizie politiche influenti, ma che nasconde in realt\u00e0 un'intensa attivit\u00e0 di carattere mafioso, che non \u00e8 mai riuscito ad incriminare. Bonavia confida che, una volta uscito, Li Puma cercher\u00e0 di rivalersi nei confronti di Lomunno che lo ha fatto rinchiudere con la complicit\u00e0 della sorella Serena, al tempo amante del costruttore, ed infatti il giorno dopo egli, travestito da poliziotto, fa irruzione nel suo studio sparando ed uccidendo tre sicari incaricati da Lomunno, nel frattempo avvertito, di aspettarlo, trovando a sua volta la morte.\nDelle indagini viene incaricato, oltre a Bonavia, il Sostituto Procuratore della Repubblica Traini il quale viene messo immediatamente al corrente dal commissario dei rapporti intercorrenti tra Li Puma ed il costruttore e le conoscenze e le amicizie che quest'ultimo ha in seno alla politica ed alla pubblica amministrazione. Traini il giorno dopo riceve la visita dell'avvocato Canistraro che riferisce che Lomunno, resosi irreperibile, \u00e8 disponibile a rispondere alle domande del Sostituto Procuratore ma solo a condizione che questi si rechi da lui, paventando un suo pericolo di vita nel caso di una fuga di notizie, a causa dell'ostitlit\u00e0 della polizia ed in particolare del commissario; Traini informa a sua volta il procuratore della Repubblica Malta che lo autorizza ad incontrare Lomunno all'insaputa di Bonavia.\nDurante il colloquio Lomunno lascia capire che non teme il commissario, ritenendosi viceversa preoccupato dai suoi \"concorrenti\", ma una volta che il magistrato ha lasciato il luogo dell'incontro, viene raggiunto dall'avvocato, da un parlamentare e da un consigliere comunale che gli chiedono spiegazioni sul suo comportamento e facendogli capire che, in caso le cose dovessero complicarsi e dovessero emergere elementi che porterebbero alla luce le connivenze sul nuovo piano regolatore essi lo scaricherebbero. Lomunno reagisce con forza, lasciando intendere che non teme le loro minacce e che i voti che ha \"regalato\" ai politici pu\u00f2 in ogni momento mandarli in altre direzioni e spiegando che l'inganno nei confronti del magistrato serve a fare in modo che sia lui ad orientare le sue indagini verso Bonavia ma si rifiuta di confidare agli \"amici\" il nome della persona che lo ha avvertito dell'arrivo di Li Puma.\nI due inquirenti cominciano a studiarsi, diffidando reciprocamente l'uno dell'altro, arrivando anche ad intercettarsi le telefonate, fino a quando Bonavia rivela al Magistrato che la sua avversione nei confronti di Lomunno deriva dalla morte di un suo amico, il sindacalista Giampaolo Rizzo: un onesto rappresentante sindacale che in passato si era schierato apertamente contro il costruttore, subendo dapprima un attentato ed in seguito, accresciuta la sua popolarit\u00e0, ucciso e sepolto in una cava dai sicari di Lomunno che, allo scopo di eliminare l'unico testimone, avevano ucciso anche un bambino che aveva assistito al delitto e che Bonavia aveva cercato di proteggere.\nTraini lo accusa, ancora non formalmente, del tentato omicidio di Lomunno ma Bonavia entra in contatto con Serena che, avendo capito che Lomunno intende ucciderla al fine di eliminare l'ultimo testimone, si rende disponibile a testimoniare contro di lui, mentre il Magistrato viene informato dai medici del manicomio, spaventati dopo il rapimento del figlio di uno di loro, che \u00e8 stato proprio Bonavia ad indurli a fare uscire Li Puma dall'istituto, sotto la minaccia di incriminarli per la loro mala gestione. A quel punto gli eventi sembrano precipitare e Bonavia, dopo essere stato messo sotto accusa, uccide Lomunno in un ristorante, lasciando al Magistrato la sua confessione, scagionando l'agente Gammino che, per proteggere il commissario, si era auto accusato delle intercettazioni telefoniche a Traini.\nQuesti nel frattempo inizia a ricostruire le attivit\u00e0 criminose di Lomunno e dei politici a lui collegati e si mette a sua volta alla ricerca di Serena ma, dopo che la donna gli aveva telefonato, avendo saputo dalla televisione dell'arresto di Bonavia, grazie ad una spiata viene trovata dai sicari, uccisa e sepolta in un pilone di cemento, impedendo al Magistrato la possibilit\u00e0 di proseguire le sue indagini. Bonavia viene informato in carcere della sparizione di Serena e chiede a Traini chi fosse presente al momento in cui ha ricevuto la telefonata e questi risponde \"il Procuratore Malta\", rifiutando decisamente l'illazione del commissario che l'alto magistrato possa essere implicato, ma venendo persuaso a proseguire le indagini \"in ogni direzione\".\nBonavia viene ucciso in carcere durante una proiezione cinematografica e Traini, ormai convinto della connivenza di Malta, lo incontra in Tribunale fissandolo senza parlargli, lasciando intendere che non fermer\u00e0 le sue indagini.\nColonna sonora.\nLa colonna sonora del film, composta da Riz Ortolani, \u00e8 stata pubblicata in vinile dalla RCA nel 1971 ed \u00e8 stata ripubblicata in formato CD dalla GDM Music nel 2009.\nDistribuzione.\nDoppiaggio.\nL'attore e doppiatore Arturo Dominici nel film presta la sua voce a Martin Balsam. Dominici \u00e8 per\u00f2 presente anche in un ruolo da attore (interpreta l'avvocato Canistraro), ed \u00e8 stato a sua volta doppiato da Pino Locchi.\nAccoglienza.\nIn Italia il film riscosse un grande successo di pubblico: risult\u00f2 infatti l'11\u00b0 miglior incasso della stagione cinematografica 1970-71.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "2600346", "revid": "110157", "url": "https://it.wikipedia.org/wiki?curid=2600346", "title": "Quercitrina", "text": "La quercitrina \u00e8 un glicoside formato dal flavonoide quercetina e dal desossizucchero ramnosio.\n\u00c8 il costituente principale del colorante chiamato quercitrone."}
{"id": "2600348", "revid": "729019", "url": "https://it.wikipedia.org/wiki?curid=2600348", "title": "Aeroporto Intercontinentale di Houston-George Bush", "text": "L'Aeroporto Intercontinentale di Houston-George Bush \u00e8 un aeroporto internazionale situato a circa 32\u00a0km dal centro di Houston in Texas, Stati Uniti d'America e intitolato a George H. W. Bush, 41\u00ba presidente degli Stati Uniti d'America e padre di George W. Bush, 43\u00ba presidente. \u00c8 il secondo aeroporto del Texas dopo l'Aeroporto Internazionale di Dallas-Fort Worth. Lo scalo offre molti voli di linea interni agli Stati Uniti e rotte internazionali in Asia, Canada, Caraibi, Hawaii, America Centrale, Messico, Europa, America Meridionale, Oceania, Medio Oriente e alcuni voli charter per il Sudafrica. La struttura aeroportuale \u00e8 composta da 7 terminal. \u00c8 inoltre la sede \u00e8 l'hub per la compagnia statunitense Continental Airlines (oggi United Airlines) la quale ha una media di 700 partenze giornaliere."}
{"id": "2600360", "revid": "486946", "url": "https://it.wikipedia.org/wiki?curid=2600360", "title": "Aeroporto di Houston-George Bush", "text": ""}
{"id": "2600365", "revid": "110157", "url": "https://it.wikipedia.org/wiki?curid=2600365", "title": "Isopropamide", "text": "L'isopropamide \u00e8 un agente anticolinergico a lunga durata d'azione. \u00c8 utilizzato nella cura del'ulcera peptica ed in altri disordini di natura gastrointestinale che riguardano l'iperacidosi, poich\u00e9 possiede attivit\u00e0 antisecretoria, e l'ipermotilit\u00e0 andando ad esplicare attivit\u00e0 antispastica.\nUtilizzato come sale di ioduro, ma anche come bromuro o cloruro, \u00e8 stato scoperto nel 1954 dalla Janssen Pharmaceuticals."}
{"id": "2600367", "revid": "112958956", "url": "https://it.wikipedia.org/wiki?curid=2600367", "title": "Hermione Gingold", "text": "Biografia.\n\u00c8 ricordata per avere interpretato il ruolo dell'elegante e ironica Madame Alvarez nel musical cinematografico \"Gigi\" (1958) di Vincente Minnelli, insieme a Leslie Caron e Maurice Chevalier. Tra le sue importanti apparizioni si segnalano quelle nei film \"Il dubbio\" (1961) di Michael Anderson (1961), \"Capobanda\" (1962) di Morton DaCosta, \"Spogliarello per una vedova\" (1965) di Arthur Hiller, ove ritrov\u00f2 Leslie Caron, e \"La dolce vita non piace ai mostri\" (1966) di Earl Bellamy. Tra le sue ultime partecipazioni al cinema si segnala \"Cercando la Garbo\" (1984) di Sidney Lumet, con protagonista Anne Bancroft.\nHa lavorato anche a Broadway, dove \u00e8 nota soprattutto per essere stata la prima Mrs. Armford nel musical di Stephen Sondheim \"A Little Night Music\".\nHa avuto due figli, nati dal matrimonio con Michael Joseph; \u00e8 stata in seguito sposata con Eric Maschwitz, dal 1926 al 1940."}
{"id": "2600371", "revid": "287204", "url": "https://it.wikipedia.org/wiki?curid=2600371", "title": "Fronte Farabundo Mart\u00ec per la Liberazione Nazionale", "text": ""}
{"id": "2600374", "revid": "767487", "url": "https://it.wikipedia.org/wiki?curid=2600374", "title": "Pluteo (arma)", "text": "Il pluteo era un piccolo riparo mobile, dotato di tre ruote ed usato dall'esercito romano, che poteva avere forma ad angolo retto o ricurva. Era normalmente in legno, ricoperto da pelli per limitare al minimo il rischio di incendiarsi. Le tre ruote davano, quindi, a questo strumento di difesa per gli assedianti, la possibilit\u00e0 di una grande manovrabilit\u00e0, con spostamenti repentini verso le mura avversarie, riparati dallo stesso, come ci racconta Cesare nell'assedio di Marsiglia del 49 a.C. durante la guerra civile.\nLa loro funzionalit\u00e0 era quella di aiutare ad avvicinare macchine d'assedio pi\u00f9 grandi ed importanti ai fini dello sfondamento o assalto delle mura nemiche. In alcuni casi potevano diventare validi ripari fissi come accadde durante la conquista della Gallia, descritti da Cesare nel corso delle campagne del 51 a.C., quando lo stesso generale punt\u00f2 verso la regione che era appartenuta ad Ambiorige, per devastarla e far razzie, oppure a protezione del porto di Brindisi nel tentativo di bloccarvi Gneo Pompeo Magno."}
{"id": "2600380", "revid": "1305772", "url": "https://it.wikipedia.org/wiki?curid=2600380", "title": "Vook", "text": "Il termine vook \u00e8 un neologismo internazionale, formato per sincrasi dei termini inglesi video e \"book\" (\"libro\"), usato per definire dei prodotti editoriali ibridi che associano contenuti multimediali e interattivi al tradizionale libro stampato.\nLa paternit\u00e0 del neologismo sarebbe dell'imprenditore americano Bradley Inman che nel 2009 ha fondato ad Alameda in California la societ\u00e0 Vook, pubblicando quindi i primi quattro video-libri nell'ottobre 2009 in collaborazione con la casa editrice Simon &amp; Schuster.\nI \"vook\" sono disponibili in due formati:\nIl motto dell'editore \u00e8 \"Read and Watch it\" (\"leggi e guarda il video\"); il \"vook\" permette infatti all'utente di leggere il libro, guardare il relativo video ed entrare in contatto con l'autore e altri lettori senza cambiare piattaforma."}
{"id": "2600386", "revid": "149727", "url": "https://it.wikipedia.org/wiki?curid=2600386", "title": "Tranvia Trieste-Opicina", "text": ""}
{"id": "2600388", "revid": "287204", "url": "https://it.wikipedia.org/wiki?curid=2600388", "title": "Coppa del Brasile 1995", "text": "La Coppa del Brasile 1995 (ufficialmente in portoghese Copa do Brasil 1995) \u00e8 stata la 7\u00aa edizione della Coppa del Brasile.\nFormula.\nPartite a eliminazione diretta con gare di andata e ritorno. In caso di pareggio nei tempi regolamentari, passa la squadra che ha realizzato il maggior numero di gol fuori casa. Nel caso non sia possibile determinare un vincitore con la regola dei gol fuori casa, sono previsti i tiri di rigore.\nNei primi due turni (preliminare e sedicesimi di finale) se la squadra che gioca la prima partita in trasferta vince con 3 o pi\u00f9 gol di scarto, \u00e8 automaticamente qualificata al turno successivo senza dover disputare la gara di ritorno.\nRisultati.\nTurno preliminare.\n\"Andata 14, 15, 17 febbraio e 7 marzo 1995, ritorno 22 febbraio, 3, 10, e 17 marzo 1995.\"\nSedicesimi di finale.\n\"Andata 14, 17 febbraio, 3, 10, 12, 14, 16, 17, 19, 21 marzo e 5 aprile 1995, ritorno 14, 17, 19, 22, 24, 28, 30 marzo e 12 aprile 1995.\"\nOttavi di finale.\n\"Andata 4, 7, 11, 12, 15, 19 e 21 aprile 1995, ritorno 18, 25, 26, 27 e 28 aprile 1995.\"\nQuarti di finale.\n\"Andata 3, 5 e 10 maggio 1995, ritorno 12, 16 e 17 maggio 1995.\"\nSemifinali.\n\"Andata 23 e 24 maggio 1995, ritorno 31 maggio 1995.\"\nFinale.\nRitorno.\nCorinthians vincitore della Coppa del Brasile 1995 e qualificato per la Coppa Libertadores 1996."}
{"id": "2600392", "revid": "446353", "url": "https://it.wikipedia.org/wiki?curid=2600392", "title": "Karel Doorman", "text": "Tale onorificenza gli era stata concessa il 23 maggio 1947 dall'allora Comandante della marina olandese Tenente-ammiraglio C.E.L. Helfrich, e consegnata al figlio maggiore nel corso di una cerimonia tenutasi a bordo della portaerei \"Karel Doorman\" alla presenza del principe consorte Bernardo. In suo onore la \"Koninklijke Marine\" var\u00f2 numerose navi chiamate \"HNLMS Karel Doorman\".\nBiografia.\nNacque a Utrecht il 23 aprile 1889 all'interno di una famiglia di militari, si arruol\u00f2 nella marina reale olandese nel 1906 entrando nella Koninklijk Instituut voor de Marine di Den Helder da cui usc\u00ec nel 1910 con il grado di guardiamarina. In quello stesso anno part\u00ec a bordo della nave da battaglia \"Marten Harpertszoon Tromp\" per un periodo di servizio nella Indie Orientali Olandesi. Tra il 1912 e il 1913 si imbarc\u00f2 in successione sulle navi idrografiche \"Van Doorn\" e \"Lambert\" partecipando alla mappatura della acque costiere della Nuova Guinea.\nAll'inizio del 1914 rientr\u00f2 in Olanda a bordo della nave da battaglia \"De Ruyter\", e nel mese di marzo chiese di essere assegnato alla Luchtvaartafdeeling. Nel mese di aprile part\u00ec a bordo dell'incrociatore corazzato \"Noord Brabant\" per l'Albania al fine di riportare in patria la salma del maggiore Lodewjik Thomson. Nell'estate del 1915, dopo aver superato rigorosi esami attitudinali, venne ammesso nella Luchtvaartafdeeling dove consegu\u00ec dapprima il brevetto di osservatore d'aeroplano e poi di pilota. Prest\u00f2 servizio a Soesterberg dal 1915 al 1918 agli ordini del capitano Henk Walaardt Sacr\u00e9, incontrando piloti come Albert Plesman, Willem Versteegh, G.A. Koppen e pi\u00f9 tardi il professore P.M. van Wulfften Palthe.\nConsegu\u00ec il brevetto di pilota navale, sotto la guida del primo tenente F.A. van Heyst nel corso del 1916, e tra il 1917 e il 1921 svolse il ruolo di istruttore dapprima a Soesterberg e poi sulla Naval Air Station sita sull'aeroporto De Kooy di Den Helder di cui fu primo comandante tra il 1919 e il 1921. A causa dei meriti conseguiti nell'organizzazione della nascente aviazione navale olandese nel 1922 fu insignito del titolo di Cavaliere dell'Ordine di Orange-Nassau.\nCon i tagli al bilancio militare che dopo la fine della guerra colpirono anche l'aviazione navale dovette rinunciare alla carriera di aviatore e dal novembre 1921 a quello del 1923 frequent\u00f2 i corsi preso la Scuola di guerra navale di Nieuwe Uitlieg, a L'Aja, essenziali per intraprendere la carriera di ufficiale di Stato maggiore.\nAl termine dei corsi studi\u00f2 un sistema di comunicazione tra le navi e gli aerei, venendo trasferito, nel dicembre 1923 presso il Dipartimento della marina a Batavia, nelle Indie Orientali. Prese parte a numerose sedute della commissione che doveva portare alla fusione tra l'aviazione della marina e quella dell'esercito delle Indie Orientali, ma tale progetto non fu mai attuato per la forte contrariet\u00e0 di entrambe le forze armate. Nel 1926 si imbarc\u00f2 sulla nave da battaglia \"De Zeven Provinci\u00ebn\" ricoprendo dapprima l'incarico di ufficiale d'artiglieria e poi quello di Primo ufficiale fino alla fine del 1927. Ritornato in Olanda nel corso del 1928 fu assegnato al Dipartimento della marina dell'Aja, dove ricopr\u00ec l'incarico di responsabile dell'acquisto delle forniture per il dipartimento dell'aviazione navale.\nNel 1932 assunse il comando del nuovo dragamine \"Prins van Oranje\" che provvide a trasferire nelle Indie Orientali, dove assunse poi il comando dapprima del cacciatorpediniere \"Witte de With\" e poi verso la fine dell'anno dell'\"Evertsen\". Mentre si trovava al comando dell''\"Evertsen\" fu coinvolto nella repressione dell'ammutinamento dell'equipaggio della nave da battaglia \"De Zeven Provincien\", avvenuto il 5 febbraio 1933. Rientrato in Olanda a bordo dell'\"Evertsen\" nel corso del 1934, per i successivi tre anni ricopr\u00ec l'incarico di Capo di stato maggiore del Comando della marina di Den Helder.\nNel corso del 1936 sped\u00ec una lettera al Ministero della Difesa in cui chiedeva di essere assegnato come comandante di incrociatore alla flotta delle Indie Orientali. Promosso capitano di vascello nel 1937 part\u00ec per le Indie Orientali dove assunse il comando dell'incrociatore leggero \"Sumatra\", passando successivamente a quello dello \"Java\". Il 17 agosto 1938 fu nominato comandante dell'aviazione navale con Quartier generale presso la Naval Air Station Morokrembangan di Surabaya, compiendo numerosi giri di ispezione nelle varie isole dell'arcipelago.\nIl 16 maggio 1940 fu elevato al rango di schout-bij-nacht imbarcandosi sull'incrociatore leggero , appartenente alla squadra navale del retroammiraglio Gerhard Wilhelm St\u00f6ve di base a Surabaya, sostituendo poi quest'ultimo alla guida della \"Nederland Eskader/Oost-Indi\u00eb\".\nAll'inizio del 1942 gli venne assegnato, dal comandante supremo delle forze navali del comando interalleato ABDA nel sud-est asiatico, il connazionale ammiraglio Conrad Helfrich, la direzione in mare della squadra da battaglia comprendente prevalentemente incrociatori e cacciatorpediniere.\nNel febbraio 1942 guid\u00f2 le forze alleate contro i giapponesi nel Mar di Giava, in uno scontro navale che si concluse con una cocente sconfitta degli alleati. Il giorno 25 i ricognitori a lungo raggio Consolidated PBY Catalina avvistarono i convogli navali giapponesi che si dirigevano verso le Indie Orientali trasportando la forza d'invasione al comando del generale Hitoshi Imamura. Nel tentativo di ritardare il pi\u00f9 possibile lo sbarco Helfrich decise di far salpare le sue navi entro la sera del 26, ed ebbe una lunga conversazione con il comandante superiore in mare che gli fece presente lo stato della flotta e chiese che gli fosse garantita un'adeguata protezione aerea.\nHelfrich gli ribad\u00ec l'ordine perentorio di salpare ed impegnare combattimento, ed alle 18.30 la squadra composta da due incrociatori pesanti, tre leggeri e 10 cacciatorpediniere part\u00ec da Surabaya ma non trov\u00f2 le navi giapponesi ed egli decise di rientrare alla base di partenza per rifornirsi di carburante. Mentre la prima nave entrava nella rada alle 14.45 del 27 febbraio un messaggio radio di Helfrich gli ingiunse di invertire la rotta in quanto le navi gliapponesi erano state avvistate a 160\u00a0km dall'isola.\nLa nave ammiraglia alz\u00f2 allora un messaggio destinato a diventare celebre: \"Ik val aan, volg mij\" - (\"sto attaccando, seguitemi\"). La squadra impegn\u00f2 combattimento con le unit\u00e0 giapponesi alla 16.00. Gravemente colpita pi\u00f9 volte la nave ammiraglia incominci\u00f2 ad inabissarsi alle 23.36 e fu dato l'ordine all'equipaggio d'abbandonare la nave. Doorman decise di restare a bordo ed affond\u00f2 con essa, come da tradizione marinaresca, insieme al suo Capo di stato maggiore J.A. De Gelder, e al comandante dell'incrociatore Eug\u00e8ne Edouard Bernard Lacombl\u00e9. Nell'affondamento del \"De Ruyter\", avvenuto alla 2.30 del 28 febbraio perirono complessivamente 345 uomini. L'ultimo messaggio trasmesso dalla nave ammiraglia alle rimanenti unit\u00e0 fu: \"Non fermarsi a raccogliere i superstiti. Proseguite per Batavia\".\nIl 5 maggio 1942 fu insignito, postumo, del titolo di Ufficiale dell'ordine militare di Guglielmo. Tale onorificenza gli era stata concessa il 23 maggio 1947 dall'allora Comandante della marina olandese Tenente-ammiraglio C.E.L. Helfrich, e consegnata al figlio maggiore nel corso di una cerimonia tenutasi a bordo della portaerei \"Karel Doorman\" alla presenza del principe consorte Bernardo.\nIn suo onore la \"Koninklijke Marine\" var\u00f2 numerose navi chiamate \"Karel Doorman\":"}
{"id": "2600395", "revid": "618763", "url": "https://it.wikipedia.org/wiki?curid=2600395", "title": "Eros (romanzo)", "text": "Eros \u00e8 un romanzo in cinquanta capitoli di Giovanni Verga pubblicato a Milano nel 1875 dall'editore Brigola.\nTrama.\nIl marchese Alberto Alberti, che dopo la morte dei genitori era stato affidato allo zio materno, termina ventenne il collegio Cicognini e va ad abitare, per un certo periodo, presso lo zio Bartolomeo Forlani a Belmonte in provincia di Pistoia. Con lo zio abita la figlia, Adele, una fanciulla dal carattere timido e molto dolce ed \u00e8 ospite anche la bella e fatua contessina Velleda Manfredini. Alberto, che fin da quando era bambino era innamorato di Adele, non si accorge delle attenzioni esagerate che gli rivolge la contessina Velleda e, preso coraggio, dichiara il suo amore ad Adele e i due si fidanzano.\nMa nel giro di poco tempo Alberto inizia a subire il fascino di Velleda e Adele, che se ne \u00e8 accorta, s'ammala e decide di sciogliere il fidanzamento per lasciarlo libero. Intanto Alberto si reca a Firenze e rivede Velleda che nel frattempo s'\u00e8 fidanzata anch'ella. La convince a lasciare il fidanzato e inizia con lei una relazione. Ma a Firenze Alberto incontra anche la contessa Armandi, donna non pi\u00f9 giovane ma ricca di fascino, e con lei stringe una forte amicizia. Ingelositosi per l'aperto corteggiamento fatto dal principe Metelliani alla sua fidanzata, egli si rende conto di essere troppo diverso da lei e decide di lasciarla.\nAlberto conosce una ballerina della Scala, di nome Selene, ed inizia con lei una relazione ma inizia anche a frequentare con assiduit\u00e0 l'abitazione della contessa Armandi e presto i due sono presi dalla passione. Il conte Armandi per\u00f2 li scopre e, pur perdonando la moglie, le ordina di partire. Alberto riprende, senza entusiasmo, la relazione con Selene.\nDopo molti anni Alberto incontra nuovamente la cugina che non aveva mai smesso di amarlo e, ripreso dal vecchio amore, si dichiara e i due si sposano. Potrebbero essere felici ma Alberto, vedendo la gioiosa ingenuit\u00e0 di Adele, comincia a pensare con rammarico al suo passato tumultuoso e deludente e inizia a diventare cupo. Un giorno incontra Velleda, che ha sposato il principe Metelliani, e accetta d'incontrarsi con lei. Adele per\u00f2 lo scopre e tra i due sposi inizia un periodo difficile che Alberto non sa affrontare e che lo spinge a partire per alcuni mesi.\nDurante l'assenza del marto, Adele s'ammala e viene confortata dall'amore rispettoso di Gemmati, un amico di Alberto. Quando per\u00f2 Alberto ritorna a casa e Adele si accorge che \u00e8 rimasto turbato dal sentimento di Gemmati per lei, allontana con decisione l'amico. Ma Alberto non sa perdonare e risentito annuncia la sua partenza per un lungo viaggio. Adele s'ammala di nuovo e le sue condizioni sono gravi tanto da farne temere la morte. Alberto, avvertito delle gravi condizioni della moglie, ritorna subito a casa ma non pu\u00f2 far altro che assistere alla sua morte. Disperato e resosi conto del vuoto che la morte di Adele ha lasciato in lui e della vita insensata che aveva trascorso, prende la pistola e si uccide.\nVoce della critica.\n\"\"Eros\" rappresenta... la crisi di un mondo e, pur coi suoi limiti contenutistici e formali, costituisce una tappa significativa nell'iter narrativo dello scrittore siciliano (influenzato dal milanese clima scapigliato), un bisogno di semplicit\u00e0 e naturalezza, di verit\u00e0, dopo tanti artifici di sentimenti, di situazioni, di linguaggio\".\n\"Con \"Eros\" termina la serie narrativa del Verga 'preverista'... Termina cio\u00e8 con il romanzo in cui per la prima volta, risolutamente, colui che racconta mostra di disprezzare l'eroe protagonista... Ma il suicidio di Alberto non poteva risultare una soluzione moralistica. Infatti l'umanit\u00e0 che lo scrittore sapeva di avere ogni giorno sotto gli occhi non era una umanit\u00e0 di suicidi... Quegli uomini non sarebbero stati pi\u00f9 suicidi, ma 'vinti'\"."}
{"id": "2600396", "revid": "287204", "url": "https://it.wikipedia.org/wiki?curid=2600396", "title": "Nephin", "text": "Nephin (in gaelico: \"N\u00e9ifinn\") \u00e8 la seconda cima pi\u00f9 alta della Contea di Mayo, dopo il monte Mweelrea, con i suoi 806 metri (2646 piedi), ed \u00e8 una delle pi\u00f9 alte del Connacht, in Irlanda. \nEssa \u00e8 situata a nord-ovest della contea."}
{"id": "2600401", "revid": "438304", "url": "https://it.wikipedia.org/wiki?curid=2600401", "title": "Anky van Grunsven", "text": "Vanta sei partecipazioni ai Giochi olimpici e 9 medaglie conquistate nell'Equitazione.\nBiografia.\nIn carriera ha conquistato nove medaglie olimpiche, sette mondiali e 13 ai campionati europei."}
{"id": "2600403", "revid": "131358", "url": "https://it.wikipedia.org/wiki?curid=2600403", "title": "Hertha BSC II", "text": ""}
{"id": "2600422", "revid": "767487", "url": "https://it.wikipedia.org/wiki?curid=2600422", "title": "David Morgan", "text": "Biografia.\nDopo gli studi inizia una carriera dirigenziale nella \"European Electrical Steels\" arrivando all'incarico di direttore commerciale.\nNel 1993 Morgan \u00e8 succeduto a Tony Lewis come presidente del Glamorgan County Cricket Club, mantenne questa carica fino al 1997 quando ottenne un posto dirigenziale all'interno dell'England and Wales Cricket Board, ovvero la federazione di cricket dell'Inghilterra e del Galles, sotto la presidenza di Lord Ian MacLaurin.\nNel 2002 MacLaurin rinunci\u00f2 alla sua carica e nell'ottobre di quell'anno Morgan si candid\u00f2 alla presidenza della federazione vincendo contro Mike Soper per 11 voti contro 8. Fu rieletto in questa carica nel 2004 e nel 2006 in cui fu candidato unico.\nNel 2007 Morgan fu nominato presidente dell'ICC in una votazione caratterizzata dal pareggio contro il rivale Sharad Pawar; fu deciso che Morgan sarebbe diventato presidente e avrebbe mantenuto la carica per soli due anni per poi permettere l'insediamento di Pawar, che effettivamente gli successe nel 2010.\nNel 2008 Morgan ricevette l'OBE per i servizi resi al mondo del cricket."}
{"id": "2600425", "revid": "154893", "url": "https://it.wikipedia.org/wiki?curid=2600425", "title": "2\u00ba Bomb Wing", "text": ""}
{"id": "2600430", "revid": "729019", "url": "https://it.wikipedia.org/wiki?curid=2600430", "title": "Reggiane Re.2006", "text": "Il Reggiane Re.2006 fu un aereo da caccia monomotore monoplano ad ala bassa progettato, nel 1943, dalla divisione aeronautica dell'azienda italiana Officine Meccaniche Reggiane e rimasto ai primi stadi di sviluppo.\nDestinato ai reparti da caccia dalla Regia Aeronautica, l'aeronautica militare italiana dell'epoca, nel corso del secondo conflitto mondiale, non riusc\u00ec a concretizzarsi nemmeno in un prototipo volante per le vicende belliche legate alla firma dell'armistizio di Cassibile.\nStoria del progetto.\nNel 1942 il Ministero dell'Aeronautica valut\u00f2 l'opportunit\u00e0 di convertire i caccia di produzione italiana gi\u00e0 in linea ed equipaggiati con motore radiale, in una nuova serie di velivoli dotati di maggiori prestazioni grazie all'adozione del Daimler-Benz DB 605, un 12 cilindri a V rovesciata raffreddato a liquido che gi\u00e0 equipaggiava con successo i caccia dell'alleato tedesco.\nIl Reggiane Re.2006 fu sviluppato in parallelo al Re.2005 - che avrebbe dato origine, assieme a Fiat G.55 e Macchi M.C.205, alla \"serie 5\" dei caccia italiani - ma adottando soluzioni tecniche leggermente differenti come l'equipaggiamento con il motore Fiat 1050 RC.58I, una versione del DB 605 costruita su licenza.\nDato il successo ottenuto dalla \"serie 5\" e nell'intento di ottenere un ulteriore incremento nelle prestazioni, si richiese alle maggiori aziende aeronautiche italiane di sfruttare l'esperienza acquisita con i precedenti modelli abbinando la cellula dei nuovi caccia di \"serie 6\" al pi\u00f9 potente motore Daimler-Benz DB 603. Con questo abbinamento, il 9 maggio 1943, la Reggiane ottenne le commesse per la realizzazione di due prototipi del nuovo aeroplano (\"MM.540\" e \"MM.541\") che avrebbero dovuto essere inviati a Guidonia per le valutazioni.\nI lavori vennero avviati nello stesso anno, ma il programma di sviluppo fu ritardato e, infine, interrotto quando le autorit\u00e0 tedesche cancellarono le commesse relative ai due prototipi in seguito all'armistizio di Cassibile che aveva segnato la resa del Regno d'Italia nei confronti degli Alleati. Il progettista, l'ingegner Antonio Alessio, dispose il trasferimento in un altro luogo dell'unico prototipo in realizzazione (\"MM.540\" che, a causa dell'indisponibilit\u00e0 di unit\u00e0 motrici, non fu mai equipaggiato di motore) al fine di evitare le interferenze dei tedeschi sullo sviluppo del progetto. A questo scopo, il tecnico Renzo Boldrini individu\u00f2 una palestra di Correggio che venne adibita ad officina. Per trasportare all'interno del nuovo edificio le parti dell'aereo gi\u00e0 realizzate, furono smontate le porte e demoliti alcuni muri; contemporaneamente, venne organizzata anche una mensa per gli operai. Per un certo periodo, i lavori ripresero nel nuovo sito, sotto il controllo tedesco, ma senza intralci.\nNell'ottobre del 1944, la Caproni (casa madre della Reggiane) dispose il trasferimento dell'unico prototipo a Taliedo. Alessio affid\u00f2 l'incarico al tecnico Boldrini che utilizz\u00f2 allo scopo un trattorino \"Balilla\" dotato di rimorchio. Il 12 ottobre 1944, dopo un viaggio rocambolesco durato una settimana, il prototipo giunse nella nuova destinazione e l\u00ec vi rimase per tutto il tempo della guerra, dimenticato tra gli aerei danneggiati o incompleti.\nTerminato il conflitto mondiale, nel 1946, le autorit\u00e0 alleate disposero la demolizione dell'aereo. Reso inabile al volo e privato delle strumentazioni e delle armi, il prototipo fu consegnato al Politecnico di Milano - che ne aveva fatto richiesta a scopo didattico - dove venne studiato e sezionato fino al completo disfacimento.\nTecnica.\nCoevo del Fiat G.56 e del Macchi C.207, l'aereo avrebbe dovuto montare il motore di produzione tedesca Daimler-Benz DB 603, capace di sviluppare una potenza pari a 1\u00a0750 cavalli (PS) (1\u00a0287 kW). Nei velivoli di serie, i radiatori sarebbero stati contenuti nello spessore della nuova ala stagna, con un grande affinamento dell'aerodinamica. Secondo i calcoli dei progettisti avrebbe potuto raggiungere i 750 chilometri orari a 8\u00a0000 metri di quota, superando in prestazioni tutti i caccia ad elica dell'epoca.\nIl progetto non ebbe mai livree o insegne, n\u00e9 italiane n\u00e9 tedesche. Il colore giallastro del prototipo rispecchiava semplicemente il colore delle lamiere ancora allo stadio di lavorazione.\nVarianti in progetto.\nLa costruzione del Re.2006 era un banco di prova e una copertura per altri progetti, in campo civile, che i vertici della Caproni intendevano proporre dopo la fine della guerra. "}
{"id": "2600432", "revid": "1481012", "url": "https://it.wikipedia.org/wiki?curid=2600432", "title": "Adelaide Ristori", "text": "Acclamatissima dal pubblico e lodata dai suoi contemporanei per il suo patriottismo risorgimentale, \u00e8 stata l'attrice italiana pi\u00f9 famosa e influente dell'Ottocento.\nBiografia.\nAttrice tragica molto nota, fu sempre applaudita dal pubblico. Figlia d'arte, parente di Francesco Augusto Bon, Luigi Bellotti Bon e Laura Bon, e capace di recitare perfettamente in inglese e in francese, riscosse notevoli successi anche all'estero, ricevendo anche elogi da Cavour, che le scrisse:\nLa Ristori comp\u00ec spesso azioni di propaganda, ad esempio nei teatri in cui si esibiva, in terra italiana ma ancora sotto il dominio asburgico o borbonico. Regolarmente, i suoi spettacoli venivano interrotti dalla polizia, poich\u00e9 la Ristori, gi\u00e0 nota per i suoi sentimenti patriottici, dal palcoscenico lanciava slogan a favore dell'Italia e di Vittorio Emanuele II.\nNel 1847 spos\u00f2 il marchese Giuliano Capranica del Grillo, dal quale ebbe quattro figli. Il matrimonio suscit\u00f2 scandalo, poich\u00e9 a quei tempi attori e attrici erano considerati persone al margine della societ\u00e0. Divenuta molto benestante, una rarit\u00e0 per le compagnie teatrali dell'epoca, possedeva un lussuoso vagone ferroviario personale con cui si spostava tra Parigi, Londra e gli Stati Uniti. Il suo successo fu tale che numerose biografie dell'artista circolavano in tutta Europa gi\u00e0 a met\u00e0 secolo, con lei poco pi\u00f9 che trentenne. Nel 1885 si ritir\u00f2 dal teatro e in seguito, rimasta vedova nel 1892, pass\u00f2 il resto della vita occupandosi di assistenza ai bisognosi. Scrisse \"Ricordi e Studi artistici\", e nel 1902, in occasione del suo ottantesimo compleanno, ebbe persino l'onore di ricevere una visita da parte del Re Vittorio Emanuele III, evento mai accaduto prima a un rappresentante del mondo dello spettacolo.\nMor\u00ec a Roma nel 1906 all'et\u00e0 di ottantaquattro anni a via Monterone 76, nel palazzo Capranica del Grillo; fu sepolta nel Cimitero del Verano a Roma. \nCostume.\nLa progettazione dei suoi abiti era affidata a pittori, mentre il confezionamento a sartorie. Abbiamo molte fonti per quanto riguarda i costumi dell'attrice e sono conservate tuttora molte lettere scritte da lei a colleghi e sartorie. Molte di queste, come molti dei vestiti, sono conservati nel Civico museo biblioteca dell'attore di Genova sede del lascito Ristori Capranica del Grillo.\nLa Ristori porter\u00e0 un cambiamento riguardante il costume: sar\u00e0 infatti ella stessa a dedicarsi alla scelta di questi per gli interpreti della rappresentazione. Curer\u00e0 lei i dettagli e sosterr\u00e0 lei le spese al posto dell'attore. Tipico dell'epoca era infatti commissionare all'attore il compito di comprarsi e curarsi il vestito; troppe volte questo pesava molto economicamente sulle tasche degli interpreti. La Ristori utilizzer\u00e0 il costume come suo personale biglietto da visita, e perci\u00f2 consulter\u00e0 vari musei, documentazioni, chieder\u00e0 la collaborazione dei pi\u00f9 famosi pittori e acquister\u00e0 molti abiti dal sarto pi\u00f9 famoso e importante di Parigi, ovvero Worth.\n\"Maria Antonietta\".\nIl 2 ottobre 1867 si esib\u00ec a New York con la prima assoluta di questo dramma di Paolo Giacometti. Il pubblico a cui era destinato lo spettacolo non comprendeva il testo perch\u00e9 appunto in italiano o in francese, cos\u00ec si decise di basare lo spettacolo su un'esteticit\u00e0 visiva, pi\u00f9 precisamente sui costumi. Ad ogni atto gli attori cambiavano i costumi. Le scene per lo spettacolo erano commissionate al pi\u00f9 importante laboratorio dei teatri lirici, ovvero il teatro San Carlo di Napoli. Il rumore per i costumi della Maria Antonietta fu tale che l'imperatrice Eugenia ottenne di vederli prima che fossero chiusi nelle ceste (contenitori del corredo) e ci\u00f2 fu sfruttato in senso promozionale. Gli abiti di questa rappresentazione avevano pi\u00f9 uno stile ottocentesco che rococ\u00f2.\nMemoria.\nAlla sua memoria sono stati intitolati il teatro di Cividale del Friuli ed una tranquilla ed elegante via di Roma, nel quartiere dei Parioli, nelle vicinanze dell'ultima abitazione in cui visse prima di morire. Anche la citt\u00e0 di Bologna le ha intitolato una via, nel quartiere San Donato, cos\u00ec come Torino, nel quartiere Regio Parco. Anche Padova le ha dedicato una via in un quartiere in cui tutte le strade sono intitolate a personaggi del teatro. Milano le ha dedicata una piccola via che sfocia in via Castel Morrone, nella \"zona dei Martiri Risorgimentali\".\nIl 7 febbraio 1856 la conclusa ristrutturazione del teatro Valle a Verona viene inaugurata con \"Maria Stuarda\" di Schiller, protagonista la celebre attrice, che ottiene un tale successo da essere ricordata con l'intitolazione dell'edificio, conosciuto infatti ora come Teatro Ristori. Caduto in abbandono dalla seconda met\u00e0 del Novecento, \u00e8 stato nuovamente restaurato e riaperto, con prima serata il 14 gennaio 2012. \nNel 2022 ricorre il bicentenario di Adelaide Ristori. Il Civico museo biblioteca dell'attore di Genova, dove \u00e8 collocato il lascito Ristori, ha organizzato in collaborazione con il Teatro Nazionale e la Universit\u00e0 di Genova una manifestazione che comprende la riproposta teatrale del Lady Macbeth con la regia di Davide Livermore, una esposizione dei costumi e un convegno universitario sulla grande attrice. Questa manifestazione \u00e8 diventata evento UNESCO. "}
{"id": "2600435", "revid": "834", "url": "https://it.wikipedia.org/wiki?curid=2600435", "title": "Etna (gruppo musicale)", "text": ""}
{"id": "2600437", "revid": "124142231", "url": "https://it.wikipedia.org/wiki?curid=2600437", "title": "Zonta", "text": ""}
{"id": "2600444", "revid": "287204", "url": "https://it.wikipedia.org/wiki?curid=2600444", "title": "Gruppo Efficienza Aeromobili (70\u00b0 Stormo)", "text": ""}
{"id": "2600446", "revid": "1543377", "url": "https://it.wikipedia.org/wiki?curid=2600446", "title": "Cladonia kurokawae", "text": "Cladonia kurokawae Ahti &amp; S. Stenroos (1996), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal botanico e lichenologo giapponese Syo Kurokawa (1926 - vivente).\nCaratteristiche fisiche.\nIl fotobionte \u00e8 principalmente un'alga verde delle Trentepohlia.\nHabitat.\nLichene fruticoso che cresce su suolo.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie viene attribuita alla sezione Cladonia; a tutto il 2008 non sono state identificate forme, sottospecie e variet\u00e0."}
{"id": "2600449", "revid": "339392", "url": "https://it.wikipedia.org/wiki?curid=2600449", "title": "Giugliano Calcio", "text": ""}
{"id": "2600450", "revid": "339392", "url": "https://it.wikipedia.org/wiki?curid=2600450", "title": "Comunit\u00e0 montana Valli Stura e Orba", "text": ""}
{"id": "2600463", "revid": "585241", "url": "https://it.wikipedia.org/wiki?curid=2600463", "title": "Diocesi di Cracovia-Cz\u0119stochowa", "text": "La diocesi di Cracovia-Cz\u0119stochowa \u00e8 una delle tre diocesi della Chiesa polacco-cattolica.\nLa sua cattedrale \u00e8 la Maria Madre di Dio e Regina degli Apostoli a Cz\u0119stochowa.\nTerritorio.\nIl territorio diocesano comprende i voivodati di Slesia, Santacroce, Piccola Polonia e Precarpazi.\nLa diocesi \u00e8 attualmente divisa in quattro decanati, a loro volta divisi in 25 parrocchie. Il numero dei fedeli ammonta a circa 5.100 persone.\nStoria.\nNel 1951 fu creata ufficialmente la Chiesa polacco-cattolica, scorporando le parrocchie polacche facenti fino a quel momento capo alla missione polacca della Chiesa cattolica nazionale polacca, e questa nuova Chiesa fu in seguito divisa in tre diocesi. La diocesi di Cracovia-Cz\u0119stochowa fu affidata ad un vescovo solo dal 1979.\nPresente.\nAttualmente la Cattedra di Cracovia-Cz\u0119stochowa \u00e8 vacante e la diocesi \u00e8 gestita dall'amministratore apostolico Antoni Norman."}
{"id": "2600464", "revid": "19330", "url": "https://it.wikipedia.org/wiki?curid=2600464", "title": "Aytos", "text": ""}
{"id": "2600466", "revid": "287204", "url": "https://it.wikipedia.org/wiki?curid=2600466", "title": "Martisor", "text": ""}
{"id": "2600468", "revid": "2192069", "url": "https://it.wikipedia.org/wiki?curid=2600468", "title": "Batteri nitrificanti e denitrificanti", "text": "I batteri nitrificanti (es. \"Nitrosomonas\", \"Nitrobacter\") prendono parte al ciclo dell'azoto nel terreno e nelle acque, ossidando l'ammoniaca, sostanza frutto della mineralizzazione dei rifiuti organici e dei resti di animali e vegetali, prima in nitriti e successivamente in nitrati. I nitrati sono composti formati da Azoto e Ossigeno che le piante possono nuovamente utilizzare.\nI batteri denitrificanti (es. \"Pseudomonas\"), che vivono generalmente nel terreno acquitrinoso di stagni e paludi, infine, sono in grado di trasformare, in ambienti poveri di ossigeno, i nitrati in azoto gassoso (generalmente in Azoto molecolare o Ossido di diazoto) che ritorna in atmosfera."}
{"id": "2600475", "revid": "74801", "url": "https://it.wikipedia.org/wiki?curid=2600475", "title": "Kameno", "text": "Kameno (in bulgaro \u041a\u0430\u043c\u0435\u043d\u043e) \u00e8 un comune bulgaro situato nel distretto di Burgas di abitanti (dati 2009).\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2600476", "revid": "767487", "url": "https://it.wikipedia.org/wiki?curid=2600476", "title": "Cairo (Georgia)", "text": "Cairo \u00e8 una citt\u00e0 degli Stati Uniti d'America, capoluogo della contea di Grady nello Stato della Georgia. Al censimento del 2000 aveva una popolazione di abitanti, passati a nel 2010."}
{"id": "2600480", "revid": "92723", "url": "https://it.wikipedia.org/wiki?curid=2600480", "title": "Karnobat", "text": "Karnobat (in bulgaro \u041a\u0430\u0440\u043d\u043e\u0431\u0430\u0442) \u00e8 un comune bulgaro situato nel distretto di Burgas di 30.971 abitanti (dati 2009).\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2600486", "revid": "110157", "url": "https://it.wikipedia.org/wiki?curid=2600486", "title": "Malko T\u0103rnovo", "text": "Malko T\u0103rnovo (in bulgaro \u041c\u0430\u043b\u043a\u043e \u0422\u044a\u0440\u043d\u043e\u0432\u043e) \u00e8 un comune bulgaro situato nel distretto di Burgas di 4.194 abitanti (dati 2009).\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2600491", "revid": "729019", "url": "https://it.wikipedia.org/wiki?curid=2600491", "title": "Tsybin RSR", "text": "Il Tsybin RSR (in cirillico \u0426\u044b\u0431\u0438\u043d PCP) era il progetto di un aereo da ricognizione ad altissime prestazioni sviluppato in Unione Sovietica dall'OKB-256 di Pavel Vladimirovi\u010d Cybin nella seconda met\u00e0 degli anni cinquanta. Lo sviluppo venne interrotto nel 1959, a favore dello Tsybin R-020.\nStoria.\nSviluppo.\nLa specifica per un ricognitore ad altissime prestazioni in grado di decollare in modo convenzionale venne emessa il 31 agosto 1956, in seguito alle limitazioni riscontrate sul progetto del Tsybin 2RS. Il progetto preliminare del nuovo velivolo risale al 26 giugno 1957. Contemporaneamente al nuovo aereo, venne portato avanti anche il progetto di una versione semplificata, equipaggiata con un sistema propulsivo collaudato e da utilizzare sperimentalmente come banco prova volante per l'RSR. Tale versione prese il nome di Tsybin NM-1, e fu l'unica della serie ad essere portata effettivamente in volo. In seguito alle valutazioni condotte sull'NM-1, il progetto originale venne modificato: il risultato fu, appunto, l'R-020.\nIl progettista fiumano Roberto Oros di Bartini ne progett\u00f2 anche una versione idro, che prese il nome di Bartini RGSR. Anche questa rimase sulla carta.\nDescrizione tecnica.\nL'RSR derivava direttamente dal 2RS, tanto che le dimensioni generali erano piuttosto simili. I due aerei erano tuttavia molto diversi, soprattutto per il fatto che il 2RS era stato progettato per decollare da un aereo-madre, mentre l'RSR poteva operare da normali aeroporti.\nUna delle scelte progettuali che vennero prese all'inizio dello sviluppo dell'RSR fu di rendere il velivolo pi\u00f9 leggero possibile. Per questa ragione, venne previsto l'utilizzo di leghe in alluminio-berillio, invece che di acciaio e titanio.\nUn'importante differenza rispetto al precedente 2RS era l'impianto propulsivo. Infatti, l'RSR avrebbe dovuto essere spinto da due turbogetti Solov'yov D-21 a basso rapporto di diluizione (in dettaglio 0,6), che durante la fase di crociera avevano delle prestazioni paragonabili a quelle di statoreattori. Le dimensioni dei due propulsori, sistemati all'estremit\u00e0 delle ali, erano notevoli: infatti, raggiungevano il diametro di 1,23 metri, con una massa a secco di 900\u00a0kg.\nUn'altra importante differenza era il carrello di atterraggio. Questo infatti era rinforzato, rendendo possibile effettuare decolli ed atterraggi su \"normali\" piste terrestri. Per il decollo erano necessari 1.200 metri di pista, per l'atterraggio 1.350. Quest'ultimo avveniva alla velocit\u00e0 di 220\u00a0km/h. L'unit\u00e0 principale del carrello era situata sotto alla cabina di pilotaggio ed aveva due ruote, mentre le due unit\u00e0 ausiliarie erano sistemate sotto le gondole dei motori nella misura di una per ogni propulsore. Questi ultimi avevano una sola ruota. Tutte le unit\u00e0 erano retrattili, e collegate ad un sistema idraulico.\nL'RSR poteva trasportare 12.000\u00a0kg di carburante. 7.600 di questi erano sistemati in serbatoi interni, situati dietro alla cabina e dietro alle ali, mentre i restanti 4.400\u00a0kg erano in due affilati contenitori esterni di 65 centimetri di diametro. Un sistema automatico di regolazione pompava il carburante in modo da mantenere il centro di gravit\u00e0 al 25% nella fase di decollo, al 45% durante il volo ed al 26,4% nelle fasi di atterraggio.\nLa fase di atterraggio era supportata da un paracadute di arresto, sistemato in un cono situato a coda.\nLa dotazione di missione, sistemata al centro della fusoliera, prevedeva diverse fotocamere. Nel dettaglio si trattava di due AFA 200, oltre ad una AFA-1000 o AFA-1800, per un peso complessivo di 1.850\u00a0kg. Le dotazioni di bordo comprendevano inoltre visori ottici, radar panoramico, autopilota, un sistema di navigazione astro-inerziale con giroscopio verticale, radar warning receiver ed ECM attive e passive."}
{"id": "2600493", "revid": "1305772", "url": "https://it.wikipedia.org/wiki?curid=2600493", "title": "Cladonia laii", "text": "Cladonia laii S. Stenroos (1989), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dalla lichenologa taiwanese Ming-You Lai (1949 - 2007).\nCaratteristiche fisiche.\nAll'esame cromatografico sono state rilevate quantit\u00e0 di acido barbatico, acido usnico e acido 4-0-dimetilbarbarico.\nIl fotobionte \u00e8 principalmente un'alga verde delle Trentepohlia.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie per la maggior parte dei lichenologi (Mattick, 1940; Thomson, 1968; Huovinen et al.1989b; Stenroos, 1989b; Ahti, 2000) appartiene alla sezione Cocciferae; secondo pochi altri formerebbe un clade, nell'ambito delle Ochroleucae insieme a C. bacilliformis, C. carneola, C. elixii e C. botrytes.\nA tutto il 2008 non sono state identificate forme, sottospecie e variet\u00e0."}
{"id": "2600494", "revid": "1318658", "url": "https://it.wikipedia.org/wiki?curid=2600494", "title": "Blu Lancia", "text": "Blu Lancia \u00e8 stata la rivista aziendale della casa automobilistica italiana Lancia, pubblicata dal 1960 al 1977.\nLa sua pubblicazione era irregolare, ma veniva comunque rispettata una numerazione sequenziale: cadeva frequentemente all'inizio delle stagioni, per cui molti numeri sono stati indicati col periodo stagionale. Prima del 1961 la rivista si chiamava soltanto \"Lancia\", poi \u00e8 stato premesso il nome \"Blu\" a ricordare il colore aziendale della casa torinese.\nIl periodico era riservato ai dipendenti ed ex della Lancia e veniva recapitato o distribuito gratuitamente. La sua funzione di riferimento era finalizzata a esporre alla manodopera \"lancista\" informazioni e contenuti riguardanti l'azienda, un po' come facevano molte altre ditte durante il \"boom\" economico, oltrech\u00e9 incentivare l'orgoglio dei lavoratori in fabbrica.\nLe pubblicazioni cessarono nel marzo del 1977 quando la \"holding\" Fiat Auto (di cui Lancia faceva parte dal 1969) decise per l'accorpamento con la similare rivista aziendale della FIAT, l\"Illustrato FIAT\". Nell'ottica di ridare vita a una pubblicazione totalmente dedicata a Lancia e agli appassionati del marchio, nel 2000 la sua eredit\u00e0 venne raccolta da \"Classe Lancia\", magazine sempre curato dal Gruppo Fiat."}
{"id": "2600496", "revid": "123931673", "url": "https://it.wikipedia.org/wiki?curid=2600496", "title": "Pomorie", "text": "Pomorie (in bulgaro \u041f\u043e\u043c\u043e\u0440\u0438\u0435) \u00e8 un comune bulgaro situato nel distretto di Burgas di 28.572 abitanti (dati 2009). La citt\u00e0 di Pomorie fu fondata dai greci con il nome di Anchialos.\nStoria.\nI dintorni dell'odierna citt\u00e0 furono teatro di diverse battaglie combattute tra l'Impero bizantino e il Primo Impero bulgaro nel 708, nel 763 e nel 917. La citt\u00e0 venne eletta residenza dal ricco fanariota Michele Cantacuzino, che vi aveva fatto costruire un imponente palazzo, costato 20.000 ducati.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2600503", "revid": "76963", "url": "https://it.wikipedia.org/wiki?curid=2600503", "title": "Gabriella Pallotta", "text": "Biografia.\nStudentessa di pianoforte, ha partecipato nel 1956 ai provini effettuati da De Sica per la ricerca della futura protagonista del film \"Il tetto\", riuscendo a superare tutte le altre concorrenti.\nL'uscita del film nelle sale le ha procurato una grande e improvvisa popolarit\u00e0, culminata con la Noce D'oro assegnatale come migliore giovane attrice debuttante.\nScritturata in seguito da registi come Michelangelo Antonioni e Mario Monicelli, divenne una delle attrici pi\u00f9 promettenti degli anni 50 , anche se i film successivi non le permetteranno di mantenere le promesse dei primi lavori.\nImpegnata di frequente nei film commedia e nel cinema storico degli anni 50, ha lavorato insieme ad attori come Nino Manfredi e Walter Chiari, facendosi dirigere da importanti registi come Steno e Gianni Puccini.\n\u00c8 stata spesso scambiata, data la somiglianza, con la collega Lorella De Luca.\nSaltuarie le sue partecipazioni alla prosa teatrale e televisiva. Chiuder\u00e0 la sua carriera nel 1977."}
{"id": "2600505", "revid": "767487", "url": "https://it.wikipedia.org/wiki?curid=2600505", "title": "Primorsko", "text": "Primorsko (in bulgaro \u041f\u0440\u0438\u043c\u043e\u0440\u0441\u043a\u043e) \u00e8 un comune bulgaro situato nel distretto di Burgas di 6.151 abitanti (dati 2009).\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2600508", "revid": "635893", "url": "https://it.wikipedia.org/wiki?curid=2600508", "title": "Parco nazionale Forollhogna", "text": "Il parco nazionale Forollhogna \u00e8 un parco nazionale della Norvegia, nelle contee di Tr\u00f8ndelag e di Innlandet. \u00c8 stato istituito nel 2001 e occupa una superficie di 1.062\u00a0km\u00b2. Il parco ospita il pi\u00f9 prolifico branco di renne selvatiche della Norvegia e conto 100 pascoli attivi, specialmente a Midtre Gauldal, Os e Tolga."}
{"id": "2600512", "revid": "6923", "url": "https://it.wikipedia.org/wiki?curid=2600512", "title": "PIDE", "text": "La Pol\u00edcia Internacional e de Defesa do Estado (\"Polizia Internazionale e di Sicurezza dello Stato\")\ndetta anche PIDE \u00e8 stata la polizia politica del regime portoghese di Antonio Salazar tra il 1945 ed il 1969. Nonostante il nome sia cambiato dopo questa data la denominazione di PIDE \u00e8 rimasta ad indicare la polizia politica del regime fino alla sua caduta avvenuta il 25 aprile 1974 con la cosiddetta rivoluzione dei garofani.\nLe origini: la PVDE.\nGi\u00e0 nel 1933, anno dell'instaurazione dell'Estado Novo portoghese, venne istituita per ordine di Salazar stesso la PVDE, ovvero \"Pol\u00edcia de Vigil\u00e2ncia e Defesa do Estado\" (\"Polizia di Vigilanza e Difesa dello Stato\") suddivisa al suo interno in due sezioni con compiti diversi:\nNel 1936 nella colonia portoghese di Capo Verde venne creata la prigione di Campo Tarrafal, sotto il diretto controllo della PVDE. Durante i quaranta anni di dittatura 32 prigionieri persero la vita a Tarrafal, nota anche per i metodi di tortura utilizzati.\nSempre nel 1936 con lo scoppio della guerra civile spagnola e l'attentato alla vita di Salazar portato da militanti anarchici, la PVDE inizi\u00f2 ad occuparsi anche della repressione del Comunismo e del clandestino Partito Comunista Portoghese. Durante questo periodo numerosi consiglieri tedeschi ed italiani, con il beneplacito di Salazar, vennero inviati in Portogallo per spingere la PVDE ad adottare un'organizzazione simile a quella dei fascismi tedesco e italiano. Una missione di polizia italiana fu presente a Lisbona dal 1937 al 1940, guidata dal questore Leone Santoro.\nDalla PVDE alla PIDE.\nNel 1945 la PVDE venne disciolta e sostituita dalla PIDE. A differenza della precedente istituzione, ispirata alla Gestapo, la PIDE segu\u00ec il modello di Scotland Yard. Articolata come una sezione della \"Pol\u00edcia Judici\u00e1ria\" (\"Polizia Giudiziaria\"), aveva pieni poteri per investigare, trattenere ed arrestare chiunque fosse sospettato di azioni sovversive contro lo Stato. Le funzioni principali erano due:\nLa PIDE \u00e8 considerata da molti studiosi come una delle polizie segrete pi\u00f9 funzionali mai create. Grazie ad un gran numero di informatori ed agenti sotto copertura sparsi per tutto il Portogallo ed i domini coloniali riusc\u00ec ad avere informazioni su praticamente tutti i movimenti clandestini di protesta, incluso il Partito Comunista e i movimenti indipendentisti in Angola e Mozambico. La PIDE incoraggiava i cittadini a denunciare ogni tipo di attivit\u00e0 sospetta, attraverso l'uso di incentivi economici e promesse di ascesa sociale.\nDurante la guerra coloniale portoghese la PIDE intensific\u00f2 le sue attivit\u00e0 creando un'unit\u00e0 paramilitare chiamata \"Flechas\" (\"Frecce\").\nYves Gu\u00e9rin-S\u00e9rac, un ex ufficiale dell'Arm\u00e9e fran\u00e7aise e fondatore del gruppo terrorista di estrema destra OAS durante la guerra d'Algeria organizz\u00f2 a Lisbona la Aginter Press, una agenzia di stampa fittizia in realt\u00e0 centro di reclutamento per mercenari e guerriglieri anticomunisti, e partecip\u00f2 ad operazioni sotto copertura della PIDE.\nMorte di Salazar e DGS.\nNel 1969 Marcelo Caetano, successore di Salazar in seguito all'infarto che lo colp\u00ec nel 1968 cambi\u00f2 il nome della PIDE in DGS (\"Direc\u00e7\u00e3o Geral de Seguran\u00e7a\", Direzione Generale di Sicurezza). La morte di Salazar avvenuta nel 1970 apr\u00ec ad alcuni intenti di democratizzazione volti ad evitare rivolte popolari contro la censura e la guerra coloniale. Questo sfoci\u00f2 in una diminuzione dell'attivit\u00e0 della polizia politica e della violenza esercitata dai suoi uomini.\nLa fine della dittatura.\nDurante la rivoluzione dei garofani i momenti pi\u00f9 drammatici si ebbero davanti alla sede della DGS, nella tristemente nota Rua Antonio Cardoso, dove degli agenti non identificati aprirono il fuoco sulla folla dal tetto dell'edificio uccidendo quattro dimostranti. Questo fu l'ultimo obiettivo strategico ad essere occupato dai militari. Gli agenti ebbero quindi il tempo di fuggire e distruggere la maggior parte degli archivi. Nei giorni seguenti gli appartenenti alla polizia segreta espatriarono in Spagna o entrarono in clandestinit\u00e0.\nDopo essere stata epurata la struttura continu\u00f2 a lavorare nelle colonie con il nome di \"Pol\u00edcia de Informa\u00e7\u00e3o Militar\" (Polizia di Informazione Militare).\nVenne quindi creata una commissione per lo scioglimento della polizia segreta, i cui atti dal 1990 si trovano nell'Arquivo Nacional da Torre do Tombo aperti alla consultazione ma con i nomi degli agenti e degli informatori tuttora censurati.\nGli unici agenti della PIDE ad essere sottoposti a processo furono i responsabili della morte di Humberto Delgado, esiliato politico. Vennero processati in contumacia e il dibattimento si prolung\u00f2 per diversi anni. Nessuno di loro \u00e8 mai stato in prigione.\nA causa della memoria degli abusi compiuti dalla PIDE e dalla DGS la repubblica portoghese non si dot\u00f2 per circa un decennio di un proprio servizio segreto. In seguito ad un attentato alla propria ambasciata in Turchia e all'omicidio di un rappresentante dell'Organizzazione per la Liberazione della Palestina durante una conferenza dell'Internazionale Socialista nel 1983 il governo si convinse a creare una nuova agenzia, denominata \"Sistema de Informa\u00e7\u00f5es da Rep\u00fablica Portuguesa\" (SIRP), nata nel 1984."}
{"id": "2600513", "revid": "287204", "url": "https://it.wikipedia.org/wiki?curid=2600513", "title": "Giuseppe Pecoraro", "text": "Biografia.\nLaureatosi in giurisprudenza, ha ricoperto vari incarichi presso la prefettura di Rovigo, nella segreteria delle forze di Polizia e nel ministero dell'Interno durante i governi Berlusconi e Dini.\nNominato nel 1995, \u00e8 stato prefetto di Prato, e dal 2000 al 2001 di Benevento. Dal 2001 al 2007 ha prestato servizio presso il Dipartimento della Pubblica Sicurezza del Ministero dell'Interno, prima come capo della segreteria del Capo della Polizia e successivamente come vice capo della Polizia preposto all'attivit\u00e0 di coordinamento e di pianificazione. Dal 2007 al 2008 \u00e8 capo del Dipartimento dei Vigili del Fuoco, del Soccorso Pubblico e della Difesa Civile.\n\u00c8 stato prefetto di Roma dal 30 novembre 2008 al 2 aprile 2015. Durante il suo mandato, dal 2011 al 2012 \u00e8 stato nominato dal Governo Monti Commissario all'emergenza rifiuti di Roma Capitale. Si dimette dall'incarico nell'impossibilit\u00e0 di trovare accolte le proposte di una dislocazione diversa da Malagrotta per i rifiuti della capitale. A fine 2014 Pecoraro ha annullato la trascrizione dei \"matrimoni gay\" che il sindaco di Roma Capitale Ignazio Marino aveva avviato.\n\u00c8 stato procuratore generale della FIGC dal 31 agosto 2016 all'11 dicembre 2019, quando ha rassegnato le dimissioni per motivi personali."}
{"id": "2600516", "revid": "77594", "url": "https://it.wikipedia.org/wiki?curid=2600516", "title": "Pol\u00edcia Internacional e de Defesa do Estado", "text": ""}
{"id": "2600518", "revid": "62221", "url": "https://it.wikipedia.org/wiki?curid=2600518", "title": "Ironomyia nigromaculata", "text": ""}
{"id": "2600520", "revid": "287204", "url": "https://it.wikipedia.org/wiki?curid=2600520", "title": "China Open 2009", "text": "Il China Open 2009 \u00e8 stato un torneo di tennis giocato sul cemento. \u00c8 stata l'11\u00aa edizione del torneo maschile, che fa parte della categoria ATP World Tour 500 series nell'ambito dell'ATP World Tour 2009, e la 13\u00aa di quello femminile facente parte della categoria Premier nell'ambito del WTA Tour 2009. Il torneo si \u00e8 giocato al Beijing Tennis Center di Pechino, in Cina, dal 2 ottobre all'11 ottobre 2009.\nPartecipanti WTA.\nAltre partecipanti.\nGiocatrici che hanno ricevuto una Wild card:\nGiocatrici passati dalle qualificazioni:\nGiocatrici Lucky loser:\nPartecipanti ATP.\nAltri partecipanti.\nGiocatori che hanno ricevuto una Wild card:\nGiocatori passati dalle qualificazioni:\nCampioni.\nSingolare maschile.\n Novak \u0110okovi\u0107 ha battuto in finale Marin \u010cili\u0107, 6-2, 7-6(4)\nSingolare femminile.\n Svetlana Kuznecova ha battuto in finale Agnieszka Radwa\u0144ska, 6-2, 6-4\nDoppio maschile.\n Bob Bryan / Mike Bryan hanno battuto in finale Mark Knowles / Andy Roddick, 6-4, 6-2\nDoppio femminile.\n Hsieh Su-wei / Peng Shuai hanno battuto in finale Alla Kudrjavceva / Ekaterina Makarova, 6-3, 6-1"}
{"id": "2600521", "revid": "113159330", "url": "https://it.wikipedia.org/wiki?curid=2600521", "title": "Tango N' Vectif", "text": "Tango N' Vectif \u00e8 l'album di debutto di Mike Paradinas, e Francis Naughton, pubblicato nel 1993 dalla Rephlex Records (label di Grant Wilson-Claridge e Richard David James) con lo pseudonimo di \u00b5-Ziq."}
{"id": "2600525", "revid": "635893", "url": "https://it.wikipedia.org/wiki?curid=2600525", "title": "Parco nazionale Rondane", "text": "Il parco nazionale Rondane \u00e8 il pi\u00f9 vecchio parco nazionale della Norvegia ed \u00e8 situato nella contea di Innlandet. \u00c8 stato istituito il 21 dicembre 1962 e poi ampliato nel 2003. Occupa una superficie di 963\u00a0km\u00b2. Nel parco si trovano dieci cime che superano i 2 000 metri di altitudine, di queste la pi\u00f9 alta \u00e8 Rondeslottet che ha un'altitudine di 2 178 metri sul livello del mare. Il parco \u00e8 un importante habitat per diversi animali tra cui diverse mandrie di renne.\nL'area del Rondane si trova a est della valle del Gudbrandsdal e di fianco ai parchi nazionali di Dovre e dello Jotunheimen.\nGeografia.\nIl Rondane \u00e8 una zona montana con diversi altipiani e dieci cime che superano i 2 000\u00a0m (6 560\u00a0ft). Il punto pi\u00f9 elevato \u00e8 il monte Rondeslottet (\"Il castello del Rondane\") con un'altezza di 2 178\u00a0m (7 146\u00a0ft). Il punto pi\u00f9 basso si trova invece \u00e8 appena sotto l'altitudine di fine della vegetazione che si trova circa tra i 1 000 e i 1 100\u00a0m (tra 3 300 a 3 600\u00a0ft) sul livello del mare. Il clima \u00e8 piuttosto arido. Oltre alle betulle che si trovano nelle zone pi\u00f9 basse, il terreno e le rocce sono coperte di eriche e licheni che sopravvivono nonostante le condizioni difficili. Le cime pi\u00f9 alte sono completamente rocciose a partire dai 1 500\u00a0m (5 000\u00a0ft), da questa altezza si trovano solo alcune specie di licheni di alta montagna che crescono direttamente sulla pietra.\nLe montagne sono divise da profonde vallate, nella pi\u00f9 profonda si trova il lago Rondvatnet, un lago stretto che si sviluppa tra le ripide pareti del massicio Storronden-Rondeslottet e di quello del Smiubelgen (\"Il mantice del fabbro\"). Il massicio centrale \u00e8 tagliato da \"botns\": vallette piatte e rocciose che separano le scoscese pareti delle cime. L'area non \u00e8 soggetta a sufficienti precipitazioni per poter alimentare ghiacciai perenni, ma si trovano spesso grandi nevai nelle vallette pi\u00f9 alte che rimangono in ombra."}
{"id": "2600527", "revid": "1154737", "url": "https://it.wikipedia.org/wiki?curid=2600527", "title": "Feale", "text": "Il fiume Feale (in gaelico: \"Abhainn na Feile\") nasce nel piccolo villaggio di Rockchapel, situato nella catena montuosa Mullaghareirk a nord della contea di Cork, nella parte sud-occidentale dell'Irlanda. Ha un percorso che procede verso nord-ovest e prima di riversarsi nelle acque dello Shannonn, passando per Ballyduff, attraversa le citt\u00e0 di Abbeyfeale e Listowel (nella contea di Kerry)."}
{"id": "2600529", "revid": "1498232", "url": "https://it.wikipedia.org/wiki?curid=2600529", "title": "Pentax K20D", "text": "La Pentax K20D \u00e8 una reflex introdotta nel 2008.\nDescrizione.\nFra le particolarit\u00e0 che caratterizzano la K20D sono da citare: \nInteressanti anche la possibilit\u00e0 di combinare pi\u00f9 esposizioni e la notevole compatibilit\u00e0 con ottiche manuali.\nI modi di esposizione sono:"}
{"id": "2600530", "revid": "1573940", "url": "https://it.wikipedia.org/wiki?curid=2600530", "title": "Dendrobates tinctorius", "text": "Dendrobates tinctorius (), conosciuto con il nome indio di okopipi, \u00e8 una rana appartenente alla famiglia Dendrobatidae.\nDistribuzione e habitat.\n\u00c8 diffusa nella Guyana, in Brasile, nella Guyana francese e nel Suriname.\nDescrizione.\n\"Dendrobates tinctorius\" \u00e8 una piccola rana, di lunghezza tra i 3 ed i 4,5 centimetri, del peso di circa 8 grammi.\nLa specie mostra uno spiccato polimorfismo per quanto riguarda il colore della livrea. Alcuni esemplari, presenti nel distretto di Sipaliwini nel Suriname, caratterizzati da una accesa colorazione blu frammentata da punteggiatura nera, in passato erano stati considerati come una specie a s\u00e9 stante (\"D. azureus\") ma recenti studi genetici hanno dimostrato che si tratta solo di una variante morfologica.\nLa pelle della rana \u00e8 ricca di ghiandole che secernono potenti alcaloidi che la rana utilizza come difesa naturale verso i predatori."}
{"id": "2600537", "revid": "154893", "url": "https://it.wikipedia.org/wiki?curid=2600537", "title": "Diffrazione limitata", "text": ""}
{"id": "2600539", "revid": "154893", "url": "https://it.wikipedia.org/wiki?curid=2600539", "title": "Limitato dalla sola diffrazione", "text": ""}
{"id": "2600541", "revid": "110157", "url": "https://it.wikipedia.org/wiki?curid=2600541", "title": "Dodge (Dakota del Nord)", "text": "Dodge \u00e8 un centro abitato (\"city\") degli Stati Uniti d'America, situato nella Contea di Dunn nello Stato del Dakota del Nord. Nel censimento del 2000 la popolazione era di 125 abitanti. La citt\u00e0 \u00e8 stata fondata nel 1915.\nGeografia fisica.\nSecondo i rilevamenti dell'United States Census Bureau, la localit\u00e0 di Dodge si estende su una superficie di 1,20\u00a0km\u00b2, tutti occupati da terre.\nPopolazione.\nSecondo il censimento del 2000, a Dodge vivevano 125 persone, ed erano presenti 31 gruppi familiari. La densit\u00e0 di popolazione era di 103 ab./km\u00b2. Nel territorio comunale si trovavano 73 unit\u00e0 edificate. Per quanto riguarda la composizione etnica degli abitanti, il 97,60% era bianco e il 2,40% era nativo. La popolazione di ogni razza ispanica corrispondeva all'1,60% degli abitanti.\nPer quanto riguarda la suddivisione della popolazione in fasce d'et\u00e0, il 32,0% era al di sotto dei 18, il 6,4% fra i 18 e i 24, il 21,6% fra i 25 e i 44, il 25,6% fra i 45 e i 64, mentre infine il 14,4% era al di sopra dei 65 anni di et\u00e0. L'et\u00e0 media della popolazione era di 36 anni. Per ogni 100 donne residenti vivevano 108,3 maschi."}
{"id": "2600543", "revid": "635893", "url": "https://it.wikipedia.org/wiki?curid=2600543", "title": "Parco nazionale \u00d8vre Dividal", "text": "Il parco nazionale \u00d8vre Dividal \u00e8 un parco nazionale della Norvegia, nella contea di Troms og Finnmark. \u00c8 stato istituito nel 1971 e occupa una superficie di 750\u00a0km\u00b2."}
{"id": "2600547", "revid": "287204", "url": "https://it.wikipedia.org/wiki?curid=2600547", "title": "Cincinnati Royals 1967-1968", "text": "La stagione 1967-68 dei Cincinnati Royals fu la 19\u00aa nella NBA per la franchigia.\nI Cincinnati Royals arrivarono quinti nella \"Eastern Division\" con un record di 39-43, non qualificandosi per i play-off."}
{"id": "2600550", "revid": "113159367", "url": "https://it.wikipedia.org/wiki?curid=2600550", "title": "Bluff Limbo", "text": "Bluff Limb \u00e8 il secondo album di Mike Paradinas e Francis Naughton, pubblicato nel 1994 dalla Rephlex Records con lo pseudonimo di \u00b5-Ziq."}
{"id": "2600567", "revid": "633110", "url": "https://it.wikipedia.org/wiki?curid=2600567", "title": "USS Boise (CL-47)", "text": "L'USS \"Boise\" (hull classification symbol CL-47), prima nave da guerra statunitense a essere nominata in onore della citt\u00e0 di Boise (Idaho), \u00e8 stato un incrociatore leggero della United States Navy, appartenente alla classe Brooklyn. Fu varato il 3 dicembre 1936 ed entr\u00f2 in servizio il 12 agosto 1938.\nServizio.\nNel corso della seconda guerra mondiale il \"Boise\" oper\u00f2 nel corso del 1942 nel Pacifico prendendo parte alla campagna di Guadalcanal; nella battaglia di Capo Speranza contribu\u00ec all'affondamento dell'incrociatore pesante \"Furutaka\": il \"Boise\" fu per\u00f2 a sua volta inquadrato dall'incrociatore e alcune granate da 203\u00a0mm colpirono il magazzino munizioni tra le torri 1 e 2 di prua. L'esplosione uccise 117 componenti dell'equipaggio, tra cui tutti coloro che occupavano le tre torri prodiere. Il \"Boise\" fece ritorno al cantiere navale di Philadelphia, dove venne sottoposto ai lavori di riparazione dal 19 novembre 1942 al 20 marzo 1943 ed al rientro in servizio venne inviato nel Mar Mediterraneo dove si un\u00ec a \"Brooklyn\", \"Philadelphia\" e \"Savannah\" che nel novembre 1942 avevano preso parte agli sbarchi in Africa settentrionale bombardando postazioni di militari fedeli al governo di Vichy rispettivamente a Fedhala, Safi e Kasba nel Marocco francese.\nA luglio 1943 le stesse unit\u00e0, con l'aggiunta del \"Boise\", effettuarono numerosi bombardamenti controcosta durante lo sbarco in Sicilia e le successive fasi dell'avanzata alleata verso lo stretto di Messina. L'8 settembre, in concomitanza alla proclamazione dell'armistizio firmato dall'Italia, avveniva lo sbarco di Salerno, cui presero parte \"Philadelphia\" e \"Savannah\", mentre contemporaneamente il \"Boise\" prendeva parte all'occupazione della base navale di Taranto per poi raggiungere nei giorni successivi il golfo di Salerno.\nA novembre il \"Boise\" fece ritorno negli Stati Uniti per poi essere inviato alla fine dell'anno nuovamente nell'area del Pacifico dove prese parte a numerose azioni, tra cui la battaglia del Golfo di Leyte dell'ottobre 1944 e ospitando a bordo in due occasioni anche il generale Douglas MacArthur.\nAl termine del secondo conflitto mondiale come tutti i Brooklyn fu collocato in riserva, andando in disarmo il 1\u00ba luglio 1946.\nLa cessione all'Argentina.\nCeduto all'Armada de la Rep\u00fablica Argentina nel 1951 in base al Mutual Defense Assistance Program, fu ribattezzato ARA \"Nueve de Julio\": prest\u00f2 servizio sino al 1977."}
{"id": "2600568", "revid": "490388", "url": "https://it.wikipedia.org/wiki?curid=2600568", "title": "Ermeneutica giuridica", "text": "L'ermeneutica giuridica, o anche interpretativismo giuridico, \u00e8 una scuola di pensiero di filosofia del diritto che si \u00e8 manifestata in modo influente, soprattutto in Europa e negli USA, nel XX secolo. In senso originario per ermeneutica giuridica si intendeva una riflessione sulla metodologia dell'interpretazione della norma giuridica, ma successivamente sotto l'influenza di Hans-Georg Gadamer l'ermeneutica da tecnica dell'interpretazione dei testi diventava una corrente filosofica con interessi pi\u00f9 generali, la quale, oltre al tradizionale campo dell'ermeneutica biblica, trovava nel diritto un importante campo di applicazione.\nLe leggi come principi.\nL'ermeneutica giuridica tende a contrapporsi al positivismo giuridico di Hans Kelsen e Hart; ad esempio la teoria di Dworkin \u00e8 \"interpretativa\": \"la legge \u00e8 qualsiasi cosa scaturisca da un'interpretazione costruttiva della storia istituzionale di un sistema legale\".\nL'attenzione non \u00e8 pi\u00f9 posta sulla norma in s\u00e9, ma sulla giurisprudenza, cio\u00e8 sulla concreta applicazione fatta da chi \u00e8 investito del compito di giudicare, tanto pi\u00f9 pregnante nei paesi dove vige lo stare decisis. Ci\u00f2 permette di attribuire all'ermeneutica un significato esemplare; e tale esemplarit\u00e0 ci permette di ricostruire il rapporto tra presente e passato, nella capacit\u00e0 di spiegare il passato nella sua continuit\u00e0 con il presente, in vista di uno scopo pratico: l'applicazione delle norme. In questo modo si pongono le basi per il superamento della struttura tradizionale dell'interpretazione statica e obiettiva, tesa a ripercorrere il procedimento mentale dell'autore e si ha la necessit\u00e0 di un nuovo metodo di lavoro; con questa prospettiva si tende a spostare il fulcro dell'esperienza giuridica sull'attivit\u00e0 interpretativa e applicativa.\nOltre agli studiosi gi\u00e0 citati, i maggiori esponenti dell'ermeneutica giuridica sono Josef Esser, Karl Engisch (che \u00e8 particolarmente interessato al circolo ermeneutico), Winfried Hassemer e Arthur Kaufmann e Francesco Viola. In Italia, Emilio Betti \u00e8 stato uno dei maggiori rappresentanti dell'ermeneutica giuridica."}
{"id": "2600571", "revid": "635893", "url": "https://it.wikipedia.org/wiki?curid=2600571", "title": "Parco nazionale Junkerdal", "text": "Il parco nazionale Junkerdal \u00e8 un parco nazionale della Norvegia, nella contea di Nordland. \u00c8 stato istituito nel 2004 e occupa una superficie di 682\u00a0km\u00b2."}
{"id": "2600577", "revid": "287204", "url": "https://it.wikipedia.org/wiki?curid=2600577", "title": "In Pine Effect", "text": "In Pine Effects \u00e8 il terzo album di Mike Paradinas, pubblicato nel 1995 dalla Astralwerks con lo pseudonimo di \u00b5-Ziq."}
{"id": "2600578", "revid": "599013", "url": "https://it.wikipedia.org/wiki?curid=2600578", "title": "Bill Dinwiddie", "text": ""}
{"id": "2600581", "revid": "767487", "url": "https://it.wikipedia.org/wiki?curid=2600581", "title": "Giovanna di Coesme", "text": "Era figlia di Luigi di Coesmes, barone di Luc\u00e9, e di Anna di Pisseleu.\nNel 1574 spos\u00f2 Luigi, conte di Montafi\u00e0 (\u20201577), capitano di Enrico III, al quale diede due figlie:\nCinque anni dopo la morte del marito, che fu assassinato ad Aix-en-Provence, and\u00f2 sposa a Francesco di Borbone-Conti (1588 \u2013 1614), al quale tuttavia non diede figli. Mor\u00ec mentre si recava al matrimonio della figlia di primo letto, Anna."}
{"id": "2600584", "revid": "767487", "url": "https://it.wikipedia.org/wiki?curid=2600584", "title": "Hispania (Colombia)", "text": "Hispania \u00e8 un comune della Colombia facente parte del dipartimento di Antioquia.\nIl centro abitato venne fondato da un gruppo di coloni guidati da Teodosio Correa nel 1925, mentre l'istituzione del comune \u00e8 del 1984."}
{"id": "2600586", "revid": "162719", "url": "https://it.wikipedia.org/wiki?curid=2600586", "title": "Vadym Jusupovy\u010d Abdra\u0161ytov", "text": ""}
{"id": "2600591", "revid": "287204", "url": "https://it.wikipedia.org/wiki?curid=2600591", "title": "Cincinnati Royals 1968-1969", "text": "La stagione 1968-69 dei Cincinnati Royals fu la 20\u00aa nella NBA per la franchigia.\nI Cincinnati Royals arrivarono quinti nella \"Eastern Division\" con un record di 41-41, non qualificandosi per i play-off."}
{"id": "2600593", "revid": "155634", "url": "https://it.wikipedia.org/wiki?curid=2600593", "title": "Serie A1 FIAF 1990", "text": "La Serie A1 FIAF 1990 \u00e8 stato il massimo livello del campionato italiano di football americano disputato nel 1990. \u00c8 stata organizzata dalla Federazione Italiana American Football.\nAl campionato hanno preso parte 16 squadre, suddivise in 2 gironi.\nPlayoff.\nAccedono direttamente ai playoff le prime 3 squadre di ogni girone. Le quarte classificate disputano un turno preliminare (Wild card) contro le due migliori squadre di A2\nX Superbowl.\nIl X Superbowl italiano si \u00e8 disputato sabato 21 luglio 1990 allo Stadio Romeo Neri di Rimini, ed ha visto i Rhinos Milano superare i Frogs Legnano per 33 a 6.\nIl titolo di MVP della partita \u00e8 stato assegnato a Fine Unga, runningback dei Rhinos."}
{"id": "2600596", "revid": "1683334", "url": "https://it.wikipedia.org/wiki?curid=2600596", "title": "EPub", "text": "ePub (abbreviazione di \"electronic publication\", \"pubblicazione elettronica\", e indicato anche come EPub, epub, o EPUB) \u00e8 uno standard aperto specifico per la pubblicazione di libri digitali (eBook) e basato su XML.\nA partire da settembre 2007 \u00e8 lo standard ufficiale dell'International Digital Publishing Forum (IDPF) - un organismo internazionale non profit al quale collaborano universit\u00e0, centri di ricerca e societ\u00e0 che lavorano in ambito sia informatico che editoriale. Lo standard \"ePub\" sostituisce, aggiornandolo, l'Open eBook (OeB), elaborato dall'Open E-book Forum.\nIn pochi anni dalla sua nascita l'ePub \u00e8 divenuto uno dei formati pi\u00f9 diffusi nel mondo dell'editoria digitale.\nFormato del file.\nLo standard, che ha file con estensione .epub, consente di ottimizzare il flusso di testo in base al dispositivo di visualizzazione ed \u00e8 costituito a sua volta da altre tre specifiche:\nIn sostanza, l'ePub utilizza internamente codice XHTML o DTBook (una variante dello standard XML creata dal consorzio DAISY Digital Talking Book) per le pagine di testo, e il CSS per il \"layout\" e la formattazione. L'XML \u00e8 utilizzato per il documento \"manifest\", il \"table of contents\" (TOC, o indice), e i metadati. Infine i file, strutturati in directory specifiche, sono compressi in un archivio .zip con estensione .epub.\nEpub3.\nNell'ottobre 2011 l'IDPF ha pubblicato le specifiche per la versione 3 del formato epub.\nTra le novit\u00e0 pi\u00f9 significative:\nCaratteristiche.\nCritiche.\nI maggiori difetti di questo formato sono legati essenzialmente al fatto che sia ottimizzato per testi e per grafica semplice, mentre non \u00e8 l'ideale per eBook dalla grafica avanzata (come ad esempio fumetti, o anche testi tecnici con uso intensivo di immagini, tabelle e grafica).\nSoftware.\nEsistono vari software (sia proprietari che open source) per creare e modificare i file in formato ePub:\nSoltanto alcuni lettori software sono in grado di visualizzare il formato ePub.\nHardware.\nQuasi tutti i dispositivi di lettura eBook sono ottimizzati per la visualizzazione del formato ePub. Fanno eccezione i lettori della serie Kindle che supportano il formato proprietario mobi, derivato dall'ePub; sui tablet Kindle Fire HD e HDX \u00e8 comunque possibile leggere i file .epub installando appositi programmi come MoonReader."}
{"id": "2600603", "revid": "287204", "url": "https://it.wikipedia.org/wiki?curid=2600603", "title": "Itagui", "text": ""}
{"id": "2600606", "revid": "599013", "url": "https://it.wikipedia.org/wiki?curid=2600606", "title": "Alan Smith (calciatore 1962)", "text": "Carriera.\nClub.\nDopo aver debuttato nel 1981 nell'Alvechurch F.C., gi\u00e0 un anno pi\u00f9 tardi viene ingaggiato dal Leicester City, con il quale segna 76 reti su 200 partite di campionato in cinque stagioni. Nel 1987 passa all'Arsenal, dove riuscir\u00e0 a vincere due edizioni della Premier League (nel 1989 e nel 1991), aggiudicandosi negli stessi anni pure la classifica dei cannonieri; con i \"Gunners\" ha vinto anche la Coppa delle Coppe 1993-1994 dopo la finale contro il sconfitto 1-0 con rete dello stesso Smith.\nNazionale.\nHa debuttato nella Nazionale maggiore inglese nel 1988. Ha fatto parte della spedizione agli Europei del 1992. Complessivamente ha segnato 2 reti in 13 partite."}
{"id": "2600607", "revid": "599013", "url": "https://it.wikipedia.org/wiki?curid=2600607", "title": "Itagu\u00ec", "text": ""}
{"id": "2600614", "revid": "635893", "url": "https://it.wikipedia.org/wiki?curid=2600614", "title": "Parco nazionale Stabbursdalen", "text": "Il parco nazionale Stabbursdalen \u00e8 un parco nazionale della Norvegia, nei comuni di Porsanger e Kvalsund nella contea di Finnmark. \u00c8 stato istituito nel 1970 e ampliato nel 2002, occupa una superficie di 747\u00a0km\u00b2."}
{"id": "2600615", "revid": "110157", "url": "https://it.wikipedia.org/wiki?curid=2600615", "title": "Lunatic Harness", "text": "Lunatic Harness \u00e8 il quarto album di Mike Paradinas, pubblicato nel 1997 dalla Planet Mu (label di sua propriet\u00e0) con lo pseudonimo di \u00b5-Ziq."}
{"id": "2600620", "revid": "110157", "url": "https://it.wikipedia.org/wiki?curid=2600620", "title": "Ituango", "text": "Ituango \u00e8 un comune della Colombia facente parte del dipartimento di Antioquia.\nIl centro abitato venne fondato da Andr\u00e9s de Valdivia nel 1844, mentre l'istituzione del comune \u00e8 del 1847."}
{"id": "2600625", "revid": "300067", "url": "https://it.wikipedia.org/wiki?curid=2600625", "title": "Cincinnati Royals 1969-1970", "text": "La stagione 1969-70 dei Cincinnati Royals fu la 21\u00aa nella NBA per la franchigia.\nI Cincinnati Royals arrivarono quinti nella \"Eastern Division\" con un record di 36-46, non qualificandosi per i play-off."}
{"id": "2600627", "revid": "1442080", "url": "https://it.wikipedia.org/wiki?curid=2600627", "title": "China Open 2009 - Singolare maschile", "text": "Il singolare maschile del China Open 2009 \u00e8 stato un torneo di tennis facente parte dell'ATP World Tour 2009.\nAndy Roddick era il campione uscente, ma ha perso al primo turno contro \u0141ukasz Kubot.\nNovak \u0110okovi\u0107 ha battuto in finale Marin \u010cili\u0107, con il punteggio di 6-2, 7-6(4)."}
{"id": "2600628", "revid": "21880", "url": "https://it.wikipedia.org/wiki?curid=2600628", "title": "Tortrice della vite", "text": ""}
{"id": "2600631", "revid": "110157", "url": "https://it.wikipedia.org/wiki?curid=2600631", "title": "Royal Astronomy", "text": "Royal Astronomy \u00e8 il quinto album di Mike Paradinas, pubblicato nel 1999 dalla Astralwerks con lo pseudonimo di \u00b5-Ziq."}
{"id": "2600633", "revid": "110157", "url": "https://it.wikipedia.org/wiki?curid=2600633", "title": "Jard\u00edn", "text": "Jard\u00edn \u00e8 un comune della Colombia facente parte del dipartimento di Antioquia.\nIl centro abitato venne fondato da Indalencio Pel\u00e1ez V. nel 1863, mentre l'istituzione del comune \u00e8 del 1882."}
{"id": "2600636", "revid": "123613607", "url": "https://it.wikipedia.org/wiki?curid=2600636", "title": "Hell in a Cell (WWE)", "text": "Hell in a Cell \u00e8 sia uno degli eventi a pagamento organizzato annualmente dalla WWE, che una tipologia di match solitamente (ma non esclusivamente) proposta nell'omonimo pay-per-view.\nLa prima edizione dell'evento risale al 2009, quando ha sostituito \"No Mercy\". \nIl nome dell'evento \u00e8 stato scelto dai fan tramite un sondaggio sul sito ufficiale della WWE nel giugno 2009 tenendo presente la tipologia dei match. Hell in a Cell \u00e8 stato il pi\u00f9 votato davanti a No Escape, Lock Up e Rage in a Cage.\nL'evento include sempre dei match svolti con la stipulazione Hell in a Cell, nei quali i contendenti si affrontano all'interno di una struttura a gabbia alta 20 piedi. La gabbia \u00e8 molto pi\u00f9 ampia di quella di un normale steel cage ed offre uno spazio fuori dal ring nel quale i wrestler possono lottare, usufruendo inoltre degli oggetti presenti sotto al quadrato. Il tetto \u00e8 raggiungibile dall'esterno, ma raramente il match si sposta su di esso. \nIl primo Hell in a Cell match si svolse nel 1997, al pay-per-view \"\" e fu combattuto da The Undertaker e Shawn Michaels e con la vittoria che and\u00f2 a quest'ultimo grazie all'interferenza del debuttante Kane che attacc\u00f2 The Undertaker. Undertaker detiene il record di vittorie (7 su 13 prestazioni, 8 su 14 considerando anche i tag team match), seguito da Triple H, che ha vinto quattro volte in singolo e due in coppia. \nAll'evento del 30 ottobre 2016 \u00e8 stato disputato il primo Hell in Cell match tra due lottatrici, Sasha Banks e Charlotte."}
{"id": "2600650", "revid": "486946", "url": "https://it.wikipedia.org/wiki?curid=2600650", "title": "Tiny Archibald", "text": ""}
{"id": "2600651", "revid": "287204", "url": "https://it.wikipedia.org/wiki?curid=2600651", "title": "Cincinnati Royals 1970-1971", "text": "La stagione 1970-71 dei Cincinnati Royals fu la 22\u00aa nella NBA per la franchigia.\nI Cincinnati Royals arrivarono terzi nella \"Central Division\" con un record di 33-49, non qualificandosi per i play-off."}
{"id": "2600653", "revid": "38120", "url": "https://it.wikipedia.org/wiki?curid=2600653", "title": "Jeric\u00f3 (Colombia)", "text": ""}
{"id": "2600654", "revid": "767487", "url": "https://it.wikipedia.org/wiki?curid=2600654", "title": "Moe Barr", "text": "Carriera.\nHa giocato nella NCAA a Duquesne, e, pur non essendo mai stato scelto al Draft NBA, ha giocato nei Cincinnati Royals nella stagione 1970-71, scendendo in campo in 31 occasioni.\nSuccessivamente \u00e8 diventato arbitro di pallavolo a livello di high school e di college a Pittsburgh, Pennsylvania."}
{"id": "2600655", "revid": "1543377", "url": "https://it.wikipedia.org/wiki?curid=2600655", "title": "China Open 2009 - Singolare femminile", "text": "Il singolare femminile del China Open 2009 \u00e8 stato un torneo di tennis facente parte del WTA Tour 2009.\nJelena Jankovi\u0107 era la campionessa uscente, ma ha perso al secondo turno contro Peng Shuai.\nSvetlana Kuznecova ha battuto in finale Agnieszka Radwa\u0144ska con il punteggio di 6-2, 6-4.\nTeste di serie.\nLe quattro semifinaliste del torneo di Tokyo hanno ricevuto un Bye per il secondo turno:"}
{"id": "2600657", "revid": "1442080", "url": "https://it.wikipedia.org/wiki?curid=2600657", "title": "China Open 2009 - Doppio maschile", "text": "Il doppio maschile del China Open 2009 \u00e8 stato un torneo di tennis facente parte dell'ATP World Tour 2009.\nStephen Huss e Ross Hutchins erano i campioni uscenti, ma hanno scelto di partecipare al Japan Open Tennis Championships 2009.\nBob Bryan e Mike Bryan hanno battuto in finale Mark Knowles e Andy Roddick con il punteggio di 6-4, 6-2.\nCollegamenti esterni.\nTabellone principale"}
{"id": "2600659", "revid": "228587", "url": "https://it.wikipedia.org/wiki?curid=2600659", "title": "Jim (La vita secondo Jim)", "text": "Jim, diminutivo del nome completo James Orenthal, \u00e8 un personaggio protagonista della sitcom \"La vita secondo Jim\". \u00c8 interpretato da Jim Belushi.\nDescrizione.\nJim \u00e8 il capofamiglia e protagonista della serie. \u00c8 sposato con Cheryl ed ha cinque figli: Ruby, Gracie e Kyle (a cui si aggiungono i gemelli Jonathan e Gordon nell'ottava stagione). Jim racchiude in s\u00e9 molti stereotipi dell'uomo moderno, soprattutto quello della pigrizia e dell'orgoglio: ama stare comodo sulla sua poltrona leggendo il giornale o guardando la televisione (soprattutto in occasione di partite di football, sport da lui molto seguito), e si trova ogni volta in conflitto con chiunque tenti di stravolgere la sua oziosa routine. Crede nel valore della virilit\u00e0 a un livello quasi stereotipato, in virt\u00f9 di ci\u00f2 \u00e8 riluttante a manifestare i suoi sentimenti vedendolo come un segno di debolezza, bench\u00e9 ami essere affettuoso nei riguardi della sua famiglia. Di conseguenza, \u00e8 un uomo molto pigro, immaturo, disonesto, rozzo, irascibile, impulsivo, maschilista, egoista, irresponsabile e infantile, ma anche premuroso, simpatico, sensibile e di buon cuore.\nIl suo migliore e pressoch\u00e9 unico amico \u00e8 Andy, suo cognato e fratello di Cheryl, ma talvolta Jim approfitta dell'ingenuit\u00e0 di quest'ultimo per bersagliarlo con numerosi scherzi o per raggiungere i suoi obiettivi, avendo infatti Andy poca autostima lui rappresenta l'amico ideale per Jim viste le sue manie di controllo, manifestando in alcune occasioni una certa prepotenza nei riguardi del cognato. Nonostante ci\u00f2, i due alla fine trovano sempre il modo di riappacificarsi. Andy e Jim condividono anche lo stesso lavoro: essi lavorano nella stessa impresa di costruzioni, la Ground Up Design, e formalmente Jim, essendo il padrone dell'impresa, \u00e8 il superiore di Andy; in pi\u00f9 di un'occasione egli si serve di questa sua posizione per mettere a tacere il cognato.\nSembra invece alquanto insofferente verso la cognata Dana, sorella di Cheryl e di Andy, con la quale \u00e8 solito dare vita a continui battibecchi farciti di taglienti ed ironiche battute e di insulti gratuiti, che gli vengono prontamente ricambiati. Nonostante questo loro rapporto complicato, per\u00f2, in fondo Jim tiene alla felicit\u00e0 di Dana, ed in diversi episodi viene mostrato come questo suo comportamento sia sostanzialmente una forma di affetto e protezione nei suoi confronti. Dana e Jim vanno perfettamente d'accordo solo quando c'\u00e8 di mezzo lo sport, infatti sono entrambi tifosi sfegatati delle squadre di Chicago, in particolare quella di football.\nJim \u00e8 molto innamorato della moglie Cheryl, che si occupa della casa e dei bambini. Tuttavia spesso i comportamenti infantili e irresponsabili di Jim portano i due coniugi a trovarsi in situazioni di contrasto. Jim in molti episodi idea, assieme al \"complice\" Andy, degli stratagemmi per evitare i rimproveri di Cheryl e per nascondere la verit\u00e0 alla moglie sulle sue malefatte, ma questi vengono quasi sempre smascherati da Cheryl con l'aiuto di Dana: infine Jim e Andy sono costretti ad ammettere i loro misfatti e a raccontare loro la verit\u00e0. I contrasti tra i coniugi si risolvono alla fine di ogni episodio, con Cheryl che perdona quasi sempre il marito, e con il raggiungimento di un ragionevole compromesso. Un aspetto contrastante del loro rapporto \u00e8 il fatto che Cheryl ami fare vita sociale, al contrario del marito che risulta insopportabile agli altri, viene tra l'altro messo in evidenza che Jim alle volte si renda antipatico di proposito proprio perch\u00e9 per lui la vita di comunit\u00e0 rappresenta una scocciatura, mentre Cheryl \u00e8 alla costante ricerca dell'approvazione degli altri. Jim trova spesso fastidioso il fatto che la moglie lo spinga a manifestare i suoi sentimenti, ma alla fine Cheryl risulta l'unica persona che effettivamente riesce a mettere a nudo la parte pi\u00f9 emotiva del marito. \nHa un bel rapporto con tutti i figli. Con Ruby, quando quest'ultima attraversa l'adolescenza, le cose iniziano a complicarsi perch\u00e9 inizia a mentire ed ingannare i genitori per fare quello che vuole, come manipolare Jim. Purtroppo per lei, per\u00f2, Jim \u00e8 fin troppo esperto di certi trucchi da lui stesso usati centinaia di volte e riesce a metterla nel sacco, facendosi rivelare che le ragioni del suo comportamento sono i rapporti problematici con la madre, che cerca di controllarla e non le permette di fare quasi niente. Ruby, a parte questa parentesi, \u00e8 una brava ragazza, responsabile e studiosa, quasi la versione giovane della madre, tanto che spesso rimprovera Jim ed Andy al suo stesso modo quando Cheryl \u00e8 assente per curare sua madre infortunata.\nCon Gracie ha un rapporto un po' altalenante quando \u00e8 piccola, perch\u00e9 \u00e8 molto disubbidiente e Jim non si fida molto di lei, ma quando supera la prima infanzia i due hanno un ottimo rapporto, anche pi\u00f9 facile di quello con la figlia maggiore Ruby, visto che Gracie \u00e8 identica al padre come carattere.\nCon Kyle, Jim ha sempre avuto un rapporto speciale, essendo stato l'unico maschio di famiglia per lungo tempo ed \u00e8 quello cui Jim riserva pi\u00f9 attenzioni, terrorizzato dall'idea di non essere all'altezza come modello maschile, dall'idea che Kyle possa diventare gay, o che possa tifare squadre sportive che Jim odia, ma ancora peggio che possa non avere successo nella vita a causa di insegnamenti sbagliati da parte sua. Kyle, quando diventa pi\u00f9 grande, si appassiona ai supereroi e frequenta molto lo zio, cosa mal vista da Jim che non vuole che il figlio diventi un nerd, preso in giro e snobbato da tutti. Tutto si risolve quando Kyle dimostra di avere una passione comune con quella del padre, ovvero l'armonica, e sar\u00e0 Jim stesso ad insegnargli come suonarla.\nDopo la nascita dei gemelli Jonathan e Gordon, Jim \u00e8 molto felice perch\u00e9 ora ha ben tre figli maschi ma di riflesso dedica meno attenzioni a Kyle. Nonostante voglia molto bene ai figli, molto spesso si dimostra irresponsabile e imbranato come padre, pi\u00f9 volte li smarrisce o addirittura si dimentica di loro (in particolare si dimenticava di Gracie, chiamandola \"la piccola...\" o \"la biondina...\" oppure di Kyle).\nJim ha un ottimo rapporto con la madre di Cheryl, Maggie, che rappresenta per lui in parte quella figura materna responsabile che Jim non ha avuto a causa dei tanti errori della madre biologica. Al contrario, sebbene non si veda mai i due interagire nel corso della serie (neanche in flashback), sembra che l'uomo non andasse d'accordo col suocero, che non lo considerava un marito adatto alla figlia; pare che questo pensiero fosse inizialmente condiviso anche dalla stessa Maggie, prima che il tempo la convincesse che Cheryl \u00e8 felice con lui.\nFamiglia.\nL'infanzia di Jim non \u00e8 stata facile: a differenza della moglie, non \u00e8 cresciuto in una famiglia agiata ed unita. Quando aveva cinque anni, Jim fu segnato dal trauma dell'abbandono di suo padre Bill, che senza dirgli nulla se ne and\u00f2 di casa, lasciando lui e la sua famiglia tra mille problemi e difficolt\u00e0. La perdita del padre ha segnato profondamente Jim per il resto della sua vita, tanto che nel corso degli anni non ha mai voluto n\u00e9 cercarlo n\u00e9 mettersi in contatto con lui. Soltanto casualmente, infatti, i due si rincontrano dopo ben trentacinque anni; in questa occasione Jim scopre anche che nel frattempo suo padre Bill si \u00e8 risposato e ha avuto un altro figlio, ovvero il suo nuovo fratello Justin. Nonostante Jim non voglia pi\u00f9 avere niente a che fare con lui, aiuter\u00e0 il padre a riacquistare la fiducia di Justin.\nJim e sua madre non avevano un ottimo rapporto perch\u00e9 lei era sempre alle prese con i molti problemi economici della famiglia che spesso sfogava nell'alcol o mettendosi nei guai con la legge. Nonostante ci\u00f2, essa si preoccupava che Jim non si mettesse nei guai come lei. Pur non avendo un padre, Jim \u00e8 cresciuto comunque in una famiglia numerosa. La povert\u00e0 patita durante l'infanzia ha insegnato a Jim ad essere estremamente parsimonioso, ai limiti della paranoia, e questo \u00e8 sovente motivo di contrasto con Cheryl che, in quanto figlia prediletta di un padre benestante, \u00e8 cresciuta viziata e coccolata e a differenza del marito non d\u00e0 lo stesso valore ai soldi.\nFa parte della famiglia di Jim anche la sorella Roxanne, una donna che, nonostante l'et\u00e0 ormai adulta e i numerosi tentativi da parte di Jim di aiutarla, non riesce a mettere la testa a posto; i due si riconcilieranno solo alla nascita del nipote di Jim, che verr\u00e0 chiamato proprio come lo zio in suo onore.\nPassioni.\nJim \u00e8 un grande tifoso sportivo, ma il suo fisico e la sua pigrizia lo tengono lontano da qualsiasi tipo di pratica sportiva. Le sue squadre del cuore sono quelle di Chicago: i Bulls per la pallacanestro, i Bears per il football americano, i Cubs per il baseball e i Blackhawks per l'hockey su ghiaccio. Lo sport preferito di Jim resta comunque il football: oltre che seguirlo assiduamente in televisione, talvolta va ad assistere alle partite con Andy e con Dana (\u00e8 infatti questa l'unica passione che riesce a farlo andare d'accordo con la cognata), e pi\u00f9 raramente coi propri figli; tuttavia si dimostra sempre competitivo ed estremo nel suo tifo, arrivando a lanciare insulti e a partecipare a risse in campo, nate dal suo disprezzo per i tifosi delle squadre avversarie (quelli dei Green Bay Packers \"in primis\"). Inoltre Jim, quando segue le partite sportive, \u00e8 estremamente superstizioso ed \u00e8 convinto che ogni gesto fatto o persona che si presenta possano influenzare positivamente o negativamente l'esito dell'incontro. Questi suoi comportamenti da tifoso infastidiscono parecchio Cheryl, che pi\u00f9 volte lo rimprovera senza ottenere alcun cambiamento.\nCome l'attore che lo interpreta, Jim \u00e8 appassionato di musica blues ed \u00e8 il membro principale di una band musicale blues formata da lui, Andy e un piccolo gruppo di altri suoi amici, tra cui il rapporto \u00e8 meno forte. Jim \u00e8 la voce e l'armonica. Gli amici si ritrovano spesso nel garage di Jim per provare, e talvolta la band si esibisce in pub, locali, feste e cerimonie (come al matrimonio di Dana, o a quello dell'amico Danny).\nEsperienze \"trascendentali\".\nNel primo e nell'ultimo episodio della settima stagione Jim si trova ad affrontare rispettivamente Dio ed il Diavolo (sebbene nel secondo caso lo scontro si riveli un sogno), mentre nell'ultimo episodio dell'ottava stagione (e dell'intera serie) Jim si trova a confrontarsi con entrambi contemporaneamente.\nFrequenti, nel corso della serie, sono anche le \"visioni\" che Jim ha di suo figlio Kyle da adolescente, che lo guida nell'educazione del figlio e tenta di farlo diventare un padre migliore."}
{"id": "2600660", "revid": "287204", "url": "https://it.wikipedia.org/wiki?curid=2600660", "title": "Cincinnati Royals 1971-1972", "text": "La stagione 1971-72 dei Cincinnati Royals fu la 23\u00aa nella NBA per la franchigia.\nI Cincinnati Royals arrivarono terzi nella \"Central Division\" con un record di 30-52, non qualificandosi per i play-off."}
{"id": "2600661", "revid": "465169", "url": "https://it.wikipedia.org/wiki?curid=2600661", "title": "Halil Mutlu", "text": "Vanta quattro partecipazioni ai Giochi olimpici e 3 medaglie d'oro consecutive conquistate nel Sollevamento pesi. Ha gareggiato nelle categorie dei pesi mosca (fino a 52/54\u00a0kg.), dei pesi gallo (fino a 56\u00a0kg.) e dei pesi piuma (fino a 62\u00a0kg.), vincendo cinque titoli mondiali e nove titoli europei e realizzando un totale di 21 record mondiali."}
{"id": "2600662", "revid": "287204", "url": "https://it.wikipedia.org/wiki?curid=2600662", "title": "Repubblica di Cina", "text": ""}
{"id": "2600667", "revid": "729019", "url": "https://it.wikipedia.org/wiki?curid=2600667", "title": "China Open 2009 - Doppio femminile", "text": "Il doppio femminile del China Open 2009 \u00e8 stato un torneo di tennis facente parte del WTA Tour 2009.\nAnabel Medina Garrigues e Caroline Wozniacki sono le campionesse uscenti, ma la Wozniacki ha scelto di non partecipare quest'anno.Medina Garrigues ha giocato con Virginia Ruano Pascual, hanno perso al secondo turno contro Anastasija Pavlju\u010denkova e Yanina Wickmayer.Hsieh Su-wei e Peng Shuai hanno battuto in finale Alla Kudrjavceva e Ekaterina Makarova con il punteggio di 6-3, 6-1.\nTeste di serie.\nLe prime 4 teste di serie hanno ricevuto un Bye per il secondo turno.\nCollegamenti esterni.\nTabellone principale"}
{"id": "2600669", "revid": "767487", "url": "https://it.wikipedia.org/wiki?curid=2600669", "title": "Nate Williams", "text": ""}
{"id": "2600670", "revid": "121320046", "url": "https://it.wikipedia.org/wiki?curid=2600670", "title": "Martine McCutcheon", "text": "Carriera.\nMcCutcheon ebbe un tenue successo come membro del gruppo \"pop\" Milan nei primi anni 1990. Tuttavia fu il ruolo di Tiffany Mitchell nella \"soap opera\" inglese \"EastEnders\" prodotta dalla BBC nel 1995 a renderla famosa in tutto il Regno Unito. Alla fine del 1998 lasci\u00f2 la serie per intraprendere la carriera musicale come solista.\nRiscosse il successo internazionale con il suo singolo di debutto \"Perfect Moment\", raggiungendo la prima posizione in classifica in cinque Paesi. I due album successivi ebbero alterne fortune e lo scarso riscontro del terzo mise nel 2002 la sua carriera musicale in stallo.\nSi dedic\u00f2 nuovamente alla recitazione, alternando la partecipazione a programmi televisivi con il cinema e il teatro: sul palco con \"My Fair Lady\", per la sua interpretazione di Eliza Doolittle vinse nel 2002 il \"Laurence Olivier Award\", mentre nel 2003 prese parte al film \"Love Actually\", nel ruolo di Natalie.\nNel 2000 pubblic\u00f2 la sua autobiografia dal titolo \"Who Does She Think She Is?\" (\"Ma chi si crede di essere?\"). "}
{"id": "2600675", "revid": "287204", "url": "https://it.wikipedia.org/wiki?curid=2600675", "title": "Tennacola", "text": "Tennacola \u00e8 un torrente dell'Alto Maceratese meridionale, la cui sorgente nasce alle pendici di Monte Castel Manardo, localit\u00e0 Tre Santi nei Monti Sibillini, sulla sinistra di Sassotetto (m 1.625), nel comune di Sarnano, stazione invernale dotata di comprensorio sciistico.\nEsso \u00e8, insieme al Salino, un affluente sinistro del fiume Tenna, nel quale confluisce tra i comuni di Penna San Giovanni (MC) e di Servigliano (FM).\nPercorso.\nValle dei Tre Salti.\nNei pressi della sorgente, il torrente scava le gole della Valle dei Tre Salti (o anche \"dei Tre Santi\") tra il \"M. Berro\" e il declivio che dalla vetta di Castel Manardo scende in direzione nord verso il pianoro di Pintura di Bolognola.Lungo il corso d'acqua sono state predisposte diverse captazioni che alimentano l'acquedotto del consorzio idrico \"Tennacola\", che rifornisce diversi comuni a cavallo tra le province di Fermo e Macerata.\nComuni attraversati.\nIl torrente poi si snoda verso le frazioni di \"Piobbico\" e \"Giampereto\", fino a Sarnano, attraversando i territori comunali di Gualdo e Monte San Martino, per poi sfociare nel Tenna tra Penna San Giovanni e Servigliano."}
{"id": "2600680", "revid": "1305772", "url": "https://it.wikipedia.org/wiki?curid=2600680", "title": "La Ceja", "text": "La Ceja \u00e8 un comune della Colombia facente parte del dipartimento di Antioquia.\nIl centro abitato venne fondato nel 1789, mentre l'istituzione del comune \u00e8 del 1855."}
{"id": "2600682", "revid": "1982", "url": "https://it.wikipedia.org/wiki?curid=2600682", "title": "Ceja", "text": ""}
{"id": "2600686", "revid": "291989", "url": "https://it.wikipedia.org/wiki?curid=2600686", "title": "Sveinn Alf\u00edfuson", "text": ""}
{"id": "2600687", "revid": "287204", "url": "https://it.wikipedia.org/wiki?curid=2600687", "title": "Japan Open Tennis Championships 2009", "text": "Il Japan Open Tennis Championships 2009 \u00e8 stato un torneo di tennis giocato sul cemento. \u00c8 stata la 37\u00aa edizione dell'evento, che fa parte dell'ATP World Tour 500 series nell'ambito dell'ATP World Tour 2009. Si \u00e8 giocato all'Ariake Coliseum di Tokyo, in Giappone, dal 5 ottobre all'11 ottobre 2009.\nPartecipanti ATP.\nAltri partecipanti.\nGiocatori che hanno ricevuto una Wild card:\nGiocatori passati dalle qualificazioni:\nCampioni.\nSingolare maschile.\n Jo-Wilfried Tsonga ha battuto in finale Michail Ju\u017enyj, 6\u20133, 6\u20133\nDoppio femminile.\n Julian Knowle / J\u00fcrgen Melzer hanno battuto in finale Ross Hutchins / Jordan Kerr, 6\u20132, 5\u20137, [10\u20138]"}
{"id": "2600689", "revid": "291989", "url": "https://it.wikipedia.org/wiki?curid=2600689", "title": "Sveinn Kn\u00fatsson", "text": ""}
{"id": "2600696", "revid": "121762460", "url": "https://it.wikipedia.org/wiki?curid=2600696", "title": "Bragging Rights", "text": "Bragging Rights \u00e8 stato un evento in pay-per-view di wrestling organizzato annualmente dalla World Wrestling Entertainment tra il 2009 e il 2010.\nNel 2011 il pay-per-view \u00e8 stato rimosso dal calendario e sostituito da \"Vengeance\".\nCaratteristiche.\nLa particolarit\u00e0 dell'evento era quella di proporre un 7-on-7 Tag Team Elimination match tra i wrestler di \"Raw\" e quelli di \"SmackDown\"."}
{"id": "2600700", "revid": "767487", "url": "https://it.wikipedia.org/wiki?curid=2600700", "title": "Taras Mychalyk", "text": "Caratteristiche tecniche.\nGioca come difensore centrale ma pu\u00f2 anche essere utilizzato da mediano."}
{"id": "2600701", "revid": "287204", "url": "https://it.wikipedia.org/wiki?curid=2600701", "title": "Japan Open Tennis Championships 2009 - Singolare", "text": "Il singolare del Japan Open Tennis Championships 2009 \u00e8 stato un torneo di tennis facente parte dell'ATP World Tour 2009.\nTom\u00e1\u0161 Berdych era il campione uscente, ma perse in finale contro Michail Ju\u017enyj.\nJo-Wilfried Tsonga batt\u00e9 in finale Michail Ju\u017enyj con un punteggio di 6-3, 6-3."}
{"id": "2600702", "revid": "1942768", "url": "https://it.wikipedia.org/wiki?curid=2600702", "title": "Salino (torrente)", "text": "Salino \u00e8 un torrente dell'Alto Maceratese meridionale, la cui sorgente nasce in prossimit\u00e0 dei monti Sibillini, nel territorio del comune di Sarnano, \u00e8 lungo e ha una portata media di .\nEsso \u00e8 affluente sinistro del fiume Tenna, nel quale confluisce tra i comuni di Penna San Giovanni e di Falerone, in provincia di Fermo.\nLa unicit\u00e0 del torrente Salino risiede nel fatto che le sue acque sono, per l'appunto, salate. In tempi meno recenti il sale veniva estratto per il fabbisogno locale. All'altezza del comune di Penna San Giovanni, sorge inoltre un naturale pozzo \"poderoso\" costituito da acqua solfurea."}
{"id": "2600707", "revid": "1841476", "url": "https://it.wikipedia.org/wiki?curid=2600707", "title": "Morn\u00e9 Steyn", "text": "Biografia.\nBench\u00e9 nativo di Citt\u00e0 del Capo inizi\u00f2 la sua carriera professionistica nei di Pretoria con cui si aggiudic\u00f2 nel 2003 e 2004 due edizioni consecutive della Currie Cup, per poi debuttare in Super Rugby con i nel 2006, anno in cui vinse una terza Currie Cup; l'anno successivo vinse anche il titolo Sanzar, bissato nel 2009 quando mise nel palmar\u00e8s, contemporaneamente, anche la sua quarta Currie Cup.\nIl Super 14 2009 fu vinto anche con il primato personale di Steyn per punti marcati nella competizione, ripetendo l'impresa anche nel 2010 e imponendosi come il sudafricano con il maggior numero di punti marcati nel Super Rugby.\nEsordiente nel in occasione del \"tour\" dei British Lions del 2009, prese successivamente parte alla e rimase titolare fisso fino al ballottaggio con Handr\u00e9 Pollard; purtuttavia \u00e8 divenuto il secondo miglior marcatore, al 2015, del con 694 punti, superato solo da Percy Montgomery.\nAlla si \u00e8 classificato al terzo posto con la sua Nazionale.\nDal 2013 Steyn milita con un contratto triennale a Parigi nello , formazione con cui si \u00e8 laureato campione nazionale nel 2015.\nSteyn vanta anche un invito nei nel 2009, in occasione della seconda vittoria di sempre della squadra inglese contro la ."}
{"id": "2600708", "revid": "27199936", "url": "https://it.wikipedia.org/wiki?curid=2600708", "title": "SSI Vipiteno Broncos", "text": ""}
{"id": "2600709", "revid": "287204", "url": "https://it.wikipedia.org/wiki?curid=2600709", "title": "Japan Open Tennis Championships 2009 - Doppio", "text": "Il doppio del Japan Open Tennis Championships 2009 \u00e8 stato un torneo di tennis facente parte dell'ATP World Tour 2009.\nMichail Ju\u017enyj e Mi\u0161a Zverev erano i campioni uscenti, ma hanno scelto di non partecipare quest'anno.\nJulian Knowle e J\u00fcrgen Melzer hanno battuto in finale Ross Hutchins e Jordan Kerr, con il punteggio di 6\u20132, 5\u20137, [10\u20138].\nCollegamenti esterni.\nTabellone principale"}
{"id": "2600710", "revid": "62004", "url": "https://it.wikipedia.org/wiki?curid=2600710", "title": "Taras Mykhalyk", "text": ""}
{"id": "2600712", "revid": "161374", "url": "https://it.wikipedia.org/wiki?curid=2600712", "title": "Aeroporto Orlando International", "text": ""}
{"id": "2600718", "revid": "1372005", "url": "https://it.wikipedia.org/wiki?curid=2600718", "title": "Giuditta Maria di Baviera", "text": "Era la sesta ed ultima figlia di Enrico III il Nero, Imperatore del Sacro Romano Impero, e della sua seconda moglie Agnese di Poitou, figlia a sua volta di Guglielmo V, duca d'Aquitania e conte di Poitou. Giuditta era quindi sorella dell'imperatore Enrico IV.\nBiografia.\nRegina d'Ungheria.\nPoco dopo la nascita, nel 1055 circa, Giuditta venne promessa in sposa a Filippo, figlio maggiore ed erede di re Enrico I di Francia. Il fidanzamento venne per\u00f2 rotto nel settembre 1058, quando suo fratello, l'imperatore Enrico IV, concluse una pace con il re Andrea I d'Ungheria; come parte del trattato, ella venne quindi fidanzata all'erede del re, il figlio Salomone. Alla morte di Andrea I nel 1060, la vedova ed i suoi figli trovarono rifugio presso la corte tedesca e, grazie al sostegno del potente, futuro cognato, Salomone fu in grado di salire nuovamente sul trono ungherese a seguito della morte dello zio B\u00e9la I nel 1063 e poco dopo spos\u00f2 a Sz\u00e9kesfeh\u00e9rv\u00e1r (Stuhlwei\u00dfenburg) Giuditta.\nIl matrimonio si rivel\u00f2 mal assortito e, apparentemente, entrambi i coniugi ebbero relazioni adulterine; bench\u00e9 sia generalmente riconosciuto che l'unione non produsse dei figli, alcune fonti indicano come Salomone e Giuditta Maria avessero avuto una figlia, Sofia, che in seguito spos\u00f2 il conte Poppo di Berg-Schelklingen. Se questa ipotesi \u00e8 corretta, Giuditta fu la bisnonna di Salomea di Berg-Schelklingen, seconda moglie di Boleslao III di Polonia, futuro figliastro di Giuditta.\nDurante gli anni 1070 Giuditta Maria assistette alla lotta per la conquista del potere tra il marito Salomone ed i suoi cugini, figli del precedente B\u00e9la I. Il 14 marzo 1074, alla battaglia di Mogyor\u00f3d, le armate del re vennero sconfitte definitivamente dall'esercito dei cugini e dei loro alleati, i Duchi di Polonia e di Boemia. Giuditta fugg\u00ec in Germania, mentre Salomone continu\u00f2 le sue lotte per il trono ungherese. Nel 1077 egli accett\u00f2 il governo del cugino Ladislao I, il quale lo ripag\u00f2 con ampie propriet\u00e0 terriere dopo la sua abdicazione formale avvenuta nel 1071. Nonostante questo, Salomone non abbandon\u00f2 mai le proprie pretese e ben presto inizi\u00f2 a complottare contro il cugino: i suoi piani vennero per\u00f2 scoperti e fu quindi imprigionato nella torre di Visegr\u00e1d fino al 15 agosto 1083 quando, in occasione della canonizzazione di Stefano I, primo re d'Ungheria, Salomone venne rilasciato.\nNel frattempo Giuditta Maria rimase in Germania e si stabil\u00ec nella sua residenza di Ratisbona, con brevi interruzioni, dal maggio (o luglio) 1074 fino al 1088. Dopo la scarcerazione Salomone si rec\u00f2 in Germania, dove tent\u00f2 di ricongiungersi con la moglie, la quale per\u00f2 si rifiut\u00f2 di riceverlo. Al termine di un lungo peregrinare, Salomone strinse un'alleanza con Kuteshk, capo di una trib\u00f9 di Peceneghi stabilitasi nel vecchio Principato di Moldavia; tra il 1084 ed il 1085 Salomone ne spos\u00f2 la figlia, risultando cos\u00ec colpevole di bigamia.\nSalomone promise al nuovo suocero di cedergli parti del Regno d'Ungheria in cambio del suo appoggio militare; nel 1085, quindi condusse le truppe peceneghe in Ungheria, ma re Ladislao gli si oppose con successo. Due anni pi\u00f9 tardi, nel 1087, Salomone prese parte alla campagna pecenega contro l'Impero bizantino e venne ucciso in una battaglia nei pressi di Adrianopoli, l'attuale Edirne.\nDuchessa di Polonia.\nRimasta vedova, nel 1089 Giuditta Maria spos\u00f2 Ladislao Herman, duca di Polonia: questa unione contribu\u00ec a migliorare notevolemente le relazioni tra Germania e Polonia. In occasione del matrimonio, l'imperatore Enrico IV, fratello della sposa, commission\u00f2 all'abbazia di Sankt Emmeram la creazione di un Evangeliario per la corte polacca, attualmente conservato nella libreria del capitolo della cattedrale di Cracovia.\nDopo il matrimonio, Giuditta Maria cambi\u00f2 il proprio nome in Sofia, probabilmente per distinguersi dalla prima moglie di Ladislao, Giuditta di Boemia.\nGiuditta ebbe probabilmente un grande influsso sulla vita politica polacca del suo tempo. Si ritiene che sia stata l'amante di Sieciech, conte palatino e reale governatore del paese. Giuditta si dedic\u00f2 attivamente a sostenere Sieciech nei suoi disegni per impossessarsi della Polonia: Con l'aiuto di Sieciech, Giuditta convinse il marito a ritardare il ritorno del primo figlio di Ladislao, Zbigniew, che sembrava essere un forte candidato alla successione, nonostante la sua condizione di figlio illegittimo; inoltre, i due, desideravano stabilire un'alleanza con l'unico figlio maschio legittimo di Ladislao, Boleslao, nato dal primo matrimonio del padre con la principessa boema.\nDopo aver scoperto i piani di Sieciech e Giuditta per prendere il controllo del Ducato, Boleslao e Zbigniew divennero alleati: entrambi richiesero quindi che le redini del governo fossero assegnate a loro; infine, nonostante alcuni tentativi di rompere l'accordo tra i due fratelli, Siecech venne sconfitto, deposto dai suoi incarichi ed esiliato (nel 1100-1101 circa). Il 4 giugno 1102 il duca Ladislao mor\u00ec e la Polonia venne spartita tra i due figli.\nLa data di morte di Giuditta Maria \u00e8 oggetto di discussione tra gli storici: bench\u00e9 si ritenga che il 14 marzo sia il giorno corretto nella maggior parte delle fonti conosciute, nel caso dell'anno vi sono maggiori difficolt\u00e0 nell'accertamento. Alcuni affermano che sia morta tra il 1092 e il 1096, ma questo sembra piuttosto improbabile, dal momento che si sa che nel 1105 Boleslao III tratt\u00f2 un accordo con la matrigna, il cosiddetto Accordo di Tyniec; in conseguenza di un generoso appannaggio, Giuditta garant\u00ec la sua neutralit\u00e0 nella contesa politica del Duca con il fratellastro Zbigniew. Ne deriva che Giuditta mor\u00ec dopo questa data; Gerard Labuda ritiene che trascorse gli ultimi suoi anni di vita a Ratisbona con Adelaide, che si ritiene fosse sua figlia, ed il marito, il conte Dietpoldo III di Vohburg e Cham. Dal momento che il matrimonio di Adelaide \u00e8 datato tra il 1110 ed il 1118, Giuditta mor\u00ec presumibilmente negli anni seguenti, in et\u00e0 piuttosto avanzata. Questa teoria sembra essere avvalorata dal luogo della sua sepoltura, l'abbazia di Admont, in Austria.\nDiscendenza.\nDa Salomone Giuditta ebbe, forse, una figlia:\nDa Ladislao Giuditta ebbe:"}
{"id": "2600720", "revid": "584834", "url": "https://it.wikipedia.org/wiki?curid=2600720", "title": "Aeroporto Chicago-O'Hare International", "text": ""}
{"id": "2600722", "revid": "339392", "url": "https://it.wikipedia.org/wiki?curid=2600722", "title": "Aeroporto San Francisco International", "text": ""}
{"id": "2600725", "revid": "1442080", "url": "https://it.wikipedia.org/wiki?curid=2600725", "title": "Fernando Y\u00e1\u00f1ez de la Almedina", "text": "Biografia.\nLe poche notizie esistenti che documentano l'esistenza dell'artista affermano che Fernando Y\u00e1\u00f1ez, di possibili origini moriscos, nacque nel piccolo paese di Almedina, nell'attuale provincia di Ciudad Real, desumibilmente nell'ultimo quarto del XV secolo.\nDopo una prima tappa formativa a Valencia, Y\u00e1\u00f1ez intraprese quasi sicuramente un viaggio in Italia allo scopo di documentarsi sulle novit\u00e0 artistiche della penisola; le circostanze del viaggio e le citt\u00e0 da lui visitate sono tuttavia incerte ed in parte ipotizzabili, poich\u00e9 poco documentate. Il suo stile \u00e8 per\u00f2 evidentemente influenzato dalle opere di Perugino, di Raffaello e di Leonardo da Vinci, da cui Y\u00e1\u00f1ez ha attinto la tecnica dello sfumato e la raffigurazione quasi enigmatica dei volti. Al termine di questa prima esperienza, durante un suo ipotetico soggiorno a Venezia, il pittore eredit\u00f2 l'utilizzo dei colori freddi tipici del Giorgione e della sua scuola.\nFin dal 1960 Franco Russoli attribu\u00ec i \"Momenti della vita di San Girolamo\" della Pinacoteca di Brera (inv. 2.269) all'artista Fernando Ya\u00f1ez e tale assegnazione \u00e8 stata confermata anche nella grande mostra alla Casa Buonarroti del 1998. Nella scheda della mostra riguardante questa stessa opera viene altres\u00ec citato il Catalogo della Pinacoteca di Brera, dove la Tavola \u00e8 per\u00f2 attribuita a un \u00abpittore dell'Italia settentrionale della fine del secolo XV\u00bb col titolo di \"Santi eremiti\", quando, \u00e8 scritto nel Catalogo della Casa Buonarroti, \u00abl'iconografia del quadro non rappresenta i \"Santi Eremiti\", bens\u00ec San Girolamo in momenti e atteggiamenti diversi\u00bb.\nUn documento risalente al 1505 afferma che nel gruppo degli artisti che assistettero Leonardo nella realizzazione della \"Battaglia di Anghiari\" a Palazzo Vecchio vi era un \u00abFerrando Spagnolo, pittore\u00bb, identificato, a seconda dai critici, nello stesso Y\u00e1\u00f1ez o, pi\u00f9 probabilmente, nel suo contemporaneo Fernando de los Llanos.\nLe prime documentazioni spagnole che menzionano Y\u00e1\u00f1ez risalgono al 1506 e lo ricordano a Valencia dove, insieme al pittore Llanos, dipinse per la cattedrale cittadina il retablo dei \"Santi Cosma e Damiano\", scomparso nel 1936. Nel 1507, l'artista firma insieme al collega il contratto per la realizzazione di dodici tavole raffiguranti episodi della vita della Vergine, da collocare presso l'altare maggiore della cattedrale. A partire da quest'anno fino al 1510, riscuote una lunga serie di pagamenti da parte della comunit\u00e0 religiosa valenciana.\nIl retablo della Cattedrale, di gusto leonardesco, eseguito dai due artisti in poco meno di un anno, costituisce una delle pi\u00f9 rappresentative opere rinascimentali spagnole: attualmente, la critica \u00e8 divisa sull'attribuzione del \"Riposo durante la fuga in Egitto\", anticamente ritenuta opera di Y\u00e1\u00f1ez; solo in tempi moderni il dipinto \u00e8 stato assegnato a Llanos. I due artisti, di stile molto simile, sono stati spesso confusi tra loro poich\u00e9 entrambi soliti firmarsi con i nomi \u00abHernando\u00bb o \u00abFernando\u00bb.\nTra il 1512 e il 1514, Y\u00e1\u00f1ez era al lavoro sulla decorazione degli organi della Cattedrale. Nel 1515, lavor\u00f2 a Barcellona, dove lasci\u00f2 opere non meglio specificate. Ritornato a Valencia, Y\u00e1\u00f1ez l'abbandon\u00f2 nuovamente poco prima del 1520, per dirigersi, insieme a Llanos, dapprima a Murcia e poi a Cuenca. L'ultimo documento che menziona l'artista risale al 1531 e afferma che, residente a Cuenca, era al lavoro su alcuni retabli. Probabilmente cinque anni dopo, Y\u00e1\u00f1ez si spense a Valencia, citt\u00e0 simbolo della sua carriera."}
{"id": "2600733", "revid": "54193", "url": "https://it.wikipedia.org/wiki?curid=2600733", "title": "Erik Honecker", "text": ""}
{"id": "2600736", "revid": "598631", "url": "https://it.wikipedia.org/wiki?curid=2600736", "title": "Cortile di Palazzo Ducale di Urbino", "text": "Il Cortile di Palazzo Ducale di Urbino o Cortile d'onore \u00e8 il fulcro del palazzo rinascimentale di Federico da Montefeltro, realizzato da Luciano Laurana tra il 1466 e il 1472. Per la sobria decorazione ispirata all'antico, l'alternanza ritmica tra pieni e vuoti e i numerosi accorgimenti architettonici, il cortile \u00e8 una delle realizzazioni emblematiche della cultura prospettica del Rinascimento urbinate.\nStoria.\nIl cortile fa parte della terza fase costruittiva del palazzo, dopo una prima prerinascimentale e una seconda, dal 1445, in cui venne costruito un edificio di raccordo (il palazzetto della Jole) tra il preesistente palazzo residenza dei duchi nel medioevo e il castellare lungo il dirupo della collina meridionale.\nLa terza fase ebbe inizio con l'arrivo di Luciano Laurana (1466 circa) e diede l'avvio alla ricostruzione e ampliamento del palazzo in chiave monumentale, per farne anche una sede amministrativa e un prestigioso luogo dove ospitare e chiamare in convegno illustri visitatori. Il perno del nuovo assetto fu proprio il cortile, che raccordava gli edifici preesistenti e creava un ambiente dalle piene forme rinascimentali, improntate a quella cultura prospettiva che ebbe il suo fulcro proprio a Urbino.\nArchitettura.\nIl cortile \u00e8 rettangolare, il lato corto ha cinque campate, quello lungo ne ha sei, e presenta una pavimentazione in cotto nel quale sono inserite lastre in pietra chiara che evidenziano gli intercolunni, le linee mediane e le diagonali dello spazio.\nIl piano terra presenta un porticato, composto da colonne con capitelli compositi, le cui forme sono una precisa citazione antica, tratta dall'arte flavia. Esse reggono le volte a crociera del passaggio, le cui chiavi sono state decorate da tondi con rilievi araldici. Agli angoli si trovano dei pilastri decorati da paraste che corrono fino al marcapiano e che hanno una funzione di isolare i singoli lati variando il ritmo architettonico. I pilastri sono quindi affiancati da semicolonne dalle quali si dipartono gli archi a tutto sesto del porticato.\nTra gli archi a tutto sesto, profilati in marmo, si collocano i pennacchi in laterizio, decorati da oculi marmorei.\nIl piano nobile riprende una partizione analoga, con lesene marmoree in corrispondenza delle colonne, che inquadrano finestre architravate con cornice pure marmorea, in contrasto col tono rosato del laterizio della parete. Questi due piani sono conclusi da una cornice con modanature aggettanti, dove corre un fregio unico con iscrizione in lettere capitali romane, che raccorda i lati.\nL'iscrizione recita:\nIl piano superiore, forse di Francesco di Giorgio o di Girolamo Genga (XVI secolo), \u00e8 di dimensioni minori ed ha una decorazione pi\u00f9 semplice, che riprende per\u00f2 le spartizioni della parte inferiore. Vi si affacciano finestrelle quadrate con cornici marmoree. Il terzo piano arretrato, sconosciuto nella concezione classica rinascimentale, \u00e8 un'aggiunta ottocentesca, con finestra quadrate chiuse tra fasce in rilievo; qui si trova anche un orologio al centro del lato sud.\nNell'angolo sud orientale si trova un pozzo seicentesco."}
{"id": "2600743", "revid": "767487", "url": "https://it.wikipedia.org/wiki?curid=2600743", "title": "Charlie fa surf", "text": "Charlie fa surf \u00e8 un brano musicale dei Baustelle. \u00c8 il primo singolo estratto dal loro album \"Amen\", pubblicato nel 2008. Il brano \u00e8 entrato in rotazione radiofonica a partire dal'11 gennaio ed \u00e8 arrivato al quarto posto di \"50 Songs\", classifica dell'airplay radiofonico di Radio Deejay, il 16 febbraio 2008.\nL'arpa udibile nell'introduzione \u00e8 affidata a Beatrice Martini.\nIl brano.\nLa canzone \u00e8 ispirata a \"Charlie Don't Surf\", opera di Maurizio Cattelan, nella quale \u00e8 rappresentato un bambino con le mani inchiodate al banco di scuola con le matite (a sua volta ispirato ad un dialogo del film \"Apocalypse Now\", che aveva ispirato anche un brano dei Clash \"Charlie Don't Surf\").\nFrancesco Bianconi, frontman dei Baustelle, ha spiegato che il testo ha due chiavi di lettura. La prima \u00e8 quella che traspare chiaramente: si tratta di un canto rock and roll di ribellione adolescenziale con riferimenti ai Ramones (la mazza da baseball di \"Beat on the Brat\") in cui il linguaggio gergale e diretto \u00e8 volutamente provocatorio.\nLa seconda lettura \u00e8 una condanna dei ragazzi d'oggi, i quali, per sentirsi diversi, non fanno che identificarsi in certe tipologie di musica e modi di essere con il risultato di diventare comunque omologati. Gli adolescenti, protagonisti del brano, vengono definiti dallo stesso Bianconi come \u00abun esercito di piccoli ribelli inquadrati in un anticonformismo di massa\u00bb e \u00abdei piccoli cristi caricaturali vittime di una societ\u00e0 vuota, senza valori, che li vuole tutti uguali anche nel momento della trasgressione. In questo brano li prendo un po' in giro ma un po' li compatisco anche, la loro trasgressione \u00e8 falsa e serve soltanto a tenerli a bada e ad omologarli\u00bb. Bianconi afferma: \u00abSe la cantano i Finley ha un senso, se la canto io ne ha un altro. Far cantare a me questa cosa significa mettere in ridicolo [...] fare una caricatura degli adolescenti\u00bb.\nSuccessivamente, il cantante in un'intervista a GAY.tv ha precisato il messaggio della canzone, dichiarando: \u00abNon \u00e8 una canzone anticlericale! Non \u00e8 una canzone contro gli adolescenti!\u00bb.\nIl video.\nIl videoclip \u00e8 stato diretto da Stefano Poletti e Mauro Pittarello e prodotto dalla Run Multimedia, mentre la fotografia \u00e8 affidata a Sebastiano Bontempi.\nL'atmosfera e i colori del video ricordano volutamente l'immaginario dei cartoon anni sessanta per alleggerire il testo del brano e rendere pi\u00f9 efficace il senso della canzone. Il protagonista, interpretato dall'aspirante concorrente di X Factor Mattia Caracciolo, \u00e8 stato scelto personalmente dal gruppo tra una decina di foto. Il gruppo l'ha definito il loro video preferito insieme a quello di \"Love affair\".\nNel 2008 \u00e8 stato nominato per il Premio Videoclip Italiano del sito Rockol.it nella sezione \"gruppi\", vinto per\u00f2 da \"Parco Sempione\" di Elio e le Storie Tese, diretto da Marcello Macchia, alias Maccio Capatonda."}
{"id": "2600744", "revid": "463686", "url": "https://it.wikipedia.org/wiki?curid=2600744", "title": "Heliair", "text": ""}
{"id": "2600745", "revid": "24443", "url": "https://it.wikipedia.org/wiki?curid=2600745", "title": "Grigne", "text": ""}
{"id": "2600748", "revid": "30610", "url": "https://it.wikipedia.org/wiki?curid=2600748", "title": "Mercedes", "text": "Il nome Mercedes identifica un marchio automobilistico fondato nel 1904 dalla Daimler-Motoren-Gesellschaft rimasto attivo fino al 1926. A partire da tale data, e in seguito alla fusione tra la \"Daimler\" e la Benz per costituire la Daimler-Benz, il marchio Mercedes \u00e8 stato mutato a sua volta in Mercedes-Benz, marchio ancor oggi attivo e tra i pi\u00f9 prestigiosi nel settore automobilistico commerciale mondiale.\nStoria.\nLa storia del marchio Mercedes inizia nel periodo pionieristico dell'automobile, negli ultimi anni del secolo XIX, nei quali venne fondata la \"Daimler Motoren Gesellschaft\" che, dopo i primi stenti, cominci\u00f2 ad avere successo e a ottenere significativi risultati commerciali, grazie a vetture come la Daimler Riemenwagen.\nUn esemplare della \"Riemenwagen\" venne acquistato nell'ottobre del 1897 da Emil Jellinek, console generale austro-ungarico a Nizza (Francia), nonch\u00e9 abile uomo d'affari e appassionato di automobili e corse automobilistiche; egli ebbe un peso notevole per quanto riguarda il destino commerciale della Daimler, la nascita del marchio \"Mercedes\" e l'impostazione tecnica dello stesso concetto di automobile.\nCon l'acquisto della \"Riemenwagen\", Jellinek cominci\u00f2 ad allacciare rapporti con la Casa madre che andavano al di l\u00e0 del semplice legame cliente-commerciante, perch\u00e9 ben presto i vertici Daimler si accorsero della sua spiccata attitudine agli affari e al mondo dell'automobile. Di l\u00ec a poco Jellinek divenne cliente Daimler anche per vetture da competizione, nelle prime gare automobilistiche della storia. Entro il 1900, anno della morte di Gottlieb, Daimler avrebbe acquistato 130 autovetture. Inoltre Jellinek aveva in mente altre idee riguardanti la possibilit\u00e0 di ordinare vetture su misura per le sue esigenze sportive: fu lui il primo a suggerire alla Daimler la costruzione di una vettura dal baricentro basso, le carreggiate larghe e il motore con distribuzione ad asse a camme esterno. Tali soluzioni tecniche avranno notevoli ripercussioni nella storia dell'industria automobilistica, poich\u00e9 da quel momento quasi tutte le case avrebbero cominciato ad adeguarsi e ispirarsi ad esse.\nPer correre con le autovetture Daimler, Jellinek utilizzava sempre uno pseudonimo, consistente nel nome di battesimo della sua figlia prediletta, Mercedes. Quando egli ordin\u00f2 la produzione di 36 esemplari di nuove autovetture da competizione, impose anche di battezzare i propulsori con il nome \"Mercedes\". Alla luce degli ottimi risultati conseguiti in gara dalle autovetture equipaggiate con i motori \"Daimler-Mercedes\" e della notevole popolarit\u00e0 da essi conseguita, la \"Daimler Motoren Gesellschaft\" decise cos\u00ec di fare del nome \"Mercedes\" un vero e proprio marchio. Il 23 giugno del 1902 si cominci\u00f2 a utilizzare il marchio \"Mercedes\" per i prodotti automobilistici della \"Daimler\"; la registrazione legale del marchio avvenne il 26 settembre dello stesso anno. Gli autocarri, invece, continuarono ad essere prodotti con il marchio \"Daimler\".\nNacque cos\u00ec la \"Mercedes\": la prima vettura prodotta con tale marchio fu la 35PS, introdotta gi\u00e0 nel 1901, quando il marchio \"Mercedes\" ancora non era stato registrato.\nDa quel momento, la storia della \"Mercedes\" fu un susseguirsi di successi commerciali, ma anche sportivi. Non mancarono tuttavia delusioni nelle corse, principalmente perch\u00e9 le caratteristiche della \"35PS\", sia stradale sia da gara, con gli anni cominciarono a divenire superate. Ma la popolarit\u00e0 presso il pubblico fece in tempo a consolidarsi e nonostante alcuni non buoni risultati, il marchio \"Mercedes\" si rivel\u00f2 un affare per la \"Daimler Motoren Gesellschaft\".\nNel 1907 Wilhelm Maybach lasci\u00f2 la \"Daimler\" per fondare il proprio marchio, la Maybach. Paul Daimler, figlio di Gottlieb, il fondatore della \"Daimler Motoren Gesellschaft\", fece cos\u00ec ritorno alla Casa madre dopo cinque anni di esperienza alla Austro-Daimler come direttore tecnico.\n\u00c8 del 1909 la prima \"Mercedes\" con motore di tipo Knight, cio\u00e8 con distribuzione a fodero, una soluzione che sarebbe stata abbandonata 15 anni dopo.\nCon lo scoppio della Prima guerra mondiale, la produzione \"Mercedes\" continu\u00f2, anche se a ritmi ridotti. La fine del conflitto pose la \"Mercedes\" di fronte a serie difficolt\u00e0 economiche. L'inflazione era galoppante, le risorse erano poche e i dipendenti da stipendiare erano troppi per la \"Daimler\" proprietaria della \"Mercedes\". Dal momento che anche alla \"Benz\" la situazione era altrettanto difficile, nel 1921 furono avviate le trattative per un'ipotetica fusione. Ma ancora si ritenne che il momento non era arrivato. Nel frattempo Paul Daimler lasci\u00f2 l'incarico di direttore tecnico alla fine del 1922, sostituito all'inizio dell'anno seguente da Ferdinand Porsche.\nFu solo nel 1926 che si ebbe a tutti gli effetti la fusione tra la \"Daimler Motoren Gesellschaft\" e la \"Benz &amp; Cie.\", fusione che diede vita alla Daimler-Benz, proprietaria del marchio Mercedes-Benz attivo ancor oggi."}
{"id": "2600751", "revid": "93556", "url": "https://it.wikipedia.org/wiki?curid=2600751", "title": "Bernard Buffet", "text": "Biografia.\nIl suo percorso di formazione artistica comprese dapprima un corso comunale di arte nel 1943 e poi la \u00c9cole nationale sup\u00e9rieure des beaux-arts. Il suo esordio coincise con il suo praticantato effettuato presso lo studio del pittore Eug\u00e8ne Narbonne.\nNella prima fase della carriera Buffet realizz\u00f2 dipinti a sfondo religioso, paesaggistico oltre ad una serie di ritratti.\nNel secondo dopoguerra, l'atmosfera di angoscia e di critica nei confronti dell'Esistenzialismo, condusse Buffet assieme a Mottet e a Rebeyroll alla formazione del gruppo \"L'homme T\u00e9moin\". In questa periodo si allontan\u00f2 dall'Astrattismo optando per una pittura figurativa ed essenziale, il cui significato primario e la sua espressione maggiore rappresentarono la difficolt\u00e0 a comunicare degli esseri umani. I suoi caratteri stilistici fondamentali furono uno snellimento delle figure, tratti del contorno personalizzati e colori soffocati.\nNel 1946, esib\u00ec la sua prima opera, un auto-ritratto al \"Salon des Moins de Trente Ans\" all'interno della \"Galerie Beaux-Arts\".\nDa questo momento riusc\u00ec ad esporre annualmente le sue opere e dopo i successi ottenuti all\"'Ind\u00e9pendants\" e al \"Salon d'Automne\", di cui divenne membro nel 1947, vinse l'anno seguente il riconoscimento del \"Prix de la Critique\" e tre anni dopo il \"Prix Puvis de Chavannes\" (1950).\nTra le varie attivit\u00e0 dell'artista, una di quelle che gli riserv\u00f2 buone soddisfazioni fu quella di illustratore di opere letterarie, come nel caso di \"Les Chants de Maldoror\" scritto da Comte de Lautr\u00e9amont nel 1952. Durante l'annata 1955, la rivista \"Connaissance des arts\", lo indic\u00f2 come uno dei dieci migliori artisti del dopoguerra. Inoltre lavor\u00f2 anche come scenografo e come disegnatore-costumista ne \"La Chambre\" scritta da Georges Simenon.\nIn questa fase artistica, Buffet conserv\u00f2 la sua antica formula di variet\u00e0 ed ampiezza nelle tematiche affrontate, che spaziarono dai ritratti alle nature morte, dalle vedute cittadine ai paesaggi rurali, dalle scene sacre alle scene profane circensi, dalle scenografie alle raffigurazioni di esseri viventi.\nLa mostra effettuata nel 1958 alla Galleria Charpentier, assurse al ruolo di prima retrospettiva del suo lavoro complessivo, e riscosse un buon successo di pubblico e di critica.\nDopo aver vissuto parecchi anni con Pierre Berg\u00e9, il 12 dicembre 1958 Buffet spos\u00f2 la scrittrice ed attrice Annabel Schwob, conosciuta a Saint-Tropez, e insieme adottarono 3 figli: Virginie, nata nel 1962, Danielle, nata nel 1963, e Nicolas, nato nel 1973.\nNel 1961 il suo dipinto riguardante la vita di Cristo, destinato in origine alla cappella di Ch\u00e2teau l'Arc, prender\u00e0 la via dei Musei Vaticani grazie ad una donazione svolta da Buffet nei riguardi del papa Paolo VI.\nNel 1973 ricevette la nomina di cavaliere della Legion d'onore, e il 23 novembre venne inaugurato il Bernard Buffet Museum, fondato da Kiichiro Okano, presso Surugadaira, in Giappone.\nL'anno seguente entr\u00f2 a far parte della Acad\u00e9mie des beaux-arts.\nUno dei suoi allievi e seguaci, Jean Claude Gaugy, divenne l'ideatore e il precursore dell\"Espressionismo lineare\".\nLa collezione completa di Buffet consistette di oltre 8.000 opere.\nL'artista si suicid\u00f2 all'interno della sua abitazione presso Tourtour, nel sud della Francia, il 4 ottobre del 1999. Buffet era sofferente della malattia di Parkinson e non sembrava pi\u00f9 in grado di esercitare il suo lavoro e le sue attivit\u00e0 preferite."}
{"id": "2600753", "revid": "2187", "url": "https://it.wikipedia.org/wiki?curid=2600753", "title": "Aldemario di Capua", "text": ""}
{"id": "2600756", "revid": "31886", "url": "https://it.wikipedia.org/wiki?curid=2600756", "title": "Chiesa di Sant'Orsola (Monaco di Baviera)", "text": "La chiesa di Santa Ursula (in tedesco: \"Stadtpfarrkirche St. Ursula\") \u00e8 il principale luogo di culto cattolico del quartiere monacense di Schwabing.\nLa chiesa, opera dell'architetto August Tiersch, \u00e8 uno dei pi\u00f9 begli esempi di edificio religioso neorinascimentale in Germania.\nStoria.\nA partire dal XIX secolo, Schwabing, il paese a nord di Monaco di Baviera, cresceva sempre di pi\u00f9 e nel 1887 venne elevato al rango di citt\u00e0. L'antica chiesa parrocchiale di origini medioevali, dedicata a Santa Ursula, situata nel cuore del vecchio borgo di Schwabing non riusciva pi\u00f9 a contenere tutti i parrocchiani.\nI progetti di una nuova chiesa spaziosa e dignitosa, situata nella nuova Schwabing (a sud-ovest rispetto al vecchio borgo), vennero affidati all'architetto e docente universitario August Thiersch. La costruzione venne avviata nel 1894 con la posa della prima pietra e termin\u00f2 nel 1897. Il 10 ottobre dello stesso anno la chiesa venne consacrata e dedicata a Sant'Orsola; la vecchia chiesa, diventata curaziale, venne dedicata nel 1921 a San Silvestro.\nDurante la seconda guerra mondiale, la chiesa non ha subito importanti danni ad eccezione della perdita delle vetrate policrome, nel 1944. In seguito \u00e8 stata restaurata pi\u00f9 volte, nel 1956, nel 1977-1980 e nel 1984, pur mantenendo inalterate le caratteristiche originarie; tra il 2009 e il 2011 \u00e8 stata restaurata la torre campanaria.\nDescrizione.\nArte e architettura.\nLa chiesa di Sant'Orsola \u00e8 in stile rinascimentale, ispirata in parte alle architetture di Filippo Brunelleschi, tra le quali la Basilica di Santo Spirito a Firenze. Nella chiesa si trovano alcune terrecotte invetriate di ispirazione robbiana opera di Balthasar Schmitt.\nEsterno.\nL'esterno \u00e8 caratterizzato da un paramento murario in mattoncini rossi con elementi decorativi in pietra. La facciata \u00e8 a salienti e, in corrispondenza di ciascuna navata laterale, si apre una grande monofora con arco a tutto sesto; in corrispondenza della navata centrale, invece, in basso vi \u00e8 un portico a tre arcate con volta a crociera e, in alto, all'interno di una trifora, tre statue raffiguranti al centro \"Cristo in trono\" e ai lati \"San Pietro\" (a sinistra) e \"San Pietro\" (a destra). Il timpano \u00e8 decorato da un mosaico su sfondo dorato raffigurante l'\"Agnello sorretto da due angeli\". Il portale principale, che si apre sotto il portico della facciata, presenta una ricca cornice marmorea ed una strombatura con cassettoni quadrangolari; nella lunetta, vi \u00e8 un mosaico raffigurante \"Ges\u00f9\".\nAlla sinistra della chiesa, si eleva la torre campanaria. Questa accoglie un concerto di cinque campane installato nell'autunno del 2010, composto da quattro nuove campane ed una, la pi\u00f9 grande, del 1897:\nInterno.\nL'interno della chiesa \u00e8 a pianta a croce latina, con aula suddivisa in tre navate, transetto sporgente e profonda abside semicircolare.\nL'aula \u00e8 suddivisa in tre navate da due file di cinque archi a tutto sesto ciascuna sorretti da colonne corinzie; la navata centrale \u00e8 coperta con soffitto a cassettoni ligneo ed illuminata da ampie monofore ad arco, mentre le navate laterali sono coperte con volta a crociera. In controfacciata, al di sopra del portale, vi \u00e8 la cantoria, che si apre sulla navata con una triplice arcata preceduta da una balaustra. In fondo alla navata centrale, sulla sinistra, vi \u00e8 il pulpito.\nLa crociera \u00e8 a pianta quadrata ed \u00e8 coperta da una cupola con tamburo e lanterna. In corrispondenza di essa, vi \u00e8 il presbiterio, realizzato nel 1984, rialzato di alcuni gradini, al centro del quale si trova il moderno altare in marmo, affiancato dall'ambone. I due bracci del transetto e il coro sono coperti con volta a botte a cassettoni. L'abside semicircolare accoglie l'antico altare maggiore in marmi policromi. Questo \u00e8 sormontato da un ciborio con calotta musiva semicircolare sorretta da colonne e pilastri corinzi con i capitelli dorati. Sopra il tabernacolo vi \u00e8 un tempietto con cupola.\nOrgani a canne.\nSulla cantoria in controfacciata, si trova l'organo a canne G. F. Steinmeyer &amp; Co \"opus 1827\", costruito nel 1952. Lo strumento, attualmente in abbandono, \u00e8 a trasmissione elettrica ed ha un totale di 60 registri; la sua consolle dispone di tre tastiere e pedaliera. Il materiale \u00e8 racchiuso all'interno di una cassa parzialmente provvista di mostra, composta da canne di principale poste fuori cassa.\nA ridosso delle due pareti laterali del coro, si trova un organo a canne costruito nel 1984 dall'organaro Winfried Albiez. La trasmissione \u00e8 mista, meccanica per i manuali e il pedale ed elettronica per i registri (che sono in totale 45), le unioni e le combinazioni. Il materiale fonico \u00e8 alloggiato all'interno di due casse simmetriche contrapposte; il basamento di entrambe \u00e8 costituito dai preesistenti stalli lignei del coro e la mostra \u00e8 composta da tre cuspide di canne di principale, ciascuna all'interno di un proprio campo ad arco. La consolle \u00e8 anch'essa situata nel coro ed \u00e8 dipinta esternamente a finto marmo; essa dispone di quattro tastiere e pedaliera concava."}
{"id": "2600760", "revid": "38120", "url": "https://it.wikipedia.org/wiki?curid=2600760", "title": "Mr. Terrific", "text": ""}
{"id": "2600762", "revid": "1543377", "url": "https://it.wikipedia.org/wiki?curid=2600762", "title": "Ordine di Chalais", "text": "L'Ordine monastico di Chalais fu fondato dal vescovo di Grenoble Ugo di Chateauneuf che si stabil\u00ec con un gruppo di uomini sopra Voreppe, nel dipartimento dell'Is\u00e8re, sui contrafforti delle prealpi della Chartreuse. Desiderosi di vivere lontano dal mondo e di essere uniti nella preghiera, Ugo ed i suoi compagni volevano rivivere la Regola di San Benedetto senza integrarsi nella vita parrocchiale o secolare. I primi monaci \u00aberemiti di Chalais\u00bb dovevano vivere di lavoro nella foresta e di allevamento di ovini, intralciati dai potenti vicini della Certosa. Chalais divenne abbazia nel 1124.\nNel 1142 Chalais fu chiamata dal vescovo di Embrun per rinforzare una piccola comunit\u00e0 installata nel 1130 nella cappella di San Marcellino, sulle alture boscose di Boscodon, nei pressi di Embrun, che dipendeva allora dalle contee di Forcalquier e di Provenza.\nL'ordine di Chalais era nato seguendo la regola di San Benedetto da Norcia ed i monaci costruirono l'Abbazia di \"N\u00f4tre-Dame de Boscodon\" che diverr\u00e0 Casa principale dell'Ordine all'inizio del XIII secolo, allorch\u00e9 l'abbazia-madre, Chalais, verr\u00e0 assorbita dalla Grande Chartreuse e diverr\u00e0 un'abbazia certosina.\nCollegamenti esterni.\nin francese:"}
{"id": "2600763", "revid": "1543377", "url": "https://it.wikipedia.org/wiki?curid=2600763", "title": "Decimus Burton", "text": "Biografia.\nBurton fu chiamato Decimus perch\u00e9 \u00e8 stato il decimo bambino della sua famiglia.\nDopo una permanenza in Grecia, al suo rientro in Inghilterra incominci\u00f2 una prolifica attivit\u00e0 come architetto, disegnatore e progettista di giardini, ricordato soprattutto per i suoi lavori inerenti con lo stile classico dei parchi londinesi, inclusi lo zoo di Londra e gli ampi giardini della localit\u00e0 di Fleetwood.\nBurton si form\u00f2 culturalmente e svolse praticantato nell'ambito dell'architettura sostenuto e incitato dal padre, James Burton (1761-1837) e in un secondo tempo con John Nash, per il quale elabor\u00f2 il progetto della Cornwall Terrace, situata presso il Regent's Park. Nello stesso luogo realizz\u00f2 anche una Grove House nel 1827 e una colossale costruzione raffigurante il Colosseo, demolita nel 1875 ed attualmente occupata dal Collegio Reale di Fisica.\nDopo questi lavori, Burton si impegn\u00f2 nella realizzazione dei giardini e delle strutture adiacenti e interni al nuovo zoo londinese, come il Llama building (1828) e la Giraffe House (1834).\nFra i suoi lavori si annoverarono il triplice arco di trionfo di Hyde Park Corner completato nel 1825, caratterizzato dalla parziale riproduzione del fregio panatenaico e quindi inquadrabile nell'ambito della corrente neoclassica. L'arco fu disegnato per onorare il duca di Wellington, e originariamente l'arco era completato da una statua equestre del duca, poi successivamente rimpiazzata dalla Quadriga (1912) realizzata da Adrian Jones.\nIn tutte queste opere il comune denominatore risult\u00f2 lo stile classico rafforzato dalle affinit\u00e0 emerse fra l'allievo Burton e il maestro Smirke.\nInvece nelle opere realizzate in campagna, Burton si accost\u00f2 allo stile neogotico pi\u00f9 consono alla tradizione inglese.\nL'architetto speriment\u00f2 nuove tecniche nelle sue opere in materiali ferrosi e in vetro realizzate nei Royal Botanic Gardens presso la localit\u00e0 di Kew, anticipando le strutture erette da Joseph Paxton, come il Crystal Palace. Con la collaborazione di Richard Turner progett\u00f2 la Palm House (1844), la Temperate House, completata nel 1898, il Victoria Gate (1848) e la Water Lily House (1852).\nNel 1832 Decimus Burton fu eletto membro della Royal Society."}
{"id": "2600770", "revid": "123607913", "url": "https://it.wikipedia.org/wiki?curid=2600770", "title": "Festa dei nonni", "text": "La festa dei nonni \u00e8 una ricorrenza civile diffusa in alcune aree del mondo, celebrata in onore della figura dei nonni e della loro influenza sociale. Tale ricorrenza non \u00e8 festeggiata in tutto il mondo nello stesso giorno. In gran parte dei paesi l'evento \u00e8 festeggiato nel mese di settembre o di ottobre. \nIn Italia la festa dei nonni ricorre il 2 ottobre, a norma della legge n. 159 del 31 luglio 2005.\nNella tradizione cattolica, i patroni dei nonni sono i santi Gioacchino e Anna, genitori di Maria e nonni di Ges\u00f9, che vengono celebrati il 26 luglio: proprio in relazione a tale ricorrenza, Papa Francesco ha stabilito che ogni quarta domenica di luglio si tenga in tutta la Chiesa la Giornata Mondiale dei Nonni e degli Anziani.\nStoria.\nLa festa dei nonni \u00e8 stata creata negli Stati Uniti d'America nel 1978 durante la presidenza di Jimmy Carter su proposta di Marian McQuade, una casalinga della Virginia Occidentale, madre di quindici figli e nonna di quaranta nipoti. La McQuade incominci\u00f2 a promuovere l'idea di una giornata nazionale dedicata ai nonni nel 1970, lavorando con gli anziani gi\u00e0 dal 1956. Riteneva, infatti, come obiettivo fondamentale per l'educazione delle giovani generazioni, la relazione con i loro nonni.\nNegli Stati Uniti la festa nazionale dei nonni (\"National Grandparents' Day\") viene celebrata ogni anno la prima domenica dopo il \"Labor Day\".\nIn Canada il \"National Grandparents' Day\" veniva celebrato il 25 ottobre a partire dal 1995 fino al 2014, anno della sua abolizione.\nIn Francia, i nonni e le nonne sono festeggiati ogni anno separatamente. La festa della nonna \u00e8 presente dal 1987 la prima domenica di marzo, anche se si tratta di una festa commerciale, quindi non di carattere ufficiale. Dal 2008 \u00e8 stata introdotta la festa del nonno la prima domenica di ottobre.\nIn Portogallo la giornata dei nonni (\"Dia dos Av\u00f3s\") viene celebrata il 26 luglio.\nIn Italia la festa dei nonni \u00e8 stata istituita come ricorrenza civile per il giorno 2 ottobre di ogni anno con la legge n. 159 del 31 luglio 2005, \"quale momento per celebrare l'importanza del ruolo svolto dai nonni all'interno delle famiglie e della societ\u00e0 in generale\". La legge istituisce anche il \u00abPremio nazionale del nonno e della nonna d'Italia\u00bb, che il presidente della Repubblica assegna annualmente a dieci nonni, in base a una graduatoria compilata dall'apposita commissione del Ministero del lavoro e delle politiche sociali e del Ministero dell'istruzione, dell'universit\u00e0 e della ricerca. Il compito di promuovere iniziative di valorizzazione del ruolo dei nonni, in occasione di tale data, spetta per legge a regioni, province e comuni. La data del 2 ottobre coincide con il ricordo liturgico degli angeli custodi nel calendario dei Santi cattolico.\nNel Regno Unito la giornata dei nonni venne introdotta nel 1990 su iniziativa dell'ONG \"Age Concern\", e dal 2008 viene celebrata la prima domenica di ottobre.\nIn Spagna la giornata dei nonni (\"D\u00eda de los Abuelos\") viene celebrata il 26 luglio, e ha cominciato a prendere piede dal 1998.\nFiore ufficiale della festa dei nonni.\nIl fiore ufficiale della festa dei nonni \u00e8 il nontiscordardim\u00e9. Il suo nome scientifico \u00e8 \"myosotis\", una parola greca che significa \"orecchie di topo\", dalla forma della foglia. In Italia \u00e8 presente in tutte le regioni con un numero variabile di specie."}
{"id": "2600775", "revid": "767487", "url": "https://it.wikipedia.org/wiki?curid=2600775", "title": "Billy Stark", "text": "Carriera.\nGiocatore dalle buone doti realizzative, venne scoperto da Alex Ferguson che lo port\u00f2 all'Aberdeen nell'era pi\u00f9 fiorente del club.\nVenne acquistato per 100,000 sterline dal Celtic nel 1987.\nDal 21 gennaio 2008 \u00e8 il CT della Nazionale scozzese Under-21."}
{"id": "2600777", "revid": "767487", "url": "https://it.wikipedia.org/wiki?curid=2600777", "title": "Warszawianka 1905 roku", "text": "La Warszawianka 1905 roku \u00e8 un canto di protesta polacco scritto nel 1893. Si tratta di una canzone popolare, il cui autore \u00e8 ignoto: una versione riporta il titolo \"La marcia degli Zuavi\", un'altra \"Gli ussari di Bercheny\". In ogni caso non deve essere confusa con il canto quasi omonimo del 1831 (Warszawianka 1831 roku).\nFu ripreso dal poeta polacco Wac\u0142aw \u015awi\u0119cicki nel 1897 e successivamente si diffuse tra la popolazione civile, all'epoca sottoposta al dominio zarista. Fu intonato pubblicamente la prima volta durante la manifestazione del 2 marzo 1885 a Varsavia, e da quel giorno la sua diffusione valic\u00f2 i confini polacchi. Divenne il canto di protesta ufficiale degli internati del regime zarista, fu molto popolare in Russia durante la Rivoluzione russa del 1905 e la Rivoluzione russa del 1917, dove divenne uno dei canti rivoluzionari pi\u00f9 celebri e di tale diffusione che la versione russa fu ripresa in Spagna, in Francia, in Germania \u2013 specialmente nella Repubblica Democratica Tedesca, e in Italia come inno di Potere Operaio. Durante la Guerra civile spagnola, con il testo adattato, divenne un canto repubblicano di parte anarchica dal titolo \"A las barricadas\".\nIn Europa occidentale \u00e8 particolarmente nota la versione francese del testo, \"La Varsovienne\" (sempre da non confondere con la versione francese della omonima canzone del 1831), tuttavia sono note versioni in altre lingue, come il tedesco.\nNel 2018 \u00e8 stata stilata una libera traduzione poetica in italiano della Varsaviana russa, per ovviare all'assenza di una versione pi\u00f9 vicina alla versione di Potere Operaio di questo canto rivoluzionario internazionale.\nTesto polacco.\nStrofa 1\nRitornello\nStrofa 2\nStrofa 3\nTesto francese.\nStrofa 1 :\nRitornello :\nStrofa 2 :"}
{"id": "2600780", "revid": "767487", "url": "https://it.wikipedia.org/wiki?curid=2600780", "title": "L'esplosivo piano di Bazil", "text": "L'esplosivo piano di Bazil (\"Micmacs \u00e0 tire-larigot\") \u00e8 un film del 2009 diretto e co-sceneggiato da Jean-Pierre Jeunet.\nIl film \u00e8 stato presentato in anteprima mondiale al Toronto International Film Festival, in Canada il 15 settembre 2009 ed \u00e8 stato distribuito nelle sale cinematografiche francesi a partire dal 28 ottobre dello stesso anno. In Italia la distribuzione \u00e8 iniziata il 17 dicembre 2010.\n\"L'esplosivo piano di Bazil\" segna il ritorno dietro la macchina da presa da parte di Jeunet a 5 anni di distanza da \"Una lunga domenica di passioni\" e un ritorno da parte del regista alla commedia satirica che aveva caratterizzato il suo esordio con \"Delicatessen\" (1991).\nTrama.\nBazil \u00e8 un uomo a cui la vita non \u00e8 stata gioiosa: rimane orfano di padre morto in giovane et\u00e0 a causa di una mina antiuomo nel Sahara Marocchino, la madre viene internata in un manicomio e lui viene spedito in un severo collegio di suore da cui scappa. Dopo molti anni sembra aver trovato una stabilit\u00e0 e un lavoro presso una videoteca, ma una notte egli assiste ad una sparatoria e viene intercettato accidentalmente da un proiettile, che risulta in seguito impossibile da togliere senza che lui muoia, e che gli provoca dei mancamenti per tutto il film. A seguito di questo ennesimo sfortunato evento viene sfrattato di casa e perde il lavoro, ma viene \"adottato\" da una bizzarra congrega di senzatetto e freaks a Tire-Larigots, una fantastica grotta costruita nel cuore di una montagna di materiali riciclati.\nC'\u00e8 Remington, un uomo africano che parla solo con detti e proverbi, Calculette, che ha la dote di calcolare tutto con precisione millimetrica, Fracasse, un ex uomo armato, Placard, sopravvissuto alla ghigliottina, Cacci\u00f9, una contorsionista, Petit-Pierre, che armeggia con automi e meccanismi di ogni tipo e infine Tambouille, la cuoca che ha adottato tutta questa trib\u00f9. Mentre si abitua a questa nuova vita, scopre quasi per caso i produttori del proiettile che lo ha colpito e della mina che uccise il padre: \"La Vigilante de l'Armement\" e \"Les Arsenaux d'Aubervilliers\", di propriet\u00e0 rispettivamente di Nicolas Thibault de Fenouillet, individuo all'apparenza calmo e con la macabra passione di collezionare parti del corpo di personaggi famosi, amico personale del Presidente della Repubblica e Fran\u00e7ois Marconi, individuo impulsivo e particolarmente irritabile, che hanno sede ai lati opposti di una stessa strada.\nDeciso a farla pagare ad entrambe le imprese, escogiter\u00e0 un intricato piano per metterle una contro l'altra, grazie anche all'aiuto dei suoi nuovi amici: per prima cosa fa fallire delle consegne di prototipi di arsenali, dopodich\u00e9 reca danni di natura personale ad entrambi i dirigenti, facendogli credere ad uno che la colpa sia dell'altro e viceversa, fino a che i due non cominciano a sabotarsi a vicenda. Durante un'effrazione a casa di Marconi, per\u00f2, Bazil rimane intrappolato e costretto a rimanere nel suo nascondiglio a causa di alcuni vecchi clienti di Marconi che in precedenza lui aveva fatto arrestare, che credono l'industriale colpevole e per questo intendono ucciderlo, ma vengono eliminati da Thibault, il quale si reca personalmente a casa del suo rivale per ucciderlo, ma entrambi scoprono Bazil e, avendolo gi\u00e0 incontrato in precedenza, capiscono che la causa dei loro problemi \u00e8 lui.\nDopo essersi temporaneamente alleati, i due industriali decidono di portare Bazil in un luogo sicuro per eliminarlo, ma vengono intercettati dagli amici di Bazil, che lo salvano e li sequestrano. I senzatetto fanno credere loro di essere stati deportati in Africa e sono alla merc\u00e9 delle vittime delle loro vendite di armi. Marconi e Thibault de Fenouillet, credendo di ottenere la simpatia dei loro carcerieri, confessano le loro rispettive complicit\u00e0 con vari gruppi e fazioni terroristiche, e a quel punto i protagonisti rivelano il loro travestimento e una videocamera. La confessione \u00e8 condivisa online, causando la rovina di entrambi gli uomini e le loro imprese, mentre Bazil festeggia con i suoi amici e con Cacci\u00f9, con la quale ha iniziato una relazione.\nProduzione.\nIl film inizialmente doveva avere come protagonista Jamel Debbouze, che aveva gi\u00e0 lavorato con Jeunet in \"Il favoloso mondo di Am\u00e9lie\", ma l'attore abbandon\u00f2 il progetto poche settimane dopo l'inizio delle riprese per incompatibilit\u00e0 artistiche ed economiche col regista. Il ruolo in seguito venne dato a Dany Boon, reduce del successo di \"Gi\u00f9 al Nord\".\nLe riprese del film si sono svolte tra Parigi e il Marocco."}
{"id": "2600783", "revid": "104485", "url": "https://it.wikipedia.org/wiki?curid=2600783", "title": "Globster", "text": "Un globster, anche detto blob, \u00e8 una massa di materia organica arenato sulla riva di un oceano o altra superficie acquatica. \nCaratteristiche.\nIl termine \u00e8 stato coniato da Ivan T. Sanderson nel 1962 per descrivere la carcassa rinvenuta in Tasmania nel 1960 che sembrava \"non aver occhi visibili, nessuna testa definita e apparentemente nessuna struttura ossea\". Un globster si distingue dalle normali carcasse spiaggiate per la sua difficile o impossibile identificazione, perlomeno agli occhi di osservatori inesperti, e per il fatto che sull'identificazione stessa spesso sorgono dispute nella comunit\u00e0 scientifica.\nI globster possono avere un aspetto cos\u00ec misterioso che la loro natura rimane discussa anche dopo che gli scienziati hanno effettuato un'identificazione ufficiale. Alcuni di essi mancano di ossa o di altre strutture riconoscibili, mentre altri presentano ossa, tentacoli, pinne, occhi o altre caratteristiche che possono essere d'aiuto nell'assegnarli ad una specie ben precisa. In passato queste carcasse venivano descritte come mostri marini e presumibilmente diversi miti e leggende potrebbero aver avuto origine da questo tipo di ritrovamenti. Lo studio dei globster \u00e8 solitamente affrontato dagli specialisti di criptozoologia.\nDiversi globster, in prima istanza, sono stati descritti come polpi giganti, anche se in seguito si \u00e8 scoperto che si trattava di carcasse di balene o grossi squali in decomposizione. Come nel caso del Blob cileno del 2003, molti di essi sono masse di blubber di balena staccatisi dai corpi di animali morti e in decomposizione. Altri, inizialmente scambiati per carcasse di Plesiosauro, si sono rivelati carcasse decomposte di squalo elefante. Altri casi invece rimangono senza spiegazione. Alcuni potrebbero aver origine da carcasse di calamaro gigante o calamaro colossale.\nAlcuni globster sono stati analizzati solo dopo essere giunti ad un livello di decomposizione tale da rendere impossibile il loro utilizzo come prova dell'esistenza di una nuova specie, come successo nel caso della celebre carcassa del \"Cadborosaurus willsi\", trovata in Canada nel 1937."}
{"id": "2600784", "revid": "1543377", "url": "https://it.wikipedia.org/wiki?curid=2600784", "title": "William Butterfield", "text": "Biografia.\nWilliam Butterfield nacque a Londra nel 1814 in una famiglia di farmacisti, composta da ben nove figli.\nIl suo percorso di studi iniziato a Worcester ricevette una svolta importante quando Butterfield si rec\u00f2 presso il costruttore Thomas Arber, per sottoporsi ad un periodo di apprendistato.\nSuccessivamente studi\u00f2 architettura, dapprima sotto la guida di E. L. Blackburne (1836), e successivamente presso la Societ\u00e0 di Architettura londinese, mentre dal 1838 al 1839, assunse il ruolo di assistente di Harvey Eginton, un architetto attivo presso Worcester.\nPur appartenendo al movimento neogotico diffuso in Inghilterra nella sua epoca, Butterfield cerc\u00f2 di liberarsi dai vincoli dei modelli medioevali grazie alla ricerca di un linguaggio innovativo, concretizzato con l'uso libero di materiali policromi, che diedero forma al cosiddetto \"stile screziato\", definito generalmente stile Vittoriano. Per gli interni, invece, risolse il suo modello di stile recuperando un gotico medio.\nDal 1842, Butterfield fu attivo con la Cambridge Camden Society, poi con la Ecclesiological Society, con la quale ebbe anche un ruolo di grafico per il giornale \"The Ecclesiologist\". Questi contatti influenzarono ulteriormente il suo stile architettonico, cos\u00ec come colse a piene mani l'ispirazione religiosa dall'Oxford Movement.\nTra le strutture a cui maggiormente lavor\u00f2 Butterfield, oltre a quelle religiose, si ricordano quelle scolastiche.\nMor\u00ec il 23 febbraio del 1900, a Londra. Venne sepolto in una semplice tomba gotica presso il Tottenham Cemetery nel nord della citt\u00e0.\nPer onorare la sua memoria \u00e8 stata collocata una targhetta ricordo sulla sua casa in Bedford Square a Londra."}
{"id": "2600786", "revid": "154893", "url": "https://it.wikipedia.org/wiki?curid=2600786", "title": "5\u00ba Bomb Wing", "text": ""}
{"id": "2600789", "revid": "275260", "url": "https://it.wikipedia.org/wiki?curid=2600789", "title": "La Varsovienne", "text": ""}
{"id": "2600791", "revid": "36426", "url": "https://it.wikipedia.org/wiki?curid=2600791", "title": "Lettere capitali romane", "text": ""}
{"id": "2600794", "revid": "228587", "url": "https://it.wikipedia.org/wiki?curid=2600794", "title": "Cabina pressurizzata", "text": ""}
{"id": "2600796", "revid": "287204", "url": "https://it.wikipedia.org/wiki?curid=2600796", "title": "Introzzo", "text": "Introzzo (\"Trozz\" o \"Introeuzz\" in dialetto valvarronese) \u00e8 un nucleo abitato di 118 abitanti della provincia di Lecco in Lombardia, sede del comune di Valvarrone, nell'omonima valle.\nOrigine del nome.\nIl toponimo deriverebbe da \"introgium\", una tassa che veniva riscossa in loco sia da qualsiasi forestiero decidesse fare sosta in paese sia da chiunque rivestisse un incarico pubblico\"\".\nAltri pensano che il nome derivi dalle parole \"inter\" \"ozio\" \"tra l'ozio\" che fosse quindi un posto dove oziare e rilassarsi.\nStoria.\nIn et\u00e0 medievale, il paese era parte dell'antico feudo di \"Monte d'Introzzo\", feudo dei Dal Verme e possedimento degli Sfondrati, soggetto alla pieve di Dervio per quello che concerneva gli aspetti ecclesiastici\"\".\nCon gli Statuti della Valsassina del 1388, Introbio si leg\u00f2 indissolubilmente alle vicende della valle\"\"\nNel 1516, durante le lotte tra gli Sforza e i francesi, Introzzo fu messo a ferro e fuoco\"\".\nFino al 1992 Introzzo era in provincia di Como. Dal 2000 faceva parte dell'Unione dei comuni della Valvarrone e il 22 ottobre 2017, in concomitanza con il referendum sull'autonomia in Lombardia, inizi\u00f2 il processo di fusione con i vicini comuni di Tremenico e Vestreno per confluire nel comune di Valvarrone. La nuova istituzione divenne operativa il 1\u00ba gennaio 2018.\nMonumenti e luoghi d'interesse.\nChiesa di Sant'Antonio Abate.\nRimaneggiata nel XVIII secolo, la chiesa conserva lacerti di affreschi di epoca precedente\"\".\nDa un punto di vista dell'amministrazione ecclesiastico, la chiesa non forma parrocchia a s\u00e9 ma dipende da quella di San Martino Mont'Introzzo, posta nel comune di Sueglio.\nFrazioni.\nLavad\u00e8e.\nFrazione posta a 1350 metri sul livello del mare, precede Roccoli Lorla e succede Subiale; possiede un campo da tennis ed un prato attrezzato con porte da calcio e rete di pallavolo; vi era sito il Rifugio-Pizzeria La Bocchetta. Inoltre vi \u00e8 situato un piccolo laghetto.\nSubiale.\nFrazione posta a 1100 metri sul livello del mare, succede il territorio comunale di Tremenico e precede Lavad\u00e8e; vi \u00e8 sito il Ristorante Capriolo.\nRoccoli Lorla.\nFrazione posta circa a 1500 metri sul livello del mare, possiede il Rifugio Roccoli Lorla alla Sella del Legnone; \u00e8 presente un laghetto il cui fondo \u00e8 stato recentemente ricostruito; annualmente, ad agosto, si fa la tradizionale tombola.\nDa qui si dirama la strada per il Legnoncino e quella per il Legnone.\nLocalit\u00e0.\nCreste.\nPosta sopra Introzzo, all'interno di un bosco, Creste \u00e8 chiamata in dialetto valvarronese \"Crest\u00e8\".\nTrone.\nPiccola localit\u00e0 posta sotto Introzzo.\nMonti.\nLegnone.\nNel comune di Introzzo, il Legnone \u00e8 luogo di rifugi e di transumanza; \u00e8 a 2700 metri circa di altitudine ed in Lombardia \u00e8 abbastanza conosciuto.\nLegnoncino.\nPosto a 1600 metri circa di altitudine, \u00e8 un monte minore della catena del Monte Legnone. Dalla localit\u00e0-frazione Baia di Piona a Colico \u00e8 molto evidente la croce, le rocce e la Madonnina, mentre da Lavad\u00e8e e Subiale si vede la chiesetta di San Sfirio."}
{"id": "2600800", "revid": "767487", "url": "https://it.wikipedia.org/wiki?curid=2600800", "title": "Viktualienmarkt", "text": "Il Viktualienmarkt \u00e8 il pi\u00f9 famoso mercato alimentare permanente di Monaco, situato nel cuore della citt\u00e0 di Monaco di Baviera a pochi passi da Marienplatz e dalla St Peter Kirche.\nStoria.\nIl mercato, dominato dalla Chiesa dello Santo Spirito, fu inaugurato il 2 maggio 1807 per volere dell'allora Re della Baviera Max Joseph I ed \u00e8 uno dei pochi mercati della citt\u00e0 a funzionare dal luned\u00ec al sabato, unitamente a quelli di Elisabethplatze e di Wiener Markt.\nIl mercato si estende per 22.000 m\u00b2 e ospita 140 banchi, molti dei quali a gestione familiare, che hanno tramandato di generazione in generazione la licenza di vendita. Il suo nome deriva dal latino: in origine si chiamava mercato verde, oppure piazza mercato; il nome \"Mercato delle vettovaglie\" nacque nel XIX secolo, quando la colta borghesia amava latinizzare i termini tedeschi.\nOriginalmente il mercato era posizionato in Marienplatz, ma si era ingrandito a tal punto da non poter pi\u00f9 essere ospitato nella piazza e quindi fu spostato nell'attuale sito: per fare spazio, un anno prima del suo spostamento fu raso al suolo il ricovero medievale annesso alla Heiliggeistkirche. I cittadini di Monaco incominciarono dal 1953 a decorare il mercato con fontane di acqua potabile dedicate ai cantanti popolari o comici monacensi: Liesl Karlstadt, Karl Valentin e Wei\u00df Ferdl. In seguito furono aggiunte le fontane per Ida Schumacher, Elise Aulinger e Roider Jackl."}
{"id": "2600803", "revid": "27201685", "url": "https://it.wikipedia.org/wiki?curid=2600803", "title": "Vennoni", "text": ""}
{"id": "2600805", "revid": "125333150", "url": "https://it.wikipedia.org/wiki?curid=2600805", "title": "Cargill", "text": "La Cargill, Incorporated \u00e8 una multinazionale statunitense, attiva principalmente nel settore alimentare. Di propriet\u00e0 degli eredi \"Cargill\" e \"MacMillian\", non quotata in borsa, \u00e8 considerata l'azienda a controllo familiare pi\u00f9 grande del mondo.\nAttivit\u00e0.\nCargill opera nel commercio di cereali e semi oleosi, nella produzione di ingredienti alimentari (amidi, dolcificanti, addensanti), nella produzione di mangimi, di cacao e prodotti derivati e di carni.\nStoria.\nCargill ha avuto origine dall'attivit\u00e0 di commercio di granaglie dei fratelli William, Samuel e James Cargill, che inizialmente operavano in Iowa, poi in Wisconsin, ed infine in Minnesota. Nel 1895 la figlia di William Cargill spos\u00f2 John Hugh MacMillian: da allora la famiglia MacMillian ha avuto il controllo della societ\u00e0 assieme con gli eredi Cargill. Proprietaria di montacarichi, silo e navi per il trasporto di granaglie, Cargill \u00e8 stata per molti decenni soprattutto un grande operatore nel commercio mondiale dei cereali, esportati dagli Stati Uniti all'Europa ed anche all'Unione Sovietica. A partire dai primi anni ottanta, in corrispondenza con una fase di depressione dei prezzi dei cereali, Cargill ha puntato su una maggiore diversificazione delle attivit\u00e0, con la produzione di mangimi ed ingredienti alimentari, oltre che di carni.\nCargill Italia.\nCargill \u00e8 presente in Italia con diversi impianti produttivi per la produzione di mangimi e di amidi, oltre che con una struttura commerciale che serve principalmente l'industria alimentare. La sua struttura attuale \u00e8 frutto principalmente di numerose acquisizioni effettuate negli ultimi anni. L'ultima risale al 15 luglio 2011, quando \u00e8 stata perfezionata la compravendita dello storico gruppo mangimistico \"Raggio di Sole\" di Fiorenzuola d'Arda (Piacenza).\nLa sede europea della Cargill, si trova a Mechelen in Belgio."}
{"id": "2600807", "revid": "123358691", "url": "https://it.wikipedia.org/wiki?curid=2600807", "title": "Henry Percy", "text": "Biografia.\nEra il figlio maggiore di Henry Percy, I conte di Northumberland e signore di Alnwick, e di Margaret Neville. Il soprannome \"Hotspur\" gli fu attribuito dagli scozzesi per il suo ardimento in battaglia.\nPare che vi siano voci contrastanti circa il luogo di nascita di Henry Percy: alcuni sostengono che sia nato presso il castello di Spofforth, in Yorkshire, altri al castello di Alnwick in Northumberland, altri ancora presso il castello di Warkworth. Riusc\u00ec a guadagnarsi precocemente una discreta fama di guerriero, combattendo contro gli scozzesi e i francesi; affront\u00f2, fra gli altri, l'esercito di James Douglas nella battaglia di Otterburn nell'agosto del 1388 e fu fatto prigioniero, ma successivamente riscattato. Si rec\u00f2 a Calais nel 1391 e ricopr\u00ec l'incarico di governatore di Bordeaux dal 1393 al 1395.\nAl suo ritorno dalla Francia, Henry e suo padre si prodigarono per deporre il re Riccardo II in favore di Enrico di Bolingbroke, che successivamente divenne Enrico IV. Assieme a suo padre prese parte alla battaglia di Humbleton Hill.\nRibellione e morte.\nSuccessivamente, assieme allo zio paterno Thomas Percy, I conte di Worcester, condusse una ribellione contro Enrico IV nel 1403, costituendo un'alleanza con il ribelle gallese Owain Glynd\u0175r. Prima che potessero riunire assieme le proprie forze, Hotspur fu sconfitto ed ucciso nella battaglia di Shrewsbury; nell'atto di aprire la visiera del proprio elmo per poter meglio respirare, fu colpito a morte da un dardo che lo trafisse in bocca.\nEnrico IV, fattosi portare il cadavere di Percy dopo la battaglia, si dice che abbia pianto e che ordin\u00f2 di farlo seppellire. Cos\u00ec, Hotspur fu tumulato a Witchurch, Shropshire, ma pi\u00f9 tardi venne riesumato per ordine dello stesso re, quando iniziarono a circolare voci circa l'eventualit\u00e0 che egli fosse ancora vivo. Il suo corpo fu dapprima esposto a Shrewsbury, impalato su di una lancia, poi tagliato in quattro parti e fatto girare per tutta l'Inghilterra. Il capo fu conficcato su un palo ed esposto presso i cancelli d'ingresso di York.\nMatrimonio e discendenti.\nSpos\u00f2 Elizabeth Mortimer, figlia di Edmund Mortimer. Da tale unione ebbe tre figli:\nNella letteratura.\nUn colono di Henry Percy, John Harding, scrisse una storia d'Inghilterra che \u00e8 principalmente la storia della grandezza della famiglia Percy. Tale racconto fu una delle risorse per l'\"Enrico IV, Parte 1\" di Shakespeare, che era sottotitolata \"Con la battaglia di Shrewsburie, fra il Re e Lord Henry Percy, soprannominato Henry Hotspur del nord\".\nHarry Hotspur \u00e8 un personaggio dell'Enrico IV di Shakespeare e nella letteratura britannica \u00e8 considerato l'archetipo dell'eroe romantico.\nAl personaggio shakespiriano si ispirarono i fondatori del Tottenham Hotspur Football Club - studenti di college - per dare il nome alla loro squadra."}
{"id": "2600810", "revid": "709565", "url": "https://it.wikipedia.org/wiki?curid=2600810", "title": "Schistocerca gregaria", "text": "La locusta del deserto (\"Schistocerca gregaria\" (, 1775)) \u00e8 un insetto ortottero della famiglia Acrididae, diffuso in Africa e Asia.\nDescrizione.\n\u00c8 una cavalletta di dimensioni ragguardevoli: la femmina pu\u00f2 raggiungere i 50\u201360\u00a0mm, mentre il maschio \u00e8 leggermente pi\u00f9 piccolo (45\u201355\u00a0mm).La colorazione della livrea dell'insetto adulto pu\u00f2 variare dal giallo al bruno-ocra, con tegmine macchiettate di nero e pronoto orlato di bianco. Le ninfe sono verdastre durante la fase solitaria e acquisiscono una caratteristica livrea giallo-nera nella fase gregaria.\nDistribuzione e habitat.\n\"S. gregaria\" \u00e8 l'unica specie del genere \"Schistocerca\" diffusa nel Vecchio Mondo. \u00c8 specie a diffusione prevalentemente africana ed asiatica ma non \u00e8 infrequente che si spinga sino alle coste europee di Spagna, Francia e Italia. Nell'ottobre del 1988 un grande sciame di \"S. gregaria\" \u00e8 riuscito ad attraversare l'oceano Atlantico raggiungendo i Caraibi .\nVive in habitat subdesertici, aridi e soleggiati, con scarsa vegetazione.\nNei periodi di riposo, chiamati recessioni, l'areale delle locuste del deserto copre un'area di circa 16 milioni di km2 che si estende dalla Mauritania attraverso il deserto del Sahara sino al Nord Africa, spingendosi attraverso la penisola Araba sino all'India. Nel corso delle fasi migratorie questa area si espande sia a nord che a sud, arrivando ad interessare l'Europa meridionale e la Russia, spingendosi a sud sino alla Nigeria a al Kenya raggiungendo complessivamente una area di 32 milioni di km2, pari a circa il 20 % delle terre emerse del globo.\nBiologia.\nLa locusta del deserto presenta due forme vitali: una solitaria ed una gregaria.\nDurante la stagione secca vive una vita solitaria. L'arrivo delle piogge e lo sviluppo della vegetazione coincidono con la deposizione delle uova nel suolo sabbioso. Alla schiusa la nuova vegetazione fornisce cibo per le neanidi e le ninfe e fornisce loro un riparo sino allo sviluppo in adulti alati.\nQuando il numero delle ninfe \u00e8 tale da creare situazioni di sovraffollamento lo stretto contatto fisico innesca una cascata di alterazioni metaboliche e comportamentali che conduce al passaggio dalla forma solitaria alla forma gregaria. \nI loro corpi diventano pi\u00f9 tozzi, ed emanano un feromone, detto locustolo, che li induce ad essere attratti l'uno dall'altro, portando ad aggregazioni molto numerose (anche milioni di individui) e successivamente alla formazione di sciami, che possono migrare a distanze anche considerevoli .\nIl locustolo, agendo sulla produzione di melanina, induce inoltre modificazioni nel colore della livrea che vira dal verde al giallo-nero nelle ninfe, e dal marrone al giallo-nero negli adulti.\nConclusa la migrazione le aggregazioni si disperdono e gli insetti tornano alla forma solitaria.\nStudi recenti identificano nella serotonina la molecola chiave nei cambiamenti che intervengono nel passaggio dalla fase solitaria alla fase gregaria.\nAlimentazione.\n\u00c8 una specie polifaga e vorace che si nutre di foglie, fiori, germogli, frutti e semi di diverse specie di piante. Tra le specie vegetali pi\u00f9 frequentemente attaccate vi sono numerose specie di importanza primaria per l'uomo come il riso, l'orzo, il mais, il sorgo, la canna da zucchero, il cotone, la palma da dattero, il banano .\nRiproduzione.\n\"S. gregaria\" compie da 2 a 5 cicli riproduttivi per anno.\nLe femmine depongono le uova al suolo, 10\u201315\u00a0cm sotto la superficie della sabbia. Una femmina solitaria pu\u00f2 arrivare a deporre 100-160 uova per volta. Le uova schiudono in circa 2 settimane (range 10-65 giorni). Lo sviluppo postembrionale delle neanidi contempla da 5 a 6 mute nell'arco di 30-40 giorni.\nL'aspettativa di vita va dai 3 ai 5 mesi."}
{"id": "2600812", "revid": "22475", "url": "https://it.wikipedia.org/wiki?curid=2600812", "title": "Ponte Wittelsbach", "text": " \nIl ponte Wittelsbach () \u00e8 un ponte ad arco sul fiume Isar a Monaco di Baviera; \u00e8 dedicato alla casa reale bavarese, i Wittelsbach.\nIl ponte collega i quartieri Isarvorstadt sulla sinistra del fiume con il quartiere Au a destra del fiume. \nLa costruzione odierna risale al 1904 ed \u00e8 stato realizzato in cemento su progetto dell'architetto Theodor Fischer, che costru\u00ec quasi tutti i ponti odierni a Monaco di Baviera.\nLa statua equestre sul ponte \u00e8 di Georg Wrba e rappresenta Ottone I di Baviera, il primo duca Wittelsbach della regione bavarese, e quindi il capostipite di tutti i regnanti successivi."}
{"id": "2600815", "revid": "484362", "url": "https://it.wikipedia.org/wiki?curid=2600815", "title": "Sudak", "text": "Sudak (in russo ed ucraino: \u0421\u0443\u0434\u0430\u043a, \"Sudak\"; in lingua tatara di Crimea: \"Sudaq\"; in italiano: \"Soldaia\", desueto) \u00e8 una citt\u00e0 della Crimea di circa 15\u00a0368 abitanti (al 2012), situata nella penisola di Crimea.\nSituata a 57\u00a0km ad ovest di Feodosia (dove ha sede la stazione ferroviaria pi\u00f9 vicina) e a 104\u00a0km a est di Sinferopoli, la capitale della Crimea, \u00e8 luogo di villeggiatura e centro culturale oltre che apprezzata localit\u00e0 balneare.\nOspita un'antica fortezza, conosciuta come fortezza dell'antica Repubblica di Genova presente in quel luogo al tempo delle colonie genovesi. .\nStoria.\nSi ritiene che la citt\u00e0 sia stata fondata nell'anno 212 quando vi si insedi\u00f2 una comunit\u00e0 di popolazioni nomadi denominate alani anche se talune fonti indicano un'epoca posteriore (VII secolo) e come fondatori dei mercanti greci provenienti da Bisanzio o di etnia sogdiana (le venne infatti inizialmente attribuito il nome di \"\u03a3\u03bf\u03c5\u03b3\u03b4\u03b1\u03af\u03b1\", \"Soughdaya\", in Antico slavo ecclesiastico \"\u0421\u0443\u0440\u043e\u0436\", \"Surozh\"). Nel VI secolo Giustiniano I dell'Impero Romano d'Oriente ordin\u00f2 la costruzione di una fortezza.\nI cazari l'attaccarono e la conquistarono nel VII secolo dandole il nome di \"Su\u011fdaq\". Attaccata in inizio di IX secolo dai russi, rimase fino al 1016 nuovamente sotto il controllo dei cazari prima che i bizantini sconfiggessero il loro capo Georgeios Tsulo. Da allora la citt\u00e0 conserv\u00f2 una sorta di autonomia all'interno dell'impero bizantino.\nSudak fu distrutta dai cumani alla fine dellXI secolo e successivamente sottoposta ancora a danneggiamenti dai kip\u010daki e dai tatari (1223 e 1239. Anni dopo la citt\u00e0 fu occupata dai veneziani che la cedettero ai genovesi nel 1365. I veneziani giunsero all'inizio del XIII secolo e chiamarono la citt\u00e0 \"Soldaia\": fra coloro che vi soggiornarono vi furono anche Niccol\u00f2 e Matteo Polo, padre e zio di Marco Polo.\nGli ottomani la conquistarono nel 1475 tenendola, al pari del Principato di Teodoro, come minuscola unit\u00e0 amministrativa dell'Impero ottomano, per poi cederla definitivamente al Khanato di Crimea spalleggiato da Gedik Ahmet Pasci\u00e0.\nPer tutto il XII secolo e nel XIII secolo Sudak mantenne il ruolo di importante centro commerciale di scambio di merci da e per l'Oriente e una porta sulla via della seta e questo nonostante i danneggiamenti subiti nei secoli. Nel 1224 la citt\u00e0 fu tenuta e fortificata dall'esercito e dalla flotta dei selgiuchidi del Sultanato di Rum fatti giungere da Sinope.\nNel 1771, Sudak fu occupata dall'esercito della nobile famiglia Rumjancev passando definitivamente, dodici anni dopo, con il resto della Crimea, all'impero russo. Anche se il dato storico \u00e8 talvolta contestato, l'instabilit\u00e0 politica che in quel periodo attravers\u00f2 quella zona, port\u00f2 ad un massiccio fenomeno migratorio, con espulsioni di buona parte della popolazione di fede cristiana, ordinate nel 1778 anche da parte del conte Pavel Sergeevi\u010d Pot\u00ebmkin. In conseguenza dello spopolamento, la citt\u00e0 si ridusse in breve tempo a piccolo villaggio fino ad avere, stando al censimento del 1805, appena trentatr\u00e9 abitanti.\nNel 1804 venne aperta a Sudak - che ha acquisito l'attuale status di citt\u00e0 solo nel 1982 - la prima scuola russa di viticoltura, tuttora attiva.\nPopolazione.\nLa composizione degli abitanti secondo i dati del censimento del 2001:\nEconomia.\nTurismo.\nSudak \u00e8 una stazione turistica assai popolare: offre ai suoi ospiti spiagge disposte lungo il litorale che si affaccia sulla omonima baia di Sudak; alle spalle fa da corona una catena di montagne in cui si erge la fortezza genovese. Nell'interno si possono visitare numerose cantine per la produzione di vino. A breve distanza di Sudak, in direzione ovest, vi \u00e8 Novyj Svet, sede di una riserva naturale e di interessanti grotte oltre che apprezzabili spiagge."}
{"id": "2600819", "revid": "174925", "url": "https://it.wikipedia.org/wiki?curid=2600819", "title": "Ebron", "text": ""}
{"id": "2600821", "revid": "174925", "url": "https://it.wikipedia.org/wiki?curid=2600821", "title": "XIX dinastia", "text": ""}
{"id": "2600822", "revid": "1543377", "url": "https://it.wikipedia.org/wiki?curid=2600822", "title": "Torre della Pallata", "text": "La torre della Pallata, meglio conosciuta come la Pallata, \u00e8 una torre in mattoni di origine medievale alta circa 32 metri, che si trova nel centro storico di Brescia.\nLa torre.\nLa torre fu costruita nel 1254 nel quartiere bresciano di \"San Giovanni\", \u00e8 a basamento quadrato in pietra di Botticino a protezione della Porta di San Giovanni posta sulla prima cinta muraria medioevale. \u00c8 l'unica struttura fortilizia di questa cinta sopravvissuta fino ad oggi.\nIl nome \"pallata\" proviene da una palizzata eretta come difesa.\nDopo l'assedio del 1311 di Enrico VII di Lussemburgo la torre fu utilizzata per altre funzioni tra cui quella di contenere la cassa del Comune, come possono testimoniare fatti quali il saccheggio del Tesoro del Monte di Piet\u00e0, che era custodito all'interno della Pallata.\nNel XV secolo vengono aggiunti altri elementi ornamentali, quali l'orologio nel 1461, o nella parte superiore, i merli in cotto e la torricella, aggiunti tra il 1476 e il 1481.\nLa fontana.\nSul lato occidentale della torre \u00e8 presente dal 1597 la fontana dei fiumi realizzata da Antonio Carra, architetto trentino, e dal veronese Valentino Bonesini, su progetto di Pier Maria Bagnadore.\nLa fontana \u00e8 formata da una composizione architettonica nella quale sono inserite quattro statue allegoriche, di cui le due in basso rappresentano le divinit\u00e0 dei due fiumi principali di Brescia: il Mella (a sinistra) e il Garza (a destra). Altre versioni attribuiscono queste due figure alle allegorie rispettivamente del lago di Garda e del lago d'Iseo.\nLa resistenza dei suoi elementi decorativi, rimasti inalterati nei secoli, forse per la fama goduta da questo elemento architettonico, lancia un'ulteriore ipotesi sulla sua denominazione. Il nome \"Pallata\" infatti verrebbe fatto risalire ad una deformazione del nome \"Pallade\", cio\u00e8 la dea Atena, forse per la presenza di materiale di epoca romana riutilizzato per la sua costruzione."}
{"id": "2600823", "revid": "149587", "url": "https://it.wikipedia.org/wiki?curid=2600823", "title": "Alluvione di Messina dell'Ottobre 2009", "text": ""}
{"id": "2600826", "revid": "1889177", "url": "https://it.wikipedia.org/wiki?curid=2600826", "title": "Murad Bey", "text": "Biografia.\nVita militare.\nLa sua famiglia era originaria della Georgia. Nel 1768, fu venduto al circasso mamelucco Muhammad Bey Abu al-Dhahab in Egitto. Dopo la morte del suo padrone, era al comando dell'esercito mamelucco, mentre Ibrahim Bey era incaricato delle funzioni amministrative dell'Egitto. Sopravvissero ai persistenti tentativi ottomani di rovesciare il regime mamelucco e ai conflitti civili. A volte servivano come caimacam (governatori in carica) in Egitto, sebbene detenessero effettivamente il potere di fatto per decenni, anche sul governatore ottomano nominato dell'Egitto.\nNel 1786, il sultano ottomano Abd\u00fcl Hamid I invi\u00f2 capitan pasci\u00e0 (gran ammiraglio della marina ottomana) Cezayirli Gazi Hasan Pasci\u00e0 per cacciare Ibrahim e Murad Bey. Hasan Pash\u00e0 fu fervente e meticoloso nei suoi sforzi e riusc\u00ec a breve termine, ristabilisce il controllo diretto dell'impero ottomano sull'Egitto. Ismail Bey fu nominato nuovo leader mamelucco e Shaykh al-Balad (governatore civile e sovrano de facto). Tuttavia, nel 1791, solo cinque anni dopo la loro espulsione da parte di Hasan Pash\u00e0, il duumvirato torn\u00f2 al Cairo dal nascondersi nel sud dell'Egitto e riprese il controllo di fatto. A quel tempo, Murad Bey serviva come Amir al-Hajj (comandante dell'Hajj).\nAveva sposato una vedova ricchissima e, con il denaro della moglie, era diventato generale. \u00c8 descritto come un gigante circasso, massiccio, corpulento e pesante, dalla folta barba nera, capace di decapitare un bue con un solo colpo di scimitarra. Era prepotente e crudele, a volte codardo e perfido, ma sapeva anche essere forte, coraggioso e generoso. Non era uno stratega, infatti non aveva una gran scuola come comandante militare, ma contava su buone doti d'intuito. Il suo genio militare era istintivo e fantasioso.\nLa campagna d'Egitto.\nComand\u00f2 la cavalleria mamelucca e la fanteria dei giannizzeri nella battaglia di Shubra Khit il 13 luglio 1798, ma fu sconfitto dall'armata francese e si ritir\u00f2 dal combattimento. Otto giorni dopo, il 21 luglio, comand\u00f2 la cavalleria mamelucca durante la battaglia delle piramidi, al fianco di Ibrahim Bey, e fu sconfitto per mano degli eserciti di Napoleone. Mentre Ibrahim Bey fuggiva verso il Sinai, Murad era fuggito prima al Cairo e poi nell'Alto Egitto e inizi\u00f2 a organizzare una breve campagna di guerriglia che tenne lontano il generale Desaix per un anno. Fu mentre inseguivano Murad Bey nell'Alto Egitto che i francesi scoprirono i monumenti di Dendera, Tebe, Edfu e Philae.\nSecondo quanto riferito, Murad aveva offerto denaro alle forze francesi per lasciare l'Egitto e si era offerto di allearsi con gli inglesi in cambio del permesso a loro di occupare Alessandria, Damietta e Rosetta.\nMorte.\nNel 1800, firm\u00f2 la pace con il generale Kleber al Cairo e accett\u00f2 di presidiare la citt\u00e0, dove mor\u00ec di peste bubbonica nel suo viaggio l'anno seguente, durante l'epidemia che vi scoppi\u00f2."}
{"id": "2600829", "revid": "1591878", "url": "https://it.wikipedia.org/wiki?curid=2600829", "title": "Piero Portaluppi", "text": "Biografia.\nFiglio di un ingegnere edile, studia a Milano laureandosi al Regio Istituto Tecnico Superiore (il futuro Politecnico) nel 1910, e iniziando contemporaneamente l'attivit\u00e0 professionale e la carriera accademica.\nA parte piccoli lavori, la sua prima attivit\u00e0 \u00e8 caratterizzata, tra il 1912 e il 1926, dalla progettazione di centrali idroelettriche per le \"Imprese elettriche Conti\", localizzate in val d'Ossola. Durante la Grande Guerra Portaluppi presta servizio militare come ufficiale nel Genio.\nNel giugno del 1913 Portaluppi sposa Lia Baglia, nipote di Ettore Conti che nel 1939 verr\u00e0 da lui adottata in ex sorore. Dal loro matrimonio nasceranno nel 1914 Luisa e nel 1917 Oreste..\nDopo la guerra riprende l'attivit\u00e0 professionale, continuando a progettare centrali idroelettriche (in Valtellina) ed elettriche fino al 1930. Ottiene importanti committenze dall'alta borghesia milanese tra cui la Casa degli Atellani in Corso Magenta, il Palazzo della Banca Commerciale Italiana (1928-1932) e il Planetario Hoepli (1929-1930); tra i progetti residenziali ricordiamo il palazzo per la societ\u00e0 Buonarroti-Carpaccio-Giotto (1926-1930), la casa Crespi in corso Venezia (1927-1930), il palazzo Crespi in piazza Crispi (1928-1932).\nAttivo anche nell'edilizia industriale, progetta gli stabilimenti per la Societ\u00e0 Ceramiche Italiane di Laveno.\nTra il 1925 e il 1928, progetta i padiglioni Alfa Romeo, Agip e Pirelli alla Fiera di Milano. Nel 1929 realizza il padiglione italiano per l'Esposizione Universale di Barcellona.\nNel 1926 con Marco Semenza, fratello maggiore degli ingegneri Camillo e Carlo Semenza, vince il concorso per il Piano Regolatore di Milano.\nNegli anni Trenta si consolida la sua attivit\u00e0 professionale, mentre il linguaggio architettonico si sposta verso episodiche suggestioni razionaliste, come per la Casa del Sabato degli Sposi, realizzata con i BBPR e altri per la V Triennale di Milano del 1933.\nTra il 1934 e il 1938 Portaluppi restaura la chiesa di Santa Maria delle Grazie (di cui tra il 1944-1948 curer\u00e0 la ricostruzione dopo i danni bellici).\nDopo la guerra, nonostante procedimenti di epurazione, continua l'attivit\u00e0 di insegnamento come preside della Facolt\u00e0 di architettura e vari impegni istituzionali (presidente dell'Ordine degli architetti, membro del CNR), mentre rallenta l'attivit\u00e0 professionale, anche se i suoi progetti del periodo riguardano importanti edifici storici milanesi (Brera, convento di San Vittore, Ospedale Maggiore, Piccola Scala, sagrato di Piazza Duomo con Giannino Castiglioni, che scolpir\u00e0 a Lierna una delle porte del Duomo.\nNegli anni cinquanta realizza un progetto con il designer Gualtiero Galmanini.\nViene sepolto al Cimitero Monumentale di Milano. Il nome di Piero Portaluppi ha meritato l'iscrizione al Famedio del medesimo cimitero.\nOpere.\n \nQui di seguito alcune delle opere principali dell'architetto Portaluppi, riportate in ordine cronologico."}
{"id": "2600830", "revid": "287204", "url": "https://it.wikipedia.org/wiki?curid=2600830", "title": "The Cars Live 1984-1985", "text": "The Cars live 1984-1985 \u00e8 una videocassetta prodotta nel 1986 dalla Vestron video international di circa 60 minuti con brani registrati al \"The summit\" di Houston, Texas durante il tour americano dei due anni precedenti del gruppo musicale statunitense The Cars.\nBrani.\nDurante i titoli di coda si sente in sottofondo il brano \"You're all I've got tonight\"."}
{"id": "2600833", "revid": "486946", "url": "https://it.wikipedia.org/wiki?curid=2600833", "title": "Pira\u00f1a", "text": ""}
{"id": "2600836", "revid": "298055", "url": "https://it.wikipedia.org/wiki?curid=2600836", "title": "Stefano Delle Chiaie", "text": ""}
{"id": "2600837", "revid": "6923", "url": "https://it.wikipedia.org/wiki?curid=2600837", "title": "Ibrahim Bey", "text": "Biografia.\nNato nel piccolo villaggio di Martkopi, presso Tbilisi, venne ancora giovane catturato da ottomani nel quadro della loro peculiare istituzione del devshirme, venendo chiamato col nome di Ibrahim, che aveva il suo padrone. Pass\u00f2 quindi al servizio del governatore dell'Egitto di quel tempo il quale, per la sua lealt\u00e0 espressa nel suo servizio, lo liber\u00f2, concedendogli piena autorit\u00e0 sul Cairo. Quando il suo padrone mor\u00ec, ne occup\u00f2 di fatto il posto con Murad Bey.\nDurante la campagna d'Egitto, nella battaglia delle piramidi del 1798 venne sconfitto dal generale Napoleone Bonaparte, mentre nella battaglia di Heliopolis del 1800 venne battuto dal generale Kl\u00e9ber, che aveva sostituito il generale Bonaparte al comando del corpo di spedizione francese. Questo accanton\u00f2 definitivamente la sua figura politica e rimase nell'ombra sino alla propria morte, giunta nel 1816 o 1817, essendo sopravvissuto anche al massacro dei neo-Mamelucchi operato da Mehmet Ali nel 1811."}
{"id": "2600839", "revid": "124181024", "url": "https://it.wikipedia.org/wiki?curid=2600839", "title": "Rupert Mayer", "text": "Nel periodo del nazionalsocialismo Mayer fece parte della resistenza antinazista cattolica.\nBiografia.\nNacque in una famiglia con molti fratelli. Dopo la maturit\u00e0, nel 1894, studi\u00f2 filosofia e teologia a Friburgo in Svizzera, a Monaco di Baviera ed a Tubinga. Il 2 maggio 1899 fu consacrato prete a Rottenburg.\nDal 1912 lavor\u00f2 come padre gesuita a Monaco di Baviera. Gi\u00e0 negli anni venti vide nel movimento nazista un grande pericolo incombente sull'umanit\u00e0 predicando che un cattolico tedesco non avrebbe mai potuto essere nazionalsocialista essendo le due cose incompatibili. Nonostante il divieto nazista di raccogliere denaro per la Caritas, sfid\u00f2 i nazisti mettendosi davanti alla chiesa di San Michele a Monaco e raccogliendo denaro per questa istituzione cattolica.\nPer via delle sue coraggiose prediche antifasciste la Gestapo lo arrest\u00f2 e gli viet\u00f2 di predicare. Lui, una volta rilasciato, continu\u00f2 con le sue prediche sempre pi\u00f9 coraggiose. Il 5 gennaio 1938 fu nuovamente arrestato ed incarcerato a Landsberg.\nGrazie ad un accordo, fu rilasciato il 3 maggio 1938. Da allora in poi Rupert Mayer non predic\u00f2 pi\u00f9, ma si rifiut\u00f2 categoricamente di svelare il segreto confessionale. Il 3 novembre fu arrestato una terza volta e portato nel campo di concentramento di Sachsenhausen, vicino a Berlino e lontano dalle comunit\u00e0 cattoliche tedesche. Visto che il suo stato di salute si deteriorava sempre di pi\u00f9, i nazisti, per non far di lui un martire, lo internarono successivamente nel monastero di Ettal vicino ad Oberammergau, dove non aveva contatti con il mondo esterno. In quel monastero fu internato per pochi mesi anche il pastore evangelico Dietrich Bonhoeffer, anch'esso antifascista. A guerra finita, Rupert Mayer torn\u00f2 a Monaco, nel convento dei Gesuiti, riprese a predicare ma mor\u00ec nello stesso anno (novembre 1945) mentre stava predicando dal pulpito della \"Michaelskirche\".\nCulto.\n\u00c8 sepolto nella cripta della chiesa della congregazione mariana a Monaco, la B\u00fcrgersaalkirche.\nNel 1987 fu beatificato da papa Giovanni Paolo II, che visit\u00f2 la sua tomba.\nLa sua tomba \u00e8 meta di numerosi pellegrini ed \u00e8 uno dei luoghi pi\u00f9 spirituali nella capitale bavarese. Il suo coraggio \u00e8 esemplare per molti.\nSul retro dell'altare si trova allestito un piccolo museo sul beato Rupert Mayer.\nIn Italia gli \u00e8 stata dedicata, nel 1991, la chiesa parrocchiale di Soprabolzano, nella Provincia autonoma di Bolzano.\nNella cittadina di Poing (Monaco di Baviera) nel 2018 \u00e8 stata edificata la Chiesa Padre Rupert Mayer dell'arch. Andreas Meck."}
{"id": "2600840", "revid": "144796", "url": "https://it.wikipedia.org/wiki?curid=2600840", "title": "Mohammad Ali Pasha", "text": ""}
{"id": "2600841", "revid": "599013", "url": "https://it.wikipedia.org/wiki?curid=2600841", "title": "Dick Nanninga", "text": "\u00c8 uno dei due calciatori olandesi (insieme a Johan Neeskens) ad aver segnato una rete in una finale dei mondiali e l'unico ad averlo fatto su azione (Neeskens trasform\u00f2 un calcio di rigore).\nCarriera.\nDopo aver esordito nella stagione 1973-74 nel Veendam, Nanninga fu trasferito al Roda, dove gioc\u00f2 gran parte della sua carriera militandovi otto anni (dal 1974 al 1982), e di cui \u00e8 tuttora il migliore marcatore con 107 reti realizzate. Dopo una stagione a Hong Kong, tra le file del Seiko, concluse la sua carriera giocando tre stagioni nel MVV.\nFu convocato in nazionale disputando i Mondiali del 1978 e gli Europei del 1980. Dal 1978 al 1981 totalizz\u00f2 15 presenze e sei gol, tra cui quello che valse il momentaneo pareggio dell'Olanda nella finale dei Mondiali del 1978 contro l'Argentina. Nella stessa edizione dei Mondiali, nella quale disput\u00f2 quattro incontri partendo sempre dalla panchina, venne espulso nel finale dell'incontro del girone semifinale contro la Germania Ovest, nove minuti dopo il suo ingresso in campo. Disput\u00f2 inoltre la finale, dove mise a segno l'unica segnatura della squadra olandese, che venne sconfitta dai padroni di casa per 3-1.\nMalattia e morte.\nAffetto da diabete, cadde in coma nel 2012, riprendendo coscienza solo cinque mesi dopo. A causa della malattia, gli vennero successivamente amputate entrambe le gambe. \u00c8 morto nel 2015 all'et\u00e0 di 66 anni."}
{"id": "2600850", "revid": "47767", "url": "https://it.wikipedia.org/wiki?curid=2600850", "title": "Ges\u00f9 (nome)", "text": "Origine e diffusione.\nGes\u00f9 \u00e8 l'adattamento italiano del nome aramaico \u05d9\u05b5\u05e9\u05c1\u05d5\u05bc\u05e2\u05b7 (\"Yeshu'a\"), passato in greco biblico come \u1f38\u03b7\u03c3\u03bf\u1fe6\u03c2 (\"I\u0113so\u00fbs\") e in latino biblico come \"Iesus\"; si tratta di una tarda traduzione aramaica del nome ebraico \u05d9\u05b0\u05d4\u05d5\u05b9\u05e9\u05bb\u05c1\u05e2\u05b7 (\"Yehoshu'a\"), ovvero Giosu\u00e8, che ha il significato di \"YHWH \u00e8 salvezza\", \"YHWH salva\". Questo nome \u00e8 noto a livello internazionale per essere stato portato da Ges\u00f9, detto \"il Cristo\", figura centrale del Nuovo Testamento, adorato come il figlio di Dio dai cristiani e considerato un importante profeta anche dai musulmani.\nAll'epoca dei primi cristiani il nome era poco usato, poich\u00e9 era giudicato irriguardoso; questa tradizione \u00e8 rimasta in diversi paesi, inclusa l'Italia, dove per\u00f2 sono diffuse alcune forme diminutive, considerate pi\u00f9 rispettose. In altri paesi invece il nome gode di buona diffusione, come quelli ispanofoni, dove si trova nella forma \"Jes\u00fas\". Ges\u00f9 non \u00e8 l'unico caso di un nome non usato perch\u00e9 considerato troppo sacro; casi simili furono in passato, in Irlanda, i nomi Brigida e Patrizio.\nI nomi Abdieso, Barachisio e Maoilios sono tutti dei composti contenenti il nome \"Ges\u00f9\"; anche il nome Gesualdo potrebbe essere un derivato di Ges\u00f9, ma potrebbe avere anche origini germaniche indipendenti.\nOnomastico.\nL'onomastico pu\u00f2 essere festeggiato il 5 febbraio in memoria di san Ges\u00f9 Mendez Montoya, sacerdote e martire a Valtierv\u00edlla (Messico), oppure il 25 settembre in onore del beato Jes\u00f9s Hita Miranda, religioso marianista, martire a Ciudad Real. In alcuni casi viene festeggiato anche in occasione di ricorrenze legate al nome di Ges\u00f9 Cristo, come il Battesimo di Ges\u00f9 (che pu\u00f2 variare dal 7 al 13 gennaio) o il Santissimo Nome di Ges\u00f9 (il 3 gennaio)."}
{"id": "2600852", "revid": "729019", "url": "https://it.wikipedia.org/wiki?curid=2600852", "title": "Reggiane Re.2007", "text": "Il Reggiane Re.2007 era un ipotetico progetto di caccia monomotore turbogetto.\nStoria del progetto.\nIn una lettera dell'ingegnere Roberto Longhi al mensile di cultura aeronautica JP4 (nel maggio 1976), si spiega che il maggiore Antonio Ferri richiese al progettista la possibilit\u00e0 di installare nella fusoliera del Re.2005 un motore FIAT A.20, posizionato dietro l'abitacolo, che potesse trascinare un compressore per aumentare la quota di ristabilimento del DB 605 e portare l'apparecchio a 750\u00a0km/h sopra gli 8000 m di quota. Era previsto anche uno scarico a reazione in coda.\nL'idea venne denominata \"Progetto R\" dallo Stato Maggiore della Regia Aeronautica, ma rest\u00f2 soltanto un'idea, in quanto, secondo l'ingegner Longhi, presentava problemi di posizione del baricentro.\nSi pens\u00f2 cos\u00ec alla possibilit\u00e0 di ottenere dalla Germania dei motori turbogetto. Ma, malgrado le richieste dell'ingegner Antonio Alessio prima e del conte Giovanni Battista Caproni poi, le officine Reggiane ottennero solo un simulacro in legno per gli ingombri.\nNel dopoguerra si pens\u00f2 di approfittare della disponibilit\u00e0 di due motori Junkers Jumo 004 in carico all'aeroporto di Udine, ma furono acquistati dall'ingegner Angelo Ambrosini.\nI disegni relativi al Re.2007 furono realizzati solo nel dopoguerra e non ebbero nessun seguito.\nIn particolare i disegni di Pellizzola erano fondati su una ricostruzione fantasiosa, fondata su una breve descrizione: \u00e8 evidente, in particolare, la futuristica (per il 1943) ala a freccia, che sugli aerei da caccia si \u00e8 adottata solo dagli anni cinquanta.\nL'idea che l'apparecchio fosse allestito in parte e che le sezioni completate ed i disegni tecnici fossero inviati per studio, al termine della guerra, nel Regno Unito e negli Stati Uniti, pubblicata nella traduzione italiana di \"Storia della seconda guerra mondiale\", \u00e8 del tutto infondata."}
{"id": "2600856", "revid": "828781", "url": "https://it.wikipedia.org/wiki?curid=2600856", "title": "Lara Wendel", "text": "Ha lavorato soprattutto in produzioni italiane di cinema di genere, negli anni settanta e ottanta.\nBiografia.\nFiglia dell'attrice tedesca Britta Wendel (aka Britta Barnes) e del campione di football americano ed attore di film western americano Walt Barnes. Sotto la guida della madre esordisce a soli quattro anni come modella per dei servizi pubblicitari e a sette fa il suo esordio al cinema nel giallo \"Mio caro assassino\" di Tonino Valerii, cui segue il mafia-movie \"La mala ordina\" di Fernando Di Leo. Interpreta, in seguito, piccolissimi ruoli nei film di Federico Fellini \"Roma\" (1972) ed \"Amarcord\" (1973).\nNel 1973 recita una piccola parte al fianco della madre Britta e del fratello Michael Barnes in \"Senza ragione\", poliziesco diretto da Silvio Narizzano. Nel 1976 ottiene il ruolo che segner\u00e0 la sua carriera: a soli undici anni, infatti, interpreta la parte di co-protagonista nel film di Pier Giuseppe Murgia \"Maladolescenza\", recitando al fianco della coetanea Eva Ionesco.\nIn questo film la Wendel recita in numerose scene di nudo e di sesso simulato. Il personaggio di \"lolita\" le si attaccher\u00e0 addosso anche nei film successivi, in cui spesso reciter\u00e0 nuda ed in situazioni morbose. Come in \"Un dramma borghese\" (1978), di Florestano Vancini, nel quale interpreta la figlia tredicenne di Franco Nero e che tratta il tema scottante dell'incesto. Nel sexy-horror \"Un'ombra nell'ombra\" (1979) interpreta la figlia di Satana, di nuovo insieme al fratello Michael in un ruolo minore.\nCon l'adolescenza Lara Wendel partecipa a diversi film horror e thriller, con registi come Dario Argento (\"Tenebre\") e Lamberto Bava (\"Morirai a mezzanotte\"). Nel 1985 torna ad un ruolo primario in \"A me mi piace\" di Enrico Montesano. Questa partecipazione spinge Federico Fellini ad ingaggiarla per il suo \"Intervista\", del 1987. Dal 1985 Lara \u00e8 interprete principalmente di serie tv per la Rai, la prima delle quali \u00e8 \"La piovra 2\", diretta da Florestano Vancini. In questo periodo posa per alcuni servizi fotografici di nudo integrale per l'edizione italiana della rivista \"Playboy\".\nNel 1987 \u00e8 co-protagonista insieme a Massimo Ciavarro e Nicole Kidman di \"Un'australiana a Roma\". Appare per l'ultima volta sul grande schermo ne \"La villa del venerd\u00ec\" (1991), di Mauro Bolognini. La sua ultima apparizione televisiva, invece, \u00e8 in \"Requiem per voce e pianoforte\", miniserie Rai del 1993, per la regia di Tomaso Sherman, dopo la quale si ritira a vita privata."}
{"id": "2600858", "revid": "599013", "url": "https://it.wikipedia.org/wiki?curid=2600858", "title": "Otc", "text": ""}
{"id": "2600860", "revid": "916580", "url": "https://it.wikipedia.org/wiki?curid=2600860", "title": "Viola bertolonii", "text": "La Viola di Bertoloni (Viola bertolonii ) \u00e8 una pianta della famiglia delle Violaceae.\nCresce tra i 500 e i 1300 m s.l.m. esclusivamente su substrati ultrafemici. Endemica delle ofioliti del Gruppo di Voltri, \u00e8 presente in Piemonte (Parco naturale delle Capanne di Marcarolo) e Liguria (Parco naturale regionale del Beigua e SIC Praglia - Pracaban - Monte Leco - Punta Martin)."}
{"id": "2600862", "revid": "729019", "url": "https://it.wikipedia.org/wiki?curid=2600862", "title": "La Pau (metropolitana di Barcellona)", "text": "La Pau \u00e8 una stazione della metropolitana di Barcellona situata nel quartiere di La Verneda, vicino alle abitazione di La Pau, nel distretto di Sant Mart\u00ed di Barcellona.\nLa stazione si trova sotto il Carrer Ca n'Oliva, all'altezza della Rambla di Guip\u00fazcoa. Fu inaugurata nel 1982, servendo da capolinea della L4, che quell'anno fu prolungata proprio fino a La Pau dalla stazione di Selva de Mar. Successivamente, con una nuova estensione della L4 la stazione smise di esserne il capolinea.\nNel 1997 divenne nuovamente capolinea della L2. Dopo alcune modifiche nel 2002 il tratto della L4 tra La Pau e Pep Ventura divenne parte della L2, riportando nuovamente la stazione in capolinea della L4. La stazione verr\u00e0 poi incorporata nella costruzione della nuova stazione di Sagrera dell'Alta Velocit\u00e0."}
{"id": "2600863", "revid": "1391549", "url": "https://it.wikipedia.org/wiki?curid=2600863", "title": "Hammil", "text": "Hammil \u00e8 una comunit\u00e0 non incorporata nella Contea di Mono in California. Si trova a 9 miglia (14\u00a0km) ovest nordovest del \"Picco White Mountain\" ad un'altezza di 4593 piedi, pari a 1400\u00a0m."}
{"id": "2600866", "revid": "118539503", "url": "https://it.wikipedia.org/wiki?curid=2600866", "title": "Microspia", "text": "Una microspia, \u00e8 un dispositivo elettronico che implementa un sistema di trasmissione costituito solitamente da un microfono e da un trasmettitore capace di intercettare conversazioni vocali e ritrasmetterle attraverso le onde radio (radiofrequenza). Il segnale trasmesso pu\u00f2 essere ascoltato tramite un ricevitore dedicato o tramite un classico scanner di radiofrequenza.\nStrumento indispensabile per chi svolge indagini estremamente riservate o, nei limiti previsti dalla legge, per chi tenta di risolvere casi abbastanza problematici; viene solitamente posto in vicinanza delle persone per ascoltarne le conversazioni. Estremamente semplice da utilizzare anche per chi non ha particolari competenze, si pu\u00f2 occultare ovunque e in modo assai veloce senza destare alcun sospetto, i nascondigli sono veramente infiniti: un bottone, una penna, un vaso, un telefono, un'auto, sotto un tavolo, ecc.\nCaratteristiche.\nLe microspie presentano caratteristiche molto differenti tra di loro, si va dal semplice ascolto di audio, alla trasmissione del video o di entrambi. Le dimensioni ed i modelli delle microspie sono innumerevoli: il mercato offre ampia possibilit\u00e0 di scelta, si va dalla microspia di ridottissime dimensioni utile per essere occultata ovunque nella maniera pi\u00f9 agevole e secondo le proprie esigenze, a quella dalle dimensioni leggermente pi\u00f9 grandi ma con funzioni altamente sofisticate.\nL'autonomia della microspia dipende dall'assorbimento di corrente della stessa e dalla capacit\u00e0 della batteria utilizzata, ma, se viene collegata alla corrente elettrica, l'autonomia \u00e8 ovviamente illimitata.\nFunzioni.\nLe funzioni principali generalmente sono:\nTipologie particolari.\nMicrospia GSM.\nLa microspia GSM, modello di microspia assai diffuso al giorno d'oggi, consente, attraverso una semplice telefonata, l'ascolto di tutto ci\u00f2 che avviene nella zona in cui \u00e8 occultata. La principale caratteristica di questa tipologia di microspie \u00e8 quella di possedere una copertura illimitata, pu\u00f2 essere controllata da qualsiasi parte del mondo consentendo quindi all'intercettato e a chi ascolta di trovarsi anche a migliaia di chilometri di distanza tra di loro, il soggetto che indaga sentir\u00e0 tutto ci\u00f2 che avviene in prossimit\u00e0 della persona controllata come se si trovasse nella stessa stanza. Il microfono ultrasensibile cattura le conversazioni e i rumori di fondo con la migliore qualit\u00e0 audio disponibile. Non \u00e8 richiesto uno specifico ricevitore, \u00e8 sufficiente effettuare una chiamata da un qualsiasi telefono cellulare oppure da una linea telefonica fissa. Le microspie GSM sono attualmente le pi\u00f9 richieste dalla clientela non professionale.\nI problemi della tutela della \"privacy\".\nLavorare con le microspie \u00e8 una tecnica abbastanza comune e lecita tra gli agenti segreti, le forze di polizia, i corpi militari e gli investigatori privati; in alcuni casi per\u00f2 la microspia viene utilizzata in maniera illecita da privati per ottenere informazioni confidenziali in modo fraudolento. Le microspie installate non emettono alcun rumore, n\u00e9 alcuna vibrazione, impossibile quindi accorgersi di essere spiati.\nIl garante della privacy \u00e8 recentemente intervenuto con provvedimenti destinati a tutelare i cittadini da intercettazioni e controlli indesiderati e soprattutto illegali.\nIl rilevamento.\nAlle sofisticate apparecchiature per i professionisti dell'intercettazione oggi diffusissimi sul mercato fanno da contraltare i sempre pi\u00f9 evoluti rilevatori di microspie e i prodotti di bonifica ambientale a protezione totale della privacy contro tutti i sistemi elettronici di spionaggio ed intercettazione. Utilizzati ogni giorno per impedire fughe di preziose informazioni in uffici, societ\u00e0 e nelle strutture pi\u00f9 a rischio di intercettazioni, questi rilevatori individuano le onde elettromagnetiche a radiofrequenza emesse da microspie di ogni tipo, telecamere nascoste, dispositivi, anche quelli tecnologicamente pi\u00f9 avanzati, persino spenti o non pi\u00f9 funzionanti e qualsiasi tipo di trasmissione in RF, IR, Onde Convogliate, linee telefoniche ecc...grazie ad un'elevatissima sensibilit\u00e0 ed affidabilit\u00e0.\nTra questi dispositivi citiamo i \"rilevatori di giunzioni non lineari\", atti a rilevare qualsiasi tipo di circuito elettrico, quindi microspie di tutti i tipi anche se spente o non pi\u00f9 funzionanti. Esistono anche web app di smartphone che sfruttano il sensore magnetico in grado di rilevare potenziali microspie anche se di minore affidabilit\u00e0."}
{"id": "2600868", "revid": "125101082", "url": "https://it.wikipedia.org/wiki?curid=2600868", "title": "Una peccatrice", "text": "Una peccatrice \u00e8 un romanzo di Giovanni Verga pubblicato nel 1866 a Torino dall'editore Negro.\nTrama.\nPietro Brusio, un giovane di Catania, studente di legge e con passioni letterarie, si innamora perdutamente di una donna incontrata casualmente durante una passeggiata ai giardini pubblici della citt\u00e0.\nLa donna si chiama Narcisa Valderi ed \u00e8 la moglie del conte di Prato. Lei, per\u00f2, non sembra accettare la corte assidua del giovane che, desideroso di riscattarsi, compone in breve tempo un dramma, il \"Gilberto\", che lo rende subito celebre.\nGrazie alla notoriet\u00e0 ottenuta riesce a conquistare la donna, ora innamorata perdutamente di lui. Ma dopo un periodo assai breve di grande felicit\u00e0 ed esaltazione Narcisa, resasi conto che il giovane inizia a stancarsi del suo ossessivo e sfrenato amore, decide di suicidarsi: si avvelena e muore in una villa di Acicastello dopo aver ascoltato un valzer (\"Il Bacio\" di Luigi Arditi) stretta al corpo di Pietro. Quest'ultimo, scioccato dal gesto estremo della donna, trascorrer\u00e0 mediocremente il resto dei suoi giorni al suo paese natale scrivendo qualche verso per gli onomastici dei suoi parenti: "}
{"id": "2600872", "revid": "163662", "url": "https://it.wikipedia.org/wiki?curid=2600872", "title": "Sonora Junction", "text": "Sonora Junction \u00e8 una comunit\u00e0 non incorporata nella Contea di Mono in California. Si trova a 3 miglia (4,8 km) ovest di Fales Hot Springs ad un'altezza di 6919 piedi, pari a 2109 m.\nLa popolazione nell'anno 2000 era di 217 abitanti."}
{"id": "2600875", "revid": "416175", "url": "https://it.wikipedia.org/wiki?curid=2600875", "title": "Il mio amico vende il t\u00e8", "text": "Il mio amico vende il t\u00e8 \u00e8 un singolo del cantante abruzzese Luca Dirisio. \u00c8 il secondo estratto dall'album omonimo, pubblicato nel 2004.\nIn questa canzone Dirisio mette in risalto la societ\u00e0, fondendo una buona musicalit\u00e0 con l'accompagnamento di chitarre elettriche.\nIl video.\nIl video musicale prodotto per \"Il mio amico vende il t\u00e8\" \u00e8 stato prodotto dalla Run Multimedia e diretto dal regista Gaetano Morbioli."}
{"id": "2600878", "revid": "767487", "url": "https://it.wikipedia.org/wiki?curid=2600878", "title": "Paradise (California)", "text": "Paradise \u00e8 un \"census-designated place\", area non incorporata nella Contea di Mono in California. Si trova sulla parte sud ovest della contea, 15 miglia a nord di Bishop.\n\"Paradise\" funge da quartiere dormitorio per i lavoratori impiegati nelle vicine Bishop e Mammoth Lakes.\nLa piccola comunit\u00e0 \u00e8 posta alla base dello \"Sherwin Grade\" che divide la \"Round Valley\" nella Contea di Inyo dalla \"Long Valley\" nella contea di Mono.\nLe comunit\u00e0 vicine comprendono Wheeler Crest ad ovest e Swall Meadows e Pinon Ranch a nord.\nSecondo il censimento del 2000 gli abitanti erano 124."}
{"id": "2600881", "revid": "124464752", "url": "https://it.wikipedia.org/wiki?curid=2600881", "title": "Volo Tuninter 1153", "text": "Il volo Tuninter 1153 era un volo charter che decoll\u00f2 dall'aeroporto di Bari il 6 agosto 2005 alle 12:32 UTC, con destinazione Gerba, operato dalla compagnia aerea tunisina Tuninter. L'aereo, un ATR 72, effettu\u00f2 un ammaraggio di fortuna alle 13:37 UTC al largo della costa di Punta Raisi, dove \u00e8 situato l'aeroporto di Palermo, dopo aver dichiarato un'emergenza. Le indagini hanno determinato che l'incidente fu provocato dall'esaurimento del carburante, causato sia dal non rispetto delle procedure di misura a terra che da un indicatore inadatto usato in cabina. Nell'incidente persero la vita 16 persone.\nA seguito dell'incidente la Tuninter ha poi cambiato la ragione sociale in Sevenair. I passeggeri erano tutti di nazionalit\u00e0 italiana.\nVolo.\nDopo un decollo regolare, l'aereo si port\u00f2 ad una quota di crociera di . Dopo circa 50 minuti di volo regolare, si spense improvvisamente il motore di destra, e alle 13:21:36 l'equipaggio contatt\u00f2 il controllo del traffico aereo per ottenere l'autorizzazione a scendere ad una quota di , senza specificare la motivazione.\nI Controllori autorizzarono inizialmente la quota di , e alle 13:23 si spense anche il motore sinistro. L'equipaggio chiese di atterrare all'aeroporto di Palermo. Pochi istanti dopo, alle 13:24:19 venne trasmessa la dichiarazione di stato di emergenza, che fu ricevuta dal Controllo di Volo di Roma. Dopo l'autorizzazione alla quota richiesta, alle 13:24 l'equipaggio trasmise la richiesta di essere vettorato verso Palermo e di avere entrambi i propulsori in avaria. I Controllori di Roma contattarono quelli di Palermo, informandoli della situazione, poich\u00e9 non era possibile per il Controllo di Volo di Roma fornire un'adeguata assistenza a causa della distanza dell'aereo.\nL'equipaggio trasmise al Controllo del Traffico Aereo di Palermo la richiesta di assistenza, comunicando alle 13:31 di avere i propulsori in avaria e di avere di combustibile. Alle 13:33 il centro di avvicinamento li inform\u00f2 di essere ad una distanza dall'aeroporto di . Pochi secondi dopo fu comunicato che l'aereo si trovava a e che non era in grado di raggiungere la terraferma. Alle 13:37 terminarono le comunicazioni con il Centro di Controllo.\nCause dell'incidente.\nDopo le ispezioni sull'aereo recuperato, compiute dall'Agenzia nazionale per la sicurezza del volo, venne accertato che la strumentazione indicante la quantit\u00e0 di combustibile presente sull'aereo era del tipo destinato agli aeromobili di tipo ATR-42.\nPoich\u00e9 i serbatoi degli aerei ATR-72 e ATR-42 sono diversi sia nella capacit\u00e0 che nel numero di sensori utilizzati, gli strumenti per la misurazione del combustibile nei due velivoli non possono e non devono essere interscambiati tra loro; tuttavia essi sono identici sia per dimensioni che per tipo di installazione. Su entrambi gli aeromobili \u00e8 quindi possibile installare erroneamente, senza seguire le procedure corrette di manutenzione e senza seguire le indicazioni del costruttore, un indicatore destinato all'altro tipo di velivolo.\nLe prove condotte dall'ANSV determinarono che, utilizzando uno strumento per la misurazione della quantit\u00e0 di combustibile adatto ad un aereo di tipo ATR-42 su un ATR-72, come avvenuto nell'incidente, esso misura una quantit\u00e0 di combustibile superiore a quella effettivamente presente. \u00c8 stato dimostrato che lo strumento avrebbe indicato una quantit\u00e0 di combustibile superiore a quella reale di circa .\nL'ANSV, dopo aver portato alla luce queste caratteristiche degli indicatori del combustibile, eman\u00f2 due raccomandazioni di sicurezza, dove si invitava l'Agenzia Europea per la Sicurezza Aerea (EASA) a verificare la presenza dei corretti indicatori su tutti gli aerei di tipo ATR-42 e ATR-72 e di effettuare una modifica in modo da impedire uno scambio erroneo di indicatori. Successivamente, il 6 dicembre 2005 venne inviata una nuova raccomandazione, dove si invitava a modificare la normativa di certificazione dell'impianto combustibile, in modo da rendere indipendente il sistema di avviso di basso livello di combustibile da quello di indicazione della quantit\u00e0 di combustibile. Se i due sistemi fossero stati indipendenti, nel caso del volo 1153, si sarebbe attivato l'avviso di basso livello di combustibile, a prescindere dalla quantit\u00e0 di combustibile indicata.\nA seguito dell'incidente, l'ENAC dispose il divieto di volo in via cautelativa sul territorio italiano alla compagnia Tuninter e la verifica tecnica di tutti gli ATR circolanti in Italia. La verifica si concluse con l'assenza di anomalie.\nI registratori di volo vennero aperti il 10 settembre 2005 presso i laboratori tecnici dell'ANSV e le indagini si conclusero il 16 gennaio 2008. L'ANSV ha determinato che la causa dell'incidente \u00e8 l'esaurimento del combustibile, dovuto, oltre alla installazione errata di un indicatore non destinato a quel tipo di apparecchio sull'ATR-72, ad errori commessi dall'equipaggio che non ha rispettato le procedure operative per la verifica del combustibile presente a bordo, al carente controllo da parte dell'ufficio della compagnia aerea, al carente addestramento dei tecnici della manutenzione a terra, con inoltre assenza di un responsabile per la gestione del sistema delle parti di ricambio ed infine standard manutentivi non soddisfacenti. Inoltre contribu\u00ec all'errore la particolare caratteristica di interscambiabilit\u00e0 della strumentazione tra i due modelli di ATR. Inoltre i piloti non sistemarono le eliche in posizione corretta, aumentando la resistenza all'aria dell'aeroplano e rendendo cos\u00ec impossibile il raggiungimento della terraferma.\nProcesso.\nInizialmente, il 10 agosto 2005, \u00e8 stato annunciato un importo di di indennizzo per ciascuna delle vittime.\nIl 28 febbraio 2008 presso il tribunale di Palermo \u00e8 stata aperta l'udienza preliminare del processo, nel quale sono imputati il pilota Chefik Gharbi, il copilota Ali' Kebair, il direttore della Tuninter Monchf Zouari, il direttore tecnico Ben Abdelaziz Chtouane, il responsabile del reparto di manutenzione Zouehir Siala, i capisquadra Foued Rouissi e Ben Jemia Lotfi, il meccanico Nebil Ben Ali' Chahed e il responsabile della squadra di manutenzione Abel Rhouma. Le ipotesi di reato a loro carico sono, a vario titolo, disastro colposo, omicidio plurimo colposo e lesioni colpose gravissime.\nLa sentenza emessa il 23 marzo 2009 ha visto 6 condanne (il comandante Chafik Gharby e il pilota Ali Kebaier, entrambi condannati a 10 anni di reclusione, il direttore generale della Tuninter Moncef Zouari e il direttore tecnico Zoueir Chetouane, a 9 anni ciascuno, il responsabile del reparto di manutenzione Siala Zouehir, il meccanico Nebil Chaed e il responsabile della squadra manutenzioni Rhouma Bal Haj, tutti condannati a 8 anni ciascuno) e due assoluzioni (i capisquadra manutenzione Fouad Rouissi e Lofti Ben Jemia).\nIl volo Tuninter 1153 nei media.\nL'incidente del volo 1153 della Tuninter \u00e8 stato analizzato nella puntata \"Atterraggio in mare\" della settima stagione del documentario \"Indagini ad alta quota\" trasmesso dal National Geographic Channel, e ritrasmesso pi\u00f9 volte dalla rete FOCUS TV (canale 35 digitale terrestre italiano)."}
{"id": "2600882", "revid": "15756", "url": "https://it.wikipedia.org/wiki?curid=2600882", "title": "Fonti di energia rinnovabile", "text": "Le fonti di energia rinnovabile sono fonti energetiche non soggette ad esaurimento perch\u00e9 naturalmente reintegrate in una scala temporale umana tramite processi fisici, come avviene per la luce solare, il vento, il ciclo dell'acqua, le maree, le onde e il calore geotermico, o chimici, come avviene per la biomassa. Le energie rinnovabili trovano applicazione nella produzione di energia elettrica, nel riscaldamento e raffrescamento degli ambienti e nei servizi di trasporto.\nDescrizione.\nLe fonti di energia considerate \"inesauribili\", sono quelle che si rigenerano allo stesso ritmo, o superiore, a quello con cui vengono consumate oppure non sono \"esauribili\" nella scala dei tempi \"geologici\". Fanno eccezione quelle risorse che pur essendo rinnovabili possono risultare esauribili, come le foreste, i cui alberi ricrescono ma possono esaurirsi a causa di un eccessivo ritmo di deforestazione. Queste risorse energetiche sono alla base della cosiddetta \"politica verde\" permettendo un loro sfruttamento, senza pregiudicare le medesime possibilit\u00e1 da parte di generazioni future.\nLa maggior parte delle risorse energetiche rinnovabili \u00e8 distribuita su vaste aree geografiche, a differenza delle fonti energetiche fossili e fissili, concentrate in un numero limitato di aree della Terra, il che spesso comporta problemi di natura geopolitica e militare. L'implementazione delle energie rinnovabili e dell'efficienza energetica si traduce in una mitigazione dei cambiamenti climatici e nei conseguenti benefici economici.\nAlmeno due paesi sviluppati nel mondo, l'Islanda e , generano tutta la loro energia elettrica utilizzando energia rinnovabile, e molti altri paesi hanno l'obiettivo di raggiungere il 100% di energia rinnovabile in futuro, tra cui la Danimarca, il cui governo ha deciso di convertire l'energia totale (elettricit\u00e0, mobilit\u00e0 e riscaldamento / raffreddamento) in energia rinnovabile al 100% entro il 2050.\nLe energie rinnovabili, assieme all'energia nucleare, sono dunque fonti di energia alternative alle tradizionali fonti fossili e molte di esse hanno la peculiarit\u00e0 di non immettere nell'atmosfera sostanze inquinanti e/o ad effetto serra (come la CO2).\nLe tecnologie rinnovabili sono applicate sia su larga scala che su piccola scala, specialmente nelle aree rurali e remote e nei paesi in via di sviluppo. L'ex Segretario generale delle Nazioni Unite Ban Ki-moon ha affermato che l'energia rinnovabile pu\u00f2 risollevare le nazioni pi\u00f9 povere.\nPoich\u00e9 la maggior parte delle fonti rinnovabili \u00e8 sfruttabile per produrre energia elettrica, l'impiego di queste energie viene spesso applicato in concomitanza con un'ulteriore elettrificazione, che presenta diverse peculiarit\u00e0: l'elettricit\u00e0 pu\u00f2 essere convertita in calore (se necessario generando temperature pi\u00f9 elevate rispetto a quelle ottenibili con i combustibili fossili), pu\u00f2 essere convertita in energia meccanica ad alta efficienza ed \u00e8 pulito al punto di consumo. Oltre a tale elettrificazione con energia rinnovabile \u00e8 molto pi\u00f9 efficiente e quindi porta a una significativa riduzione del fabbisogno di energia primaria, perch\u00e9 la maggior parte delle energie rinnovabili non ha un ciclo del vapore con perdite elevate ().\nI sistemi di energia rinnovabile stanno diventando rapidamente pi\u00f9 efficienti e pi\u00f9 economici. La loro quota di consumo totale di energia \u00e8 in aumento.\nRisorse rinnovabili.\nLe risorse rinnovabili, siano esse materiali o energetiche, sono risorse naturali che, per caratteristiche naturali o per effetto della coltivazione dell'uomo, si rinnovano nel tempo (ovvero a un tasso di rinnovamento maggiore o uguale al tasso di consumo/utilizzo) e possono essere considerate inesauribili, ovvero possono risultare disponibili per l'utilizzo da parte dell'uomo pressoch\u00e9 indefinitamente.\nPer quanto attiene alle risorse \"coltivabili\" (foreste, pascoli e generalmente suoli agricoli), il mantenimento delle caratteristiche di rinnovabilit\u00e0 pu\u00f2 dipendere anche dalle tecniche di coltivazione e dal tasso di sfruttamento del suolo.\nUna risorsa rinnovabile si dice anche \"sostenibile\", se il tasso di rigenerazione della medesima \u00e8 uguale o superiore a quello di utilizzo. Tale concetto implica la necessit\u00e0 di un uso razionale delle risorse rinnovabili ed \u00e8 particolarmente importante per quelle risorse - quali, ad esempio, le forestali - per le quali la disponibilit\u00e0 non \u00e8 indefinita, rispetto ai tempi d'evoluzione della civilt\u00e0 umana sulla Terra, quali invece, ad esempio, le fonti solari o eoliche.\nLe risorse rinnovabili presentano vantaggi, di cui i maggiori sono senza dubbio l'assenza di emissioni inquinanti durante il loro utilizzo e la loro inesauribilit\u00e0. L'utilizzo di queste fonti non ne pregiudica dunque la disponibilit\u00e0 nel futuro e sono preziose per ottenere energia riducendo al minimo l'impatto ambientale.\nPer quanto riguarda le fonti rinnovabili di tipo energetico, si considerano tali:\nIn senso lato, si possono considerare \"fonti\" rinnovabili anche i \"pozzi\" termici utilizzabili per il raffrescamento passivo degli edifici: aria (se a temperatura inferiore a quella dell'ambiente da raffrescare - raffrescamento microclimatico); terreno (raffrescamento geotermico); acqua nebulizzata (raffrescamento evaporativo); cielo notturno (raffrescamento radiativo).\nLe fonti di energia rinnovabili associate a tali risorse sono l'energia idroelettrica, solare, eolica, marina e geotermica. L'utilizzo di tali fonti \u00e8 spesso sostenibile. Al contrario, le energie \"non rinnovabili\" (in particolare fonti fossili quali petrolio, carbone, gas naturale) possono esaurirsi nel giro di poche generazioni umane, da una parte a causa dei lunghi periodi di formazione e dall'altra parte a causa dell'elevata velocit\u00e0 alla quale vengono consumati.\n\u00c8 utile sottolineare come le forme di energia presenti sul nostro pianeta (con l'eccezione dell'energia nucleare, dell'energia geotermica e di quella delle maree) hanno quasi tutte origine dall'irraggiamento solare, infatti:\nStatistiche.\nNel 2019, le energie rinnovabili hanno fornito l'11,41% di energia del consumo globale degli esseri umani e il 27,28% di elettricit\u00e0 prodotta globalmente, suddivisa nel 16,45% dal settore idroelettrico, nel 5,47% da eolico, nel 2,72% dal solare e nel 2,64% dalle restanti (tra cui geotermico e biomassa).\nGli impegni di investimento mondiale nelle energie rinnovabili ammontavano 322 miliardi di USD nel 2018, con i Paesi dell'est Asia e del Pacifico (tra cui la Cina) che hanno contribuito per il 26% (principalmente nel solare fotovoltaico e nell'eolico \"onshore\" e \"offshore\"), i Paesi americani dell'OCSE (tra cui Stati Uniti d'America, Messico, Canada e Cile) per il 25% e i Paesi dell'Europa occidentale per il 18%. Nel 2015 oltre la met\u00e0 della capacit\u00e0 elettrica netta installata in tutto il mondo \u00e8 stata rinnovabile.\nA livello globale, nel 2019 sono stati stimati 11,5 milioni di posti di lavoro associati alle tecnologie delle energie rinnovabili, specialmente per il solare fotovoltaico, che si attesta un'aliquota del 33% dei posti di lavoro rispetto al totale delle rinnovabili.\nEnergia rinnovabile, sostenibile e fonti alternative.\nEsistono differenze tra \"energia rinnovabile\", \"energia sostenibile\" e \"energie alternative\":\nNell'Unione europea, la direttiva 2009/28/CE ha provveduto a fare chiarezza circa quali fonti siano da considerare rinnovabili:\nRientrerebbero in questo campo dunque le seguenti:\nUna distinzione che spesso viene fatta in tale ambito \u00e8 quella tra fonti rinnovabili \"classiche\" (essenzialmente energia idroelettrica e geotermica) e fonti rinnovabili \"nuove\" (anche dette \"NFER\"), tra cui vengono generalmente incluse l'energia solare, eolica e da biomassa.\nNell'ambito della produzione di energia elettrica le fonti rinnovabili vengono inoltre classificate in \"fonti programmabili\" e \"fonti non programmabili', a seconda che possano essere programmate in base alla richiesta di energia oppure no. Secondo la definizione del Gestore dei Servizi Energetici (GSE, anche conosciuto come GRTN), nel primo gruppo rientrano \"impianti idroelettrici a serbatoio e bacino, rifiuti solidi urbani, biomasse, impianti assimilati che utilizzano combustibili fossili, combustibili di processo o residui\", mentre nel secondo gruppo (non programmabili) si trovano \"impianti di produzione idroelettrici fluenti, eolici, geotermici, fotovoltaici, biogas\".\nTalvolta, in alcuni ambiti, anche risparmio energetico ed efficienza energetica sono considerate - per estensione - \"fonti rinnovabili\", sebbene a rigore tali tematiche facciano parte dell'utilizzo razionale dell'energia, e non della loro produzione. Taluni, ancora, considerano questi due aspetti, legati all'uso piuttosto che alla produzione, all'interno della categoria dell'energia sostenibile.\nLa tematica si intreccia anche con il problema del riscaldamento globale e delle emissioni di CO2: una definizione parallela di energie rinnovabili riguarda quindi anche il fatto che esse non contribuiscano all'aumento dell'effetto serra (pur fra difficolt\u00e0 di effettiva verifica delle emissioni effettive e reali di tutta la filiera energetica/produttiva), sebbene anche in questo caso sia pi\u00f9 rigoroso parlare di energia sostenibile, essendo l'accento posto sugli effetti ambientali della produzione di energia, piuttosto che sulle fonti da cui viene ottenuta.\nEnergia nucleare da fissione.\nL'energia nucleare da fissione di elementi naturalmente radioattivi, non \u00e8 annoverabile fra le rinnovabili poich\u00e9 basata sullo sfruttamento di riserve limitate di origine minerale, in particolare per quanto riguarda l'energia da fissione e il ciclo di reazione che si basa sull'uranio-235 come materiale fissile (il ciclo quasi esclusivamente sfruttato allo stato attuale). Sono peraltro ormai noti da diversi decenni (ma finora di limitato utilizzo per problemi tecnici e di sicurezza) cicli di reazione nucleare autofertilizzante che, sfruttando il pi\u00f9 abbondante uranio-238 (pi\u00f9 del 99% del totale), promettono di prolungare la durata delle riserve di minerale. pu\u00f2 essere fatto a proposito dell'uso del torio-232, combustibile nucleare naturale pi\u00f9 abbondante dell'uranio che sarebbe utilizzabile sia in reattori tradizionali sia in autofertilizzanti.\nUn'argomentazione per avallare non tanto la \"rinnovabilit\u00e0\" quanto la \"sostenibilit\u00e0\" dell'energia nucleare \u00e8 la mancata produzione di anidride carbonica durante il processo di fissione nelle centrali nucleari. Viene tuttavia evidenziato che lo scavo del minerale, la sua raffinazione, l'arricchimento, il riprocessamento e lo stoccaggio delle scorie radioattive comportano comunque elevati consumi energetici e quindi una certa produzione di CO2, sebbene ci\u00f2 avvenga (in misura diversa) anche per la produzione di altre fonti energetiche.\nEnergia nucleare da fusione.\nIn prospettiva pi\u00f9 lontana \u00e8 allo studio, di cui \u00e8 iniziata la fase sperimentale, lo sfruttamento dell'energia nucleare da fusione nel ciclo del deuterio e trizio: prodotta a partire da elementi in pratica inesauribili in natura, pertanto questa \u00e8 da considerarsi energia rinnovabile secondo la definizione data sopra.\nFonti rinnovabili classiche.\nLe cosiddette fonti rinnovabili \"classiche\" sono state sfruttate per la produzione di energia elettrica fin dall'inizio dell'et\u00e0 industriale. Esse includono essenzialmente l'energia idroelettrica e l'energia geotermica.\nLe prospettive di uso futuro delle fonti rinnovabili classiche dipendono dall'esplorazione delle risorse potenziali disponibili, in particolare nei paesi in via di sviluppo e dalle richieste in relazione all'ambiente e all'accettazione sociale.\nEnergia idroelettrica.\nTra le pi\u00f9 antiche fonti rinnovabili utilizzate si trova certamente l'energia idroelettrica, che \u00e8 una fonte di energia pulita e rinnovabile ricavata dalla forza delle acque. Il flusso d'acqua di un lago, un fiume o un bacino artificiale, opportunamente convogliato attraverso apposite condutture, pu\u00f2 trasformare la sua forza in energia di pressione e cinetica. Questa energia, in seguito, alimenta un generatore che la converte in elettricit\u00e0.\n\u00c8 stata la prima fonte rinnovabile a essere utilizzata su larga scala, basti pensare che la prima diga della storia fu costruita dagli antichi Egizi 6 000 anni fa per convogliare le acque del Nilo e dopo fu sfruttata con i mulini ad acqua. Il suo contributo alla produzione mondiale di energia elettrica \u00e8, attualmente, del 18%. L'energia prodotta da fonte idroelettrica, che ebbe un ruolo fondamentale durante la crescita delle reti elettriche nel XIX e nel XX secolo, sta sperimentando una rinascita della ricerca nel XXI secolo. Le aree con pi\u00f9 elevata crescita nell'idroelettrico sono le economie asiatiche in forte crescita, con la Cina in testa; tuttavia anche altre nazioni asiatiche stanno installando molte centrali di questo tipo. Questa crescita \u00e8 guidata dai crescenti costi energetici e il desiderio diffuso di generazione energetica \"in casa\", pulita, rinnovabile ed economica.\nLe centrali idroelettriche hanno il vantaggio di avere lunga durata (molte delle centrali esistenti sono operative da oltre cento anni). Inoltre sono \"pulite\" in quanto producono molte meno emissioni nel loro \"ciclo vitale\" rispetto agli altri tipi di produzione di energia, sebbene si sia scoperto che le emissioni sono apprezzabili se associate con bacini poco profondi in localit\u00e0 calde (tropicali). Altre critiche dirette alle grosse centrali idroelettriche a bacino includono lo spostamento degli abitanti delle zone in cui si decide di costruire gli invasi necessari alla raccolta dell'acqua e il rilascio di grosse quantit\u00e0 di biossido di carbonio durante la loro costruzione e l'allagamento della riserva.\nIn Italia, secondo i dati di Terna, l'idroelettrico produce il 12% del fabbisogno energetico totale, ed \u00e8 indiscutibilmente l'energia rinnovabile pi\u00f9 utilizzata. Le centrali idroelettriche totali sono pi\u00f9 di duemila, di cui solo l'ENEL dispone di circa 500 impianti, per una capacit\u00e0 totale di 14 312\u00a0MW. Si tratta di impianti ad acqua fluente, serbatoio o a bacino e di pompaggio, presenti maggiormente nell'arco alpino e appenninico. Gli impianti sono presenti un po' in tutta Italia (1 613 al Nord, 277 al Centro e 172 al Sud), e il pi\u00f9 produttivo \u00e8 a Presenzano, in provincia di Caserta, mentre la regione con pi\u00f9 impianti \u00e8 le Marche con 94 centrali.\nCome possiamo notare in Italia la situazione non \u00e8 cos\u00ec negativa, e gi\u00e0 si stanno prendendo provvedimenti per il futuro.\nNell'ultimo decennio inoltre si stanno sviluppando sistemi da installare in mare, come tra l'altro avviene anche con i sistemi off-shore dell'eolico, per sfruttare il potenziale delle onde, delle maree, delle correnti marine o del gradiente di temperatura tra fondo e superficie degli oceani che hanno una potenza di gran lunga superiore a quella che si pu\u00f2 trovare sulla terraferma, ma che \u00e8 stata per troppo tempo sprecata. Purtroppo gli eventi climatici di questi ultimi decenni e le prospettive per il futuro stanno a indicare che la fonte idroelettrica non rientra fra quelle totalmente rinnovabili.\nEnergia geotermica.\nL'energia geotermica \u00e8 l'energia generata per mezzo di fonti geologiche che posseggono elevata temperatura ed \u00e8 considerata una forma di energia rinnovabile. Si basa sullo sfruttamento del calore naturale presente all'interno della Terra, prodotto naturalmente a causa del continuo processo di decadimento nucleare di elementi radioattivi quali l'uranio, il torio e il potassio, contenuti nell'interno terrestre. Questa energia viene trasferita alla superficie terrestre per conduzione tra le rocce, attraverso i movimenti convettivi del magma o tramite le acque circolanti in profondit\u00e0. Le acque sotterranee, venendo a contatto con le rocce ad alte temperature, si riscaldano e in alcuni casi di alta temperatura e adeguate pressioni possono passare allo stato di vapor acqueo.\nGli impianti geotermici possono essere usati per la produzione di energia elettrica, oppure direttamente per il riscaldamento, rinfrescamento degli edifici e produzione di acqua calda. Quest'ultimi possono essere di due tipi:\nLa geotermia \u00e8 la disciplina che si rivolge alla ricerca e allo sfruttamento dell'energia di campi geotermici o di altre manifestazioni utilizzabili dal calore terrestre anche per utilizzi non collegati alla produzione di energia elettrica. Un interessante uso delle acque geotermiche a basse temperature \u00e8 costituito dall'innaffiamento delle colture di serra o all'irrigazione a effetto climatizzante, in grado di garantire le produzioni agricole anche nei paesi freddi.\nL'energia geotermica costituisce oggi meno dell'1% della produzione mondiale di energia. \u00c8 una fonte energetica a erogazione continua e indipendente da condizionamenti climatici, ma essendo il calore difficilmente trasportabile, viene localmente sfruttata. Le centrali geotermiche funzionano 24 ore al giorno, fornendo un apporto energetico di base e nel mondo la capacit\u00e0 produttiva potenziale stimata per la generazione geotermica \u00e8 di 85\u00a0GW per i prossimi trenta anni. Tuttavia l'energia geotermica \u00e8 sfruttata soltanto in aree limitate del mondo, che includono gli Stati Uniti, l'America centrale, l'Indonesia, l'Africa orientale, le Filippine, la Nuova Zelanda, Islanda, Turchia e l'Italia. Il costo dell'energia geotermica \u00e8 diminuito drasticamente rispetto ai sistemi costruiti negli anni settanta. La generazione di calore per il riscaldamento geotermico pu\u00f2 essere competitiva in molti paesi in grado di produrlo, ma anche in altre regioni dove la risorsa \u00e8 a una temperatura pi\u00f9 bassa.\nNuove fonti rinnovabili.\nIl mercato per le tecnologie delle nuove fonti di energia rinnovabile (o NFER) \u00e8 forte e in crescita principalmente in paesi come la Germania, la Spagna, gli Stati Uniti e il Giappone. La sfida \u00e8 allargare le basi di mercato per una crescita continuativa in tutto il mondo. La diffusione strategica in un paese non solo riduce i costi della tecnologia per gli utenti locali, ma anche per quelli negli altri paesi, contribuendo a una riduzione generale dei costi e al miglioramento delle prestazioni.\nLe tecnologie che sono ancora in corso di sviluppo includono la gassificazione avanzata delle biomasse, le tecnologie di bioraffinazione, le centrali solari termodinamiche, l'energia geotermica da rocce calde e asciutte (\"Hot-dry-rocks\") e lo sfruttamento dell'energia oceanica. Tali tecnologie non sono ancora completamente testate o hanno una commercializzazione limitata. Molte sono all'orizzonte e potrebbero avere un potenziale comparabile alle altre forme energetiche rinnovabili, ma dipendono ancora dal dover attrarre adeguati investimenti in ricerca e sviluppo.\nEnergia solare.\nL'energia solare ha molti vantaggi poich\u00e9 \u00e8 inesauribile, \u00e8 una risorsa d'immediata reperibilit\u00e0, \u00e8 pulita perch\u00e9 ci arriva attraverso i raggi del Sole. La quantit\u00e0 di energia solare che arriva sul suolo terrestre \u00e8 enorme, circa diecimila volte superiore a tutta l'energia usata dall'umanit\u00e0 nel suo complesso. L'energia solare pu\u00f2 essere utilizzata per generare elettricit\u00e0 (fotovoltaico) o per generare calore (Il solare termico)\nSolare fotovoltaico.\nNegli anni ottanta e nei primi anni novanta la maggior parte dei moduli fotovoltaici fornivano energia elettrica soltanto per le regioni isolate (non raggiungibili dalla rete elettrica), ma circa dal 1995 gli sforzi industriali si sono concentrati in modo considerevole sullo sviluppo di pannelli fotovoltaici integrati negli edifici e centrali allacciate alla rete elettrica. Attualmente la centrale fotovoltaica pi\u00f9 grande del mondo si trova in Germania (Waldpolenz) con 30\u00a0MW di picco e un progetto di estensione a 40\u00a0MW, mentre quella pi\u00f9 grande del Nord America si trova presso la Nellis Air Force Base (15\u00a0MW). Ci sono proposte per la costruzione di una centrale solare nel Victoria in Australia, che diverrebbe la pi\u00f9 grande al mondo con una capacit\u00e0 produttiva di 154\u00a0MW. Altre grosse centrali fotovoltaiche, progettate o in costruzione, includono la centrale elettrica \"Girrasol\" (da 62\u00a0MW), e il \"Parco Solare di Waldpolenz\" in Germania (da 40\u00a0MW).\nL'Italia ha sinora sostenuto un considerevole sforzo pubblico per alimentare il mercato degli impianti fotovoltaici. Tale sforzo ha riguardato, in buona parte, gli impianti di media-grande taglia (dell'ordine del centinaio di chilowatt fino a qualche\u00a0megawatt) connessi alla rete elettrica. L'evoluzione della tecnologia, tuttavia, non \u00e8 stata tale da dischiudere nuove opportunit\u00e0 per questo tipo di applicazione, la cui praticabilit\u00e0 riguarda il lungo periodo ed \u00e8 subordinata ai risultati della ricerca, in termini di ampio incremento dell'efficienza dei componenti e riduzione dei costi.\nUn caso di promozione di quei settori di mercato nei quali siano possibili sinergie positive tra le caratteristiche tecniche e di modularit\u00e0 del fotovoltaico e le esigenze di altri settori di ampia ricettivit\u00e0 potenziale \u00e8 quello dell'integrazione del fotovoltaico nell'edilizia, ritenuto un connubio molto interessante da diversi paesi, tra cui Giappone, Stati Uniti e Germania, per la possibilit\u00e0 di realizzare facciate, tetti, pensiline \"fotovoltaiche\". Gli obiettivi, dunque, pi\u00f9 che di natura energetica, sono di sviluppo e promozione, almeno finch\u00e9 i costi non si saranno fortemente ridotti.\nI pannelli solari che usano la nanotecnologia, che pu\u00f2 costruire circuiti a partire da singole molecole di silicio, potrebbero costare la met\u00e0 delle tradizionali celle fotovoltaiche, secondo quanto dicono i dirigenti e gli investitori coinvolti nello sviluppo dei prodotti.\nPer quanto riguarda l'Italia, dal rapporto statistico GSE per l'anno 2019, risultata una produzione lorda di energia solare fotovoltaica pari a 2,036 Mtep, contribuendo con l1,69% al consumo totale di energia (120,3 Mtep in progressivo calo da diversi anni) e questo nonostante la potenza efficiente lorda fotovoltaica installata abbia raggiunto un valore pari a 20865 MW (Energia da fonti rinnovabili - Rapporto statistico 2019).\n\"Floating solar power\".\nIl solare fotovoltaico galleggiante consiste nella messa in posa di pannelli che restano sospesi sulla superficie libera di un bacino idrico naturale o artificiale, quali laghi, riserve d'acqua, e, pi\u00f9 raramente, il mare aperto. Il principale vantaggio di tale tipo di configurazione impiantistica \u00e8 quello di sfruttare la capacit\u00e0 termica di dispersione del calore del mezzo sottostante come veicolo di raffreddamento dei pannelli, in modo tale da incrementarne il rendimento termodinamico\nTuttavia, l'installazione in mare aperto presenta la criticit\u00e0 e il maggior costo di progettazione di impianti in grado di resistere alla salsedine e alla forza dei moti ondosi.\nImpianti per questa fonte di energia rinnovabile si trovano nelle seguenti localit\u00e0:\nSolare termico e termodinamico.\nI sistemi di riscaldamento solare sono tecnologie di seconda generazione che consistono di collettori termici solari, che hanno lo scopo di raccogliere l'energia radiante proveniente dai raggi solari, e un serbatoio o una cisterna, che ha il compito di accumulare l'energia termica raccolta dai collettori in modo da mantenere la temperatura dell'acqua elevata per tempi pi\u00f9 lunghi. Tali sistemi possono essere usati per riscaldare l'acqua domestica, quella delle piscine o per riscaldare ambienti. L'acqua calda cos\u00ec prodotta pu\u00f2 essere usata anche per applicazioni industriali o come sorgente energetica per altri usi, come ad esempio nei dispositivi di raffreddamento.\nIl solare termico per la produzione di acqua calda sanitaria \u00e8 ormai prossimo alla competitivit\u00e0 in diverse applicazioni, soprattutto ove \u00e8 in grado di sostituire non solo combustibile ma anche impianti convenzionali. Tale tecnologia, a livello internazionale sufficientemente matura, trova in Italia condizioni particolarmente favorevoli, quali l'esposizione climatica, l'idoneit\u00e0 della maggioranza degli edifici ad uso residenziale (che \u00e8 caratterizzata da una o due unit\u00e0 abitative), la prevalenza nel riscaldamento dell'acqua sanitaria dell'uso dell'elettricit\u00e0 (10 000 000 di scaldabagni elettrici). In molte zone climatiche un sistema di riscaldamento solare pu\u00f2 fornire una percentuale molto alta (dal 50 al 75%) dell'energia necessaria a riscaldare l'acqua domestica.\nLa prima centrale solare termodinamica venne realizzata sulla base delle teorie di Giovanni Francia pubblicate a partire dal 1965 sulla rivista scientifica \"Sapere\". Francia realizzer\u00e0 i suoi primi prototipi sperimentali a Sant'Ilario di Genova a partire dal 1967, pubblicandoli sulla rivista internazionale \"Solar Energy Journal\". Nove anni pi\u00f9 tardi, uno specifico gruppo di lavoro della Commissione Europea incaricato di condurre uno studio preliminare, preventiv\u00f2 tre anni per la costruzione e il montaggio di un impianto funzionante denominato \"Eurelios\", iniziato di fatto nel 1977 e concluso nel 1980 ad Adrano, in provincia di Catania, entrato in attivit\u00e0 nel 1981 e rimasto in esercizio fino al 1991, scartato dall'Enel nonostante il potenziale, per via della scarsa resa produttiva. Il pionieristico progetto di sfruttamento del Sole per la produzione energetica di Francia e gli studi pubblicati, ritenuti ancora validi nonostante l'insuccesso siciliano, fecero da base ai successivi impianti statunitensi realizzati in California.\nAl 1981 risale quindi il completamento del progetto \"Solar-1\", costruito nel deserto del Mojave, a est di Barstow in California. \"Solar-1\" fu operativo dal 1982 sino al 1986. Fu distrutto da un incendio che mand\u00f2 a fuoco l'olio che scorreva come fluido di trasferimento del calore all'interno dei tubi assorbenti su cui i raggi del Sole venivano concentrati. Segu\u00ec \"Solar-2\" sempre in California. Dal 1985, il cosiddetto SEGS \u00e8 operativo in California; \u00e8 costituito da nove impianti per una capacit\u00e0 totale di 350 MW.\nNel 2007 \u00e8 entrato in servizio \"Nevada Solar One\", con una potenza di 64 MW. A partire dal 2010 la BrightSource Energy ha iniziato il cantiere dell\u2019\"Ivanpah Solar Electric Generating Station\" (ISEGS), la pi\u00f9 grande centrale solare al mondo a torre e campo specchi, basata sull\u2019impianto \"Eurelios\" e sui principi di Francia, attraverso un perfezionamento svolto nel campo sperimentale del 2008 nel deserto del Negev in Israele, con una potenza di 392 MW. La sua messa in esercizio, inizialmente prevista per il 2013, si procrastin\u00f2 al 2014 con la denominazione di \"Ivanpah Solar Power Facility\". Nel gruppo di finanziatori appare anche la nota compagnia Google.\nAltre centrali solari paraboliche proposte sono le due da 50\u00a0MW in Spagna e una da 100\u00a0MW in Israele. In Italia, oltre alla riapertura e la riconversione della suddetta struttura \"Eurelios\" nel 2011, si realizz\u00f2 nel 2010 l'impianto di produzione \"Archimede\".\nEnergia eolica.\nL'energia eolica \u00e8 il prodotto della trasformazione dell'energia cinetica del vento in altre forme di energia (elettrica o meccanica). Viene per lo pi\u00f9 convertita in energia elettrica tramite centrali eoliche. Per sfruttare l'energia del vento vengono utilizzati gli aerogeneratori. Il principio \u00e8 lo stesso dei vecchi mulini a vento ossia il vento che spinge le pale; in questo caso, il movimento di rotazione delle pale viene trasmesso a un generatore che produce elettricit\u00e0.\nGli aerogeneratori sono diversi per forma e dimensione; il tipo pi\u00f9 diffuso \u00e8 quello medio, alto circa 50 metri con due o tre pale lunghe 20 metri e in grado di erogare una potenza elettrica di 500/600\u00a0kW (pari al fabbisogno elettrico di 500 famiglie). I dati forniti dall'IEA delineano un trend sempre maggiormente crescente, tanto da far prevedere, con buona approssimazione, che essa potr\u00e0 soddisfare il 20% della domanda di elettricit\u00e0 mondiale nel 2020 e il 50% dell'energia primaria nel 2050.\nL'eolico ha grossi potenziali di crescita e ha gi\u00e0 raggiunto dei bassi costi di produzione, se confrontati con quelli delle altre fonti di energia. \u00c8 certamente tra le energie rinnovabili quella pi\u00f9 diffusa al mondo e ha fatto registrare un incremento di oltre il 30% tra il 2007 e il 2008. Alla fine del 2006 la capacit\u00e0 di produzione mondiale tramite generatori eolici era di 74,223 megawatt e nonostante attualmente fornisca meno dell'1% del fabbisogno mondiale, produce circa il 20% dell'elettricit\u00e0 in Danimarca, il 9% in Spagna e il 7% in Germania. Tuttavia esistono alcune resistenze al posizionamento delle turbine in alcune zone per ragioni estetiche o paesaggistiche. Inoltre in alcuni casi potrebbe essere difficile integrare la produzione eolica nelle reti elettriche a causa dell'\"aleatoriet\u00e0\" dell'approvvigionamento fornito. In Italia l'eolico copre il 20% dell'energia alternativa prodotta e si prevede che avr\u00e0 una crescente diffusione nei prossimi anni, grazie anche a impianti off-shore pi\u00f9 performanti e quelli di formato pi\u00f9 piccolo, mini e micro eolico, adatti a soddisfare le utenze medie e piccole.\nNegli ultimi anni si sta diffondendo la tecnologia microeolica: un impianto microeolico \u00e8 un impianto eolico di piccola taglia che trasforma l'energia cinetica del vento in energia elettrica (viene utilizzata nelle case e in industrie con consumi energetici modesti).\nEnergia da biomasse.\nDa materiali di scarto di origine organica, di natura vegetale e animale, \u00e8 possibile ottenere una fonte di energia pulita immediatamente utilizzabile. Ai sensi della legislazione comunitaria sulla promozione dell'uso dell'energia da fonti rinnovabili, con il termine \"biomassa\" deve intendersi \"la frazione biodegradabile dei prodotti, rifiuti e residui di origine biologica provenienti dall'agricoltura, dalla silvicoltura e dalle industrie connesse, comprese la pesca e l'acquacoltura, nonch\u00e9 la parte biodegradabile dei rifiuti industriali e urbani\".\nL'utilizzo delle biomasse per fini energetici non contribuisce ad aggravare il fenomeno dell'effetto serra, poich\u00e9 la quantit\u00e0 dell'anidride carbonica rilasciata in atmosfera durante la decomposizione, sia che essa avvenga naturalmente sia che avvenga a seguito di processi di conversione energetica (anche se attraverso la combustione), \u00e8 equivalente a quella assorbita durante la crescita della biomassa stessa. Quindi, se le biomasse bruciate sono rimpiazzate con nuove biomasse, non vi \u00e8 alcun contributo netto all'aumento della concentrazione di CO2 in atmosfera. Questo avviene tutte le volte che si utilizzano residui, ovvero che si proceda a produrre appositamente la biomassa (ad esempio colture energetiche), cio\u00e8 a estrarre materiale legnoso dai boschi secondo criteri adeguati (ad esempio potature, estrazione di materiale legnoso in eccesso per riduzione del rischio di autoincendi e altre tecniche di esbosco per protezione antincendio).\nL'impiego delle biomasse in Europa soddisfa una quota piuttosto marginale dei consumi di energia primaria, ma il reale potenziale energetico di tale fonte non \u00e8 ancora pienamente sfruttato. Nello sfruttamento delle biomasse come fonte energetica, sono all'avanguardia i Paesi del Centro-nord Europa, che hanno installato grossi impianti di cogenerazione e teleriscaldamento alimentati a biomasse. La Francia, che ha la pi\u00f9 vasta superficie agricola in Europa, punta molto anche sulla produzione di biodiesel ed etanolo, per il cui impiego come combustibile ha adottato una politica di completa defiscalizzazione. La Gran Bretagna invece, ha sviluppato una produzione trascurabile di biocombustibili, ritenuti allo stato attuale antieconomici, e si \u00e8 dedicata in particolare allo sviluppo di un vasto ed efficiente sistema di recupero del biogas dalle discariche, sia per usi termici sia elettrici. Nel quadro europeo dell'utilizzo energetico delle biomasse, l'Italia \u00e8 in una condizione di scarso sviluppo, nonostante l'elevato potenziale di cui dispone.\nIl Brasile ha uno dei pi\u00f9 grandi programmi per l'energia rinnovabile al mondo, coinvolgendo la produzione di bioetanolo dalla canna da zucchero e l'etanolo ora fornisce il 18% del carburante automobilistico. Come risultato, assieme allo sfruttamento delle locali profonde riserve petrolifere, il Brasile, che in passato doveva importare una grande quantit\u00e0 di petrolio necessario al consumo interno, ha recentemente raggiunto la completa autosufficienza petrolifera.\nLa maggior parte delle automobili usate oggi negli Stati Uniti possono utilizzare miscele fino al 10% di etanolo, e i costruttori di motori stanno gi\u00e0 producendo veicoli progettati per utilizzare miscele con percentuali pi\u00f9 elevate. La Ford, la Daimler AG e la General Motors sono tra le compagnie produttrici di automobili, camion e furgoni \"flexible-fuel\" (letteralmente a \"carburante flessibile\") che utilizzano miscele di benzina e etanolo dalla benzina pura sino all'85% di etanolo (E85). Dalla met\u00e0 del 2006 sono stati venduti circa sei milioni di veicoli E85 compatibili negli Stati Uniti.\nSecondo l'IEA, le nuove tecnologie bioenergetiche (biocarburanti) che si stanno sviluppando oggi, in particolare le bioraffinerie per l'etanolo dalla cellulosa, potrebbero permettere ai biocarburanti di giocare un ruolo molto pi\u00f9 importante nel futuro di quanto si pensasse in precedenza. L'etanolo da cellulosa si pu\u00f2 ottenere da materia organica di piante composta principalmente da fibre di cellulosa non commestibili che ne formano gli steli e i rami. I residui delle coltivazioni (come i gambi del mais, la paglia del grano e del riso), gli scarti di legno e i rifiuti solidi cittadini sono sorgenti potenziali di biomassa di cellulosa. Colture dedicate alla produzione energetica, come il panicum virgatum, sono promettenti fonti di cellulosa che possono essere sostenibilmente prodotte in molte regioni degli Stati Uniti.\nEnergia marina.\nCon energia marina s'intende l'energia racchiusa in varie forme nei mari e negli oceani. Pu\u00f2 essere estratta con diverse tecnologie e, a oggi, sono stati sperimentati diversi sistemi e alcuni sono gi\u00e0 in uno stadio precommerciale. Tramite particolari tecniche, si sfruttano le potenzialit\u00e0 offerte dal mare quali il moto ondoso, il movimento dell'aria al di sopra delle onde, le maree o la differenza di temperatura tra il fondo e la superficie. L'impiego di questa fonte, comunque, \u00e8 ancora abbastanza complicato e al momento piuttosto costoso.\nIn termini di sfruttamento dell'energia degli oceani, un'altra delle tecnologie di terza generazione, il Portogallo ha la prima centrale a onde marine commerciale al mondo, l\"'Agu\u00e7adora Wave Park\", in costruzione dal 2007. La centrale user\u00e0 inizialmente tre macchine Pelamis P-750 in grado di generare 2,25\u00a0MW e i costi sono stimati intorno agli 8,5 milioni di euro. Nel caso si rivelasse un successo, altri 70 milioni di euro saranno investiti prima del 2009 in altre 28 macchine per generare 525\u00a0MW. Sono stati annunciati in Scozia nel febbraio del 2007 finanziamenti per una centrale a onde marine dal Governo scozzese, per un costo di oltre 4 milioni di sterline, come parte di un pacchetto di investimenti di 13 milioni di sterline per l'energia oceanica in Scozia. La centrale sar\u00e0 la pi\u00f9 grande al mondo con una capacit\u00e0 di 3\u00a0MW generata da quattro macchine Pelamis..\nNel 2007 la prima centrale al mondo a energia mareomotrice di concezione moderna viene installata nello stretto di Strangford Lough in Irlanda (sebbene in Francia una centrale di questo tipo, con sbarramento, fosse gi\u00e0 in funzione negli anni sessanta). Il generatore sottomarino da 1,2\u00a0MW, parte dello schema per il finanziamento per l'ambiente e le energie rinnovabili nell'Irlanda del Nord, approfitter\u00e0 del veloce flusso di marea (fino a 4 metri al secondo) nel braccio di mare. Anche se ci si aspetta che il generatore produca abbastanza energia per rifornire un migliaio di case, le turbine avranno un impatto ambientale minimo, poich\u00e9 saranno quasi completamente sommerse e il movimento dei rotori non costituisce un pericolo per la fauna selvatica poich\u00e9 girano a una velocit\u00e0 relativamente bassa.\nIn Italia \u00e8 stato recentemente sperimentato un sistema di sfruttamento dell'energia marina circa 200 metri al largo di Torre Faro, sullo stretto di Messina dove le correnti marine raggiungono mediamente velocit\u00e0 di 1-3 metri al secondo. Un sistema a turbina sommersa, denominata \"Kobold\", riesce a trasformare la corrente marina in energia elettrica per una capacit\u00e0 di 24-30\u00a0kW. Le turbine sono state costruite con pale ampie 5 metri, poste in bassa profondit\u00e0 (2-3 metri), ancorate sul fondo e a una piattaforma superficiale.\nValutazioni.\nImpatto ambientale delle fonti rinnovabili.\nSono fonti di energia che possono permettere uno sviluppo sostenibile all'uomo, per un tempo indeterminato, e ritenute privi della possibilit\u00e0 di danneggiare la natura tranne in alcuni casi.\nLe centrali legate a grandi bacini idroelettrici (come ad esempio la diga delle Tre Gole, sono contestate da alcuni movimenti ambientalisti, e la diga del Vajont nel 1963 provoc\u00f2 un disastro causando la morte di circa 2 000 persone). Contestazioni contro l'uso di terreni agricoli pe installare pale eoliche e pannelli solari sono state fatte da parte di gruppi di agricoltori.\nAlcune di queste fonti (in particolare quella solare) possono permettere a ogni modo la microgenerazione e la generazione distribuita, ossia essere prodotte in piccoli impianti domestici distribuiti sul territorio che possono soddisfare il bisogno energetico di una singola abitazione o piccolo gruppo di abitazioni. Questo permetterebbe di risparmiare l'energia che si perde nella fase di distribuzione di energia elettrica, per esempio sugli elettrodotti, sebbene comporti anche la necessit\u00e0 di ridefinire la struttura della rete elettrica nazionale.\nFattibilit\u00e0 su larga scala.\nIl problema dell'intermittenza.\nLa maggior parte delle energie rinnovabili presenta il problema dell'intermittenza, in particolare l'eolico e il solare; ci\u00f2 \u00e8 stato messo in luce dai dati pubblicati dal GSE (Italia - produzione energia totale) e dai dati di TERNA (confronti internazionali - produzione energia elettrica) dove si nota come la produzione di energia da fonte rinnovabile risulta estremamente ridotta se confrontata con l'energia prodotta dalle fonti di energia convenzionali a parit\u00e0 di potenza installata. La soluzione per risolvere in parte tale problematica consiste nel sovradimensionare gli impianti di produzione e nell'utilizzo di adeguati sistemi di accumulo dell'energia (tra cui i bacini idrici, gli impianti elettrochimici, l'idrogeno, l'aria compressa), con la conseguenza di avere un importante impatto ambientale negativo sia per quanto riguarda il territorio sia per quanto riguarda il reperimento, la fabbricazione e il successivo smaltimento dei materiali necessari alla costruzione dei dispositivi (turbine eoliche, pannelli FV, ecc.)\nIl problema dei materiali.\nUna delle questioni che riguardano un possibile utilizzo su vasta scala delle tecnologie che sfruttano le fonti di energia rinnovabile, in particolare l'eolico e il fotovoltaico, \u00e8 relativa alla necessit\u00e0 di reperire e trattare quantit\u00e0 rilevanti di materie prime minerali rare e meno rare per effetto della ridotta densit\u00e0 energetica di tali tecnologie e il dover lavorare, in fase di fabbricazione, anche grossi quantitativi di sostanze tossiche. Nella tabella che segue sono indicate le quantit\u00e0 di materiali base e metalli critici (riserve minerarie limitate) necessari per costruire i dispositivi tecnologici per produzione di energia elettrica (pannelli fotovoltaici, turbine eoliche, sistemi di accumulo) che servirebbero per raggiungere gli obiettivi del NEO Climate Scenario.\nDibattito e controversie.\n\u00c8 comune oggetto di discussione, tra addetti ai lavori e no, il fatto che sia realmente possibile soddisfare tutto l'attuale fabbisogno energetico del pianeta solo con il potenziale energetico proveniente da fonte rinnovabile, in particolare nei paesi maggiormente industrializzati; permangono ad esempio problemi riguardo \"l'aleatoriet\u00e0\" (o \"intermittenza\") e \"non programmabilit\u00e0\" di molte delle fonti di energia rinnovabile (in particolare solare fotovoltaico ed eolico), che impongono un ripensamento globale delle reti elettriche e la necessit\u00e0 di costruire grandi infrastrutture per lo stoccaggio dell'energia, come ad esempio bacini idroelettrici di pompaggio o la costruzione (con materiali rari o inquinanti) di accumulatori elettrochimici. \u00c8 da precisare che il problema della intermittenza della fonte non \u00e8 detto si ripercuota in una pari intermittenza degli impianti utilizzanti tale fonti. Un esempio classico \u00e8 quello idroelettrico, che ha superato il problema della intermittenza delle precipitazioni meteoriche andando a utilizzare gli accumuli di tale fonte. Similmente la tecnologia solare termodinamica pu\u00f2 operare prelevando l'energia da accumulatori di calore. La superiorit\u00e0 delle due tecnologie sta nel basso costo energetico dietro alle rispettive tecniche di accumulo (potenziale per quello idroelettrico, termico per quello solare termodinamico) e nel secondo caso, che tale accumulo avvenga prima della problematica efficienza di conversione in pregiata energia elettrica. Il problema dello stoccaggio risulta infine fondamentale per il settore dei trasporti (e in particolare per aerei e navi), per il quale sono attualmente allo studio sistemi come quello delle celle a combustibile per l'immagazzinamento dell'energia necessaria.\nIn particolare secondo i sostenitori delle energie rinnovabili l'integrazione o mix di pi\u00f9 fonti rinnovabili in un unico sistema di produzione energetico alternativo, supportato da una rete elettrica di tipo smart grid, sarebbe in grado di garantire una completa/parziale transizione energetica da fonti fossili a fonti rinnovabili sopperendo al problema dell'intermittenza/incostanza delle energie rinnovabili e ai limiti intrinseci di disponibilit\u00e0 di ciascuna fonte, risolvendo completamente/parzialmente il problema energetico globale, con il costo per chilowatt destinato a scendere per effetto dell'economia di scala. In realt\u00e0 siamo in presenza di un tentativo di scaricare sulla collettivit\u00e0 problematiche gestionali che tradizionalmente sono state in carico ai produttori. Per esempio, gli operatori eolici, invece di operare secondo una logica industriale che cerchi di valorizzare il proprio prodotto, offrendolo quando il cliente gliela paga di pi\u00f9, il che significa organizzarsi per provvedere in proprio a \"spianare\" i picchi di erogazione e accumulare per spostare l'erogazione verso orari in cui c'\u00e8 effettiva richiesta, hanno spinto per una legislazione che paga l'incentivo anche in caso di mancato utilizzo della propria energia. In sostanza la situazione rappresentata \u00e8 conseguenza di una distorsione delle regole del libero mercato, che avrebbe incentivato i produttori a risolvere a priori il problema della intermittenza della loro fonte, prelevando soluzione da un'ampia gamma di tecnologie sperimentate e disponibili. Una prima tendenza in questa direzione pi\u00f9 razionale ed efficiente si pu\u00f2 osservare in Belgio, ove si prevede di costruire una isola \"atollo\" su cui costruire le turbine eoliche e un impianto idroelettrico; le turbine eoliche, quando c'\u00e8 vento, pompano fuori l'acqua dall'interno dell'atollo. L'impianto idroelettrico invece genera energia elettrica a richiesta, sfruttando l'energia dell'acqua fatta fluire per riempire nuovamente l'atollo.\nA met\u00e0 del primo decennio del XXI secolo la possibilit\u00e0 di far fronte al fabbisogno energetico mondiale utilizzando soltanto le fonti rinnovabili appariva un traguardo lontano, secondo uno studio condotto dall'IEA, l\"'Agenzia Internazionale dell'Energia\" nel 2006, le fonti rinnovabili fornivano in quell'anno soltanto l'1% dell'energia usata dal pianeta. Secondo lo stesso studio, nel 2030, nonostante una loro crescita invocata da pi\u00f9 parti, l'incremento del ricorso a fonti rinnovabili salirebbe soltanto al 2%. Il Giappone, per esempio, ritenuta la \"patria \"delle rinnovabili, prevede di attuare per il 2015 una produzione di energia rinnovabile che passerebbe dall'1,3% attuale a soltanto l'1,9%. Anche in Italia, del resto, tali fonti potranno fornire un apporto davvero molto basso: \nAl tempo, si calcol\u00f2 che, con la tecnologia di allora, per sostituire in gran parte l'uso dei combustibili fossili occorrerebbe ad esempio costruire celle fotovoltaiche su una superficie grande quanto l'Umbria (circa 7 000\u00a0km\u00b2) senza per\u00f2 contare corridoi e piazzole per la manutenzione, accumulatori e centrali per compensare la discontinuit\u00e0 del solare, ecc., celle che inoltre resterebbero comunque inattive durante la notte. Le altre fonti rinnovabili sembravano discontinue e poco sfruttabili, si pensava perci\u00f2 che il possibile contributo delle rinnovabili al fabbisogno energetico italiano \u00e8 troppo piccolo, e non potr\u00e0 mai sostituire i combustibili fossili.\nQueste previsioni sono per\u00f2 state abbondantemente smentite dai fatti successivi, nel 2013 la generazione italiana di energia da parte di fonti rinnovabili (inclusi circa 12\u00a0TWh da biomasse, inserite nel termoelettrico), circa 106,8\u00a0TWh, risulta pari al 38,5% della produzione nazionale e al 33,7% della domanda nazionale. Quindi pi\u00f9 di un chilowattora su tre richiesto in Italia \u00e8 prodotto da fonti pulite.\nNella relazione della Commissione europea al Parlamento europeo del 22/01/2012 si afferma che in Europa nel 2012 la percentuale di energia finale consumata rappresentata da energie rinnovabili \u00e8 arrivata al 13% e dovrebbe aumentare ulteriormente, salendo al 21% nel 2020 e al 24% nel 2030.\nLa veloce corsa economica in direzione delle energie rinnovabili secondo alcune critiche, non tiene conto degli importanti impatti ambientali che queste potrebbero comunque avere soprattutto in riferimento all'aumento esponenziale di richiesta di metalli rari con le relative problematiche di estrazione e smaltimento.\nProduzione italiana di energia da fonti rinnovabili (FER).\nNell'anno 2019, dal rapporto statistico di GSE risulta che in Italia la produzione di energia (elettrica e termica) da fonti rinnovabili \u00e8 stato pari a 21,9 Mtep contribuendo per il 18,2% al consumo finale lordo di energia complessivo, che \u00e8 stato di 120,3 Mtep, (tab.2.2 - 2.3 - Potenza e produzione degli impianti alimentati da fonti rinnovabili nel 2019) - tale consumo \u00e8 in progressivo calo da diversi anni per effetto delle varie crisi economiche e la progressiva delocalizzazione dell'industria leggera e pesante .\nPer lungo tempo (fino a circa i primi anni sessanta) la produzione energetica italiana \u00e8 stata in larga parte rinnovabile, grazie in particolare alle centrali idroelettriche dell'arco alpino e, in misura minore, dell'Appennino (oltre a quote minori relative alla geotermia in Toscana). tuttavia, a causa dell'accresciuta richiesta di energia, nonch\u00e9 al quasi esaurimento della possibilit\u00e0 di nuove grandi installazioni idroelettriche, le rinnovabili rappresentano quote minori della produzione.\nNel 2019 l'Italia ha prodotto circa 112,9\u00a0TWh di energia elettrica da fonti rinnovabili, pari al 39,8% del fabbisogno nazionale lordo. La produzione di energia da fonti rinnovabili proveniente per il 40,1% da fonte idroelettrica, 5,0% dal geotermico, 17,8% eolico, 21,5% fotovoltaico, il 15,5% da biomasse. Con tali valori, circa il 60,6% della produzione rinnovabile \u00e8 prodotto con impianti definiti \"programmabili\".\nNel 2012 l'Italia \u00e8 stata il terzo produttore di energia elettrica da fonti rinnovabili nell'UE-15.\n\u00c8 da notare, tuttavia, che solo negli ultimi anni la produzione rinnovabile italiana \u00e8 cresciuta in maniera significativa grazie a una sensibile crescita delle fonti eolica, fotovoltaica e da combustione di biomassa, in quanto per lungo tempo tale produzione era costituita essenzialmente solo dalle fonti idroelettrica e geotermica.\nIl gestore della rete elettrica ad alta tensione Terna ha reso noto il dato relativo al nuovo record di produzione di energia elettrica da fonti rinnovabili stabilito il 21 maggio 2017 arrivando a produrre l'87% del totale.\nInterventi di promozione da parte dell'UE.\nLa Commissione europea ha presentato una comunicazione sulle energie rinnovabili in cui studia come ridurre i costi grazie a un approccio pi\u00f9 coordinato a livello UE e delinea la politica da attuare dopo il 2020. Riuscire a generare pi\u00f9 energia sfruttando il vento, il sole, le maree, la biomassa, le risorse idroelettriche e geotermiche aiuta l'UE a dipendere meno dalle importazioni di energia e a rilanciare l'innovazione e l'occupazione. Sarebbe possibile far calare i costi favorendo la concorrenza sul mercato energetico dell'UE. La progressiva eliminazione delle sovvenzioni per i combustibili fossili e la revisione della tassazione dei prodotti energetici dovrebbero incentivare gli investimenti nelle tecnologie a basse emissioni di CO2 (anidride carbonica).\nAllo stesso tempo, il sostegno alle energie rinnovabili dovrebbe essere gradualmente ridotto o eliminato per incitare questo settore a diventare pi\u00f9 concorrenziale con le altre fonti energetiche in un'ottica a lungo termine.\nAnche i regimi di sostegno nazionale dovrebbero essere modificati per promuovere la riduzione dei costi; uniformarli in tutta l'UE e semplificarli ridurrebbe i costi amministrativi a carico dell'industria.\nL'UE dovrebbe spingere a produrre energia eolica e solare l\u00e0 dove costa meno, come fanno gi\u00e0 le imprese per altri prodotti e servizi. Cos\u00ec gli Stati membri potranno acquistare energia eolica o solare da un altro paese UE o extra-UE spendendo meno di quanto dovrebbero investire per sviluppare le fonti alternative sul loro territorio."}
{"id": "2600888", "revid": "635893", "url": "https://it.wikipedia.org/wiki?curid=2600888", "title": "Parco nazionale \u00c5nderdalen", "text": "Il parco nazionale \u00c5nderdalen \u00e8 un parco nazionale della Norvegia, nella contea di Troms og Finnmark. \u00c8 stato istituito nel 1970 e ampliato nel 2004. Occupa una superficie di 125\u00a0km\u00b2.\nTerritorio.\nIl parco si trova sull'isola di Senja e occupa una superficie di 125\u00a0km\u00b2. L'isola \u00e8 caratterizzata da numerosi laghi e da alberi secolari, con alcuni esemplari che raggiungono i 500 anni. Nella parte nord del parco si trovano i picchi di Kaperfjellet e di Tverfjellet."}
{"id": "2600893", "revid": "287204", "url": "https://it.wikipedia.org/wiki?curid=2600893", "title": "Galassia nana del Tucano", "text": "La galassia nana del Tucano \u00e8 una galassia nana sferoidale che si trova a circa 3,2 milioni di anni luce da noi, nella costellazione del Tucano. Fa parte del Gruppo Locale.\nStoria delle osservazioni.\nLa galassia nana del Tucano \u00e8 stata scoperta nel 1990 da Russell J. Lavery dall'Osservatorio di Mount Stromlo, poco fuori Canberra in Australia.\nCaratteristiche.\nLa galassia nana del Tucano si trova in una posizione relativamente isolata rispetto alle altre galassie del Gruppo Locale. Le analisi fotometriche indicano una popolazione stellare di ridotta metallicit\u00e0 (Fe/H ~ -1,56) e non si hanno indizi di stelle di recente (meno di 5 miliardi di anni) formazione."}
{"id": "2600894", "revid": "767487", "url": "https://it.wikipedia.org/wiki?curid=2600894", "title": "Isacco Nahoum", "text": "Biografia.\nDi padre turco e madre italiana, comp\u00ec i primi studi a Milano e poi a Viareggio, dove in seguito alle leggi razziali venne espulso da scuola. Arruolatosi nell'esercito per sfuggire alle persecuzioni antiebraiche ha partecipato alla seconda guerra mondiale sul fronte russo con il 3\u00ba Reggimento \"Savoia Cavalleria\" all'inizio del 1943 rientrato in Italia con i pochi superstiti del reparto.\nAll'indomani dell'8 settembre 1943 fu tra i primi organizzatori della Resistenza nella zona di Viareggio e poi a Milano nel Comitato di agitazione della zona Loreto. Fu inviato in Piemonte, dove divenne comandante della IV Brigata Garibaldi che diresse sino alla liberazione di Torino.\nDecorato della medaglia d'argento al valore per l'attivit\u00e0 svolta durante la Resistenza, nel dopoguerra fu segretario provinciale di Torino dell'Associazione Nazionale Partigiani d'Italia (ANPI) quindi svolse vari incarichi come dirigente del Partito Comunista Italiano (PCI) in Sicilia e a Reggio Calabria, segretario della Federazione comunista di Cuneo dal 1948 al 1951; venne successivamente chiamato a Roma presso la direzione del PCI, quale responsabile della sezione che si occupava degli ex combattenti e della Resistenza.\nRientrato a Torino nel 1956, fu eletto membro della segreteria federale del partito e poi di quella regionale, consigliere provinciale, consigliere comunale a Venaria Reale e Bra. Successivamente importanti incarichi come inviato speciale del PCI in Africa in particolare in Congo e a Cuba. Venne chiamato a Vienna come rappresentante della Resistenza Italiana nella F.I.R. (Federazione Internazionale della Resistenza).\nEletto deputato nel 1968 fu confermato anche per la VI legislatura fece parte della Commissione Difesa della Camera dei deputati. Vice presidente dell'ANPI Nazionale da IX Congresso e presidente Regionale del Piemonte.\nOpere.\nHa pubblicato il racconto \"Fuoco in pianura\" 1954, l'antologia della Resistenza edita da Feltrinelli, un'antologia della Resistenza Europea edita dalla FIR, ha realizzato un documentario a lungometraggio \"Giorni di Furore\" (1963), un libro autobiografico \"Esperienze di un comandante partigiano\" (edizioni La Pietra, 1981)."}
{"id": "2600895", "revid": "764447", "url": "https://it.wikipedia.org/wiki?curid=2600895", "title": "Stabilimento Alfa Romeo del Portello", "text": "Lo stabilimento Alfa Romeo del Portello \u00e8 stato il primo sito produttivo costruito dall'Alfa Romeo. \u00c8 stato attivo dal 1906 al 1986 nel quartiere del Portello, a Milano.\nLa sua storia \u00e8 indissolubilmente legata alla fabbricazione di automobili ma, nella stessa area, durante gli anni si sono svolte attivit\u00e0 anche in altri campi industriali. Lo stabilimento del Portello venne pi\u00f9 volte ampliato in seguito alla crescita dell'azienda, la cui produzione crebbe a pi\u00f9 riprese.\nStoria.\nLe origini e la prima guerra mondiale.\nIl primo insediamento industriale legato al marchio Alfa Romeo nacque agli albori della storia della casa del Biscione. Lo stabilimento Alfa Romeo del Portello fu infatti fondato nel capoluogo meneghino nel 1906, quando Alexandre Darracq decise di trasferire l'attivit\u00e0 produttiva della Societ\u00e0 Italiana Automobili Darracq da Napoli a Milano. Questo primo insediamento industriale venne edificato su un vasto piazzale confinante con le aree che avevano ospitato i padiglioni dell'Expo 1906. L'ubicazione lungo la strada al Portello poneva di fatto la fabbrica in uno spazio in aperta campagna a nord-ovest di Milano.\nLa zona era stata scelta come sede produttiva o filiale anche da altre societ\u00e0 operanti nel settore dell'auto, tra cui in precedenza l'Isotta Fraschini, ed in seguito la Citro\u00ebn, la FIAT, la Carrozzeria Touring, la Zagato, la Carrozzeria Cesare Sala; permettendo alle ultime tre di diventare in seguito particolarmente legate all'attivit\u00e0 automobilistica dell'Alfa.\nLa scelta geografica era comunque dettata pure dalla logica che il Portello si trovasse al centro di importanti vie di comunicazione, soprattutto verso il nord della Lombardia, la Francia e la Svizzera; del resto ancora oggi la zona tra corso Sempione e via Gallarate \u00e8 uno dei quartieri nevralgici dell'economia della citt\u00e0, con la maggior concentrazione di uffici, filiali e concessionarie automobilistiche.\nDopo la crisi del 1909 la Darraq decise di cessare la produzione in Italia e lo stabilimento che nel 1908 occupava la superficie di 8.000 mq venne acquistato da finanzieri lombardi fondando l'A.L.F.A., acronimo di \"Anonima Lombarda Fabbrica Automobili\".\nLa nuova azienda, nata il 24 giugno 1910, aveva un capitale sociale di 1.200.000 Lire, 250 dipendenti e si prefiggeva l'obbiettivo di produrre 300 autotelai l'anno. Il modesto numero della produzione era dovuto a un mercato ristretto e alla tipologia costruttiva fortemente artigianale. Negli Stati Uniti d'America, dove l'automobile era gi\u00e0 considerata un prodotto di massa, la Ford realizz\u00f2 19.000 vetture solo nel 1910. La direzione tecnica dell'Alfa venne affidata al geometra piacentino Giuseppe Merosi, che si mise subito al lavoro per progettare il nuovo modello \"24 HP\". Nell'attesa, la fabbrica del Portello continu\u00f2 a sfornare i vecchi modelli Darraq, allo scopo di smaltire le giacenze di parti meccaniche a magazzino.\nLo stabilimento occupava in quel periodo circa 300 persone e la produzione era arrivata nel 1914, poco prima dello scoppio della prima guerra mondiale a 272 veicoli, comprendendo nella gamma qualche autocarro.\nIl conflitto port\u00f2 a due episodi particolarmente importanti per la storia della casa automobilistica: il primo fu l'entrata nella compagine azionaria della societ\u00e0 dell'ing. Nicola Romeo, da cui appunto la nuova ragione sociale \"Alfa Romeo\" (dopo la vendita dell'azienda alla Banca Italiana di Sconto), ed il secondo inteso a una diversificazione della produzione, non pi\u00f9 incentrata solo sugli autoveicoli bens\u00ec dedicata ad altri campi e alle commesse militari. L'entit\u00e0 di queste ultime fu talmente elevata che l'Alfa dovette rinunciare per lungo periodo alla costruzione di automobili, consentendo allo stabilimento di essere ampliato, con l'edificazione di tre nuovi capannoni, destinati ad accogliere durante la fase bellica \"1915-1918\" le attivit\u00e0 connesse alla fabbricazione di automezzi militari, compressori d'aria, proiettili, granate, lanciafiamme e persino motori aerei, portando la forza lavoro occupata nel 1919 a 2.200 addetti.\nIl primo dopoguerra ed il secondo conflitto mondiale.\nI primi anni del dopoguerra segnarono a una ripresa della produzione automobilistica per i primi tempi basata ancora sui vecchi modelli; la crisi economica e sindacale dovuta alla riconversione delle attivit\u00e0 ad uso civile gener\u00f2 la necessit\u00e0 di individuare nuove aree di mercato, focalizzando l'attenzione della societ\u00e0 nel settore delle macchine agricole, avviando al Portello una linea destinata alla costruzione di un trattore, il Romeo, che per\u00f2 non riusc\u00ec a risollevare i bilanci dell'azienda, decretando nel giro di poco tempo una forte riduzione del personale, sceso rapidamente a 1.200 addetti, nonostante il debutto nel 1921 di un nuovo modello di auto, la Alfa Romeo RL. Ben presto, comunque, fu dato il via libera al progetto della vettura RM e con la nomina di Vittorio Jano a capo della direzione tecnica della casa questa venne sostituita dalla 6C, che trov\u00f2 largo impiego in alcune versioni dedicate alle corse automobilistiche. Tuttavia, nel 1924, grazie ad un accordo siglato tra il presidente Nicola Romeo e l'industria inglese Bristol lo stabilimento milanese pot\u00e9 riaffermarsi anche nella fabbricazione di motori aeronautici, ottenendo la licenza di assemblaggio del modello radiale a 9 cilindri Jupiter, dal quale l'Ufficio Progetti Alfa Romeo elaborer\u00e0 una lunga serie di versioni personalizzate.\nA seguito dell'estromissione di Nicola Romeo dai vertici della societ\u00e0, la carica di direttore generale dell'azienda pass\u00f2 nelle mani di Pasquale Gallo e con il processo di inglobamento nell'IRI, fra le aziende controllate dallo Stato Italiano, al manager Ugo Gobbato.\nNel corso degli anni trenta l'Alfa Romeo concentr\u00f2 al Portello la produzione di una gamma di autocarri medi e di grandi dimensioni, frutto di un'intesa con la tedesca B\u00fcssing, dando seguito allo sviluppo dei modelli: 50, 80, 85, 110, 350; utilizzando al contempo alcuni autotelai per l'allestimento di autobus, facendo della fabbrica milanese uno dei siti metalmeccanici pi\u00f9 importanti dell'economia lombarda, grazie a una riorganizzazione interna del lavoro basata su tre importanti divisioni: quella dedicata ai veicoli industriali, ai motori aeronautici ed al settore auto, che vide tra l'altro il debutto della leggendaria 8C e del reparto corse; portando il personale ad oltre 6.000 unit\u00e0 nel 1937, in funzione di una superficie industriale che si estese ulteriormente verso nord, dividendo il complesso in due parti unite da dei sottopassi, accanto a una trasformazione viabilistica della zona e allo sfruttamento di un raccordo ferroviario proveniente dalla stazione di Milano Certosa.\nDopo l'apertura del primo stabilimento Alfa Romeo di Pomigliano d'Arco in Campania una parte delle attivit\u00e0 aeronautiche vennero trasferite nel nuovo impianto, dando origine nel corso del secondo conflitto mondiale all'Alfa Romeo Avio, che acquis\u00ec enorme importanza nel processo delle commesse militari dedicate al Regio Esercito Italiano; compito al quale rispose anche la fabbrica milanese, soprattutto con la produzione di camion, vedendo la sua forza lavoro giungere a 8.000 persone fino ai bombardamenti del 1943-1944, quando il Portello fu pesantemente danneggiato.\nDagli anni cinquanta alla chiusura.\nIl termine del conflitto port\u00f2, oltre che il decesso di Ugo Gobbato, alla necessit\u00e0 di una totale ricostruzione degli edifici e a una riconversione della produzione ai settori civili fino a quel momento inesplorati, come nell'ambito della commercializzazione di alcuni prodotti come gli elettrodomestici; il settore automobilistico visse per i primi anni dei modelli sviluppati nell'anteguerra, seppur migliorati secondo le nuove regole di mercato e tutto il complesso dava lavoro nel 1950 a poco meno di 6.000 persone.\nLa produzione automobilistica era ancora artigianale ed incentrata sulle piccole serie. Tutto cambi\u00f2 con l'avvento di Giuseppe Luraghi ai vertici di Finmeccanica, azienda proprietaria dell'Alfa Romeo. Luraghi trasform\u00f2 la fabbrica artigianale in un moderno stabilimento produttivo di automobili. Durante questi anni la fabbrica fu ulteriormente potenziata grazie pure al successo dei modelli progettati sotto la direzione di Orazio Satta Puliga e costruiti su vasta scala, come ad esempio la Giulietta e ancor prima la 1900. Proprio per questo vennero installate nell'impianto le prime catene di montaggio complete automatizzate, che portarono ben presto al trasferimento delle ultime attivit\u00e0 legate ai veicoli industriali a Pomigliano d'Arco.\nA fine anni cinquanta la Renault era intenzionata ad entrare nel mercato italiano con l'idea di aggirare i dazi doganali, dunque raggiunse un accordo con l'Alfa Romeo per produrre in Italia la Dauphine. Il 23 giugno 1959 si avvi\u00f2 nella fabbrica lombarda l'assemblaggio della vettura francese, accanto alla linea della Giulietta, l'inaugurazione della nuova catena di montaggio rientr\u00f2 nelle celebrazioni per il centenario della seconda guerra di indipendenza a cui partecip\u00f2 anche il neo presidente della Repubblica francese Charles de Gaulle.\nMilano per\u00f2 stava cambiando espandendosi urbanisticamente verso le aree agricole. Il Portello prima era in periferia della citt\u00e0, ma gi\u00e0 dagli anni trenta iniziava ad essere circondato da un agglomerato urbano piuttosto inteso, che nella seconda met\u00e0 degli anni cinquanta aveva raggiunto i limiti perimetrali della fabbrica, non concedendo spazi per ulteriori ampliamenti dell'impianto. Allora il consiglio di amministrazione della casa prese la decisione di costruire a pochi chilometri di distanza dal capoluogo lo stabilimento Alfa Romeo di Arese, pi\u00f9 moderno e al passo con i tempi.\nAvviata nel 1962 al Portello la produzione della Giulia, questa pass\u00f2 ben presto in definitiva sotto le dirette competenze di assemblaggio della fabbrica di Arese, lasciando all'impianto milanese il compito di produrre alcuni motori, parti meccaniche e autovetture \"premium\", ovvero la sostituta della 2000 la Alfa Romeo 2600, che fu l'ultima automobile del marchio ad uscire dalle linee di montaggio della fabbrica milanese tra il 1961 e il 1969.\nNel 1974, infatti, all'epoca delle dimissioni di Luraghi da amministratore delegato di Alfa Romeo la decadenza della fabbrica del Portello era oramai visibile, del resto gli uffici commerciali e di dirigenza della casa automobilistica erano gi\u00e0 stati nel frattempo trasferiti ad Arese, ma l'impianto era ancora attivo, principalmente legato all'attivit\u00e0 di allestimento di gruppi meccanici e alla progettazione di nuove autovetture e motori.\nNegli anni successivi altre varie competenze traslocarono ad Arese e lo stabilimento si restrinse sempre pi\u00f9, perdendo innanzitutto alcune parti del nucleo posto a sud all'interno della Circonvallazione di Milano; tali spazi vennero perlopi\u00f9 inglobati nel polo fieristico in piena espansione.\nCon la conclusione di ogni attivit\u00e0 industriale nel sito milanese l'ultimo operaio dell'Alfa Romeo venne trasferito ad Arese nel 1986.\nLa fine dello stabilimento.\nDopo il passaggio di propriet\u00e0 dell'Alfa Romeo al Gruppo Fiat, fino al 1989, rimasero in funzione al Portello solamente gli uffici del Centro Stile, in attesa del suo completo trasferimento ad Arese; dopodich\u00e9, la gran parte dell'area della ex fabbrica milanese \u00e8 stata ceduta al comune di Milano che ha previsto la costruzione di diversi edifici fieristici (oggi ribattezzati Fieramilanocity), un nuovo quartiere residenziale, degli spazi a verde (Parco del Portello e Parco Vittoria) ed alcuni uffici e negozi con annesso centro commerciale.\nLa fabbrica del Portello \u00e8 stata l'emblema della grandezza industriale di Milano ed ha fatto la storia dell'automobilismo italiano. La sua demolizione \u00e8 stata completata nel 2004. All'epoca dell'abbattimento degli ultimi capannoni (fortemente osteggiata dagli appassionati del marchio Alfa Romeo) questi ultimi contenevano ancora prototipi, sale prova integre, macchinari e motori sperimentali, disegni e parti meccaniche in fase di sperimentazione. Durante gli anni di abbandono lo stabilimento serv\u00ec anche per ospitare le riprese cinematografiche del film \"Nirvana\" di Gabriele Salvatores."}
{"id": "2600897", "revid": "767487", "url": "https://it.wikipedia.org/wiki?curid=2600897", "title": "Swall Meadows", "text": "Swall Meadows \u00e8 un \"census-designated place\" nella Contea di Mono in California. Si trova sullo \"Sherwin grade\" ad un'altezza di 6100 - 6,800 piedi pari a 2100 metri in un ambiente di tipo subalpino. \n\"Swall Meadows\" si trova 20 miglia (32 km) nord di Bishop e 25 miglia (40 km) sud di Mammoth Lakes (distanza autostradale).\nIl codice di avviamento postale \u00e8 93514."}
{"id": "2600898", "revid": "799504", "url": "https://it.wikipedia.org/wiki?curid=2600898", "title": "Studiolo di Federico da Montefeltro", "text": "Lo Studiolo di Federico da Montefeltro \u00e8 uno degli ambienti pi\u00f9 celebri del Palazzo Ducale di Urbino, poich\u00e9 oltre che essere un capolavoro di per s\u00e9, \u00e8 l'unico ambiente interno del palazzo ad essere rimasto pressoch\u00e9 integro, permettendo di ammirare il gusto fastoso della corte urbinate di Federico. Venne realizzato tra il 1473 e il 1476, da artisti fiamminghi appositamente chiamati a corte dal Duca. Con loro operarono vari artisti italiani, tra cui forse anche il celebre Melozzo da Forl\u00ec.\nArchitettura e decorazione.\nLo studiolo si trova al piano nobile del palazzo ed era lo studio privato del Duca. Il soffitto \u00e8 a cassettoni dorati con le imprese ducali. I colori smaglianti e i continui rimandi tra architettura reale e fantastica dovevano creare nello spettatore un effetto di grande meraviglia.\nLe tarsie.\nLe pareti sono coperte da tarsie lignee tuttora \"in situ\", che creano effetti illusionistici di continuazione dell'architettura.\nLe tarsie sono attribuite a vari autori, come Giuliano da Maiano e, per i disegni, Botticelli, Francesco di Giorgio Martini e il giovane Donato Bramante. Spiccano per\u00f2 le tarsie attribuite a Baccio Pontelli e caratterizzate dalle complesse costruzioni prospettiche di oggetti geometrici, che creano un continuo scambio tra realt\u00e0 e finzione, dilatando lo spazio della stanza altrimenti minuscola.\nLo schema della decorazione lignea prevede nella parte superiore un alternarsi di sportelli semiaperti, che rivelano armadi con oggetti, e di nicchie con statue; segue una fascia sottostante con fregi di vario genere sotto ciascun pannello, mentre la parte inferiore imita degli stalli, con assi appoggiate sopra, sulle quali sono disposti strumenti musicali ed altri oggetti, mentre lo sfondo degli stalli \u00e8 composto da grate magistralmente eseguite, pure imitanti degli sportelli aperti o chiusi.\nGli oggetti ritratti negli armadi alludono ai simboli dell'Arti, ma anche alle Virt\u00f9 (la mazza della Fortezza, la spada della Giustizia, ecc.), come se l'esercizio delle prime aprisse la strada alle seconde. Spesso le finte architetture delle tarsie attenuano le irregolarit\u00e0 della stanza.\nGli \"Uomini illustri\".\nIn origine le pareti erano decorate nella parte superiore da un fregio contenente ventotto ritratti di \"Uomini illustri del passato e del presente\", disposti su due registri, opera di Giusto di Gand e Pedro Berruguete, del 1473-1476 circa.\n&lt;br&gt;Quattordici di questi ritratti originali sono oggi al Museo del Louvre, al quale sono pervenuti a seguito delle note spoliazioni napoleoniche e mai pi\u00f9 restituiti. Gli altri quattordici sono ancora in loco nello stesso ambiente per il quale sono stati pensati. \n&lt;br&gt;I ritratti, che comprendevano sia personaggi civili che ecclesiastici, cristiani e pagani, erano concepiti da un punto di vista leggermente ribassato e su di uno sfondo unificante, cos\u00ec da creare l'impressione prospettica di una galleria reale. Purtroppo l'effetto complessivo \u00e8 alterato poich\u00e9 gli originali sottratti in epoca napoleonica sono oggi rimpiazzati da copie di minor valore.\nTra le figure rappresentate ci sono poeti, pensatori, eruditi e filosofi, al di sotto dell'iscrizione: \nNella parete nord si trovavano pensatori antichi e Dottori della Chiesa: nel registro superiore Platone, Aristotele, Tolomeo, Boezio, e nel registro inferiore San Gregorio, San Girolamo, Sant'Ambrogio, Sant'Agostino. \n&lt;br&gt;Nella parete est scrittori e filosofi antichi e medievali, personaggi dell'Antico Testamento: nel registro superiore Cicerone, Seneca, Omero, Virgilio, in quello inferiore Mos\u00e8, Salomone, San Tommaso d'Aquino e Duns Scoto. \n&lt;br&gt;La parete sud aveva eruditi antichi e moderni e personalit\u00e0 religiose: in alto Euclide, Vittorino da Feltre, Solone, Bartolo da Sassoferrato, in basso Pio II, Giovanni Bessarione, Alberto Magno, Sisto IV. \n&lt;br&gt;La parete ovest era occupata per met\u00e0 dalla finestra e per met\u00e0 da quattro ritratti su due file come di consueto: da sinistra a destra e dall'alto in basso si incontravano Ippocrate, Pietro d'Abano, Dante Alighieri e Francesco Petrarca.\nLo Studiolo raccoglieva inoltre significati etici e intellettuali, con lo sviluppo nel complesso decorativo del tema della solitudine pensosa, che con l'etica e la contemplazione dava nutrimento all'agire. Un ritratto di Federico presenziava e chiariva l'allegoria dell'insieme, che esaltava il Duca come protagonista della parabola virtuosa.\nLa Biblioteca.\nLa naturale propaggine dello Studiolo era la Biblioteca di Federico da Montefeltro, composta da manoscritti miniati (oggi conservati presso la Biblioteca Apostolica Vaticana), dove si trovava una serie di dipinti alle pareti con le \"Arti liberali\", simboleggiate da figure femminili su troni, che erano composti fortemente scorciati dal basso, al culmine di gradini in uno spazio che continuava idealmente da un dipinto all'altro. Le Arti erano ritratte nell'atto di consegnare le loro insegne a Federico e a vari personaggi di corte, investendoli come ideali vassalli. Da recenti studi \u00e8 risultata una correlazione evidente tra lo Studiolo e la Biblioteca, infatti gli autori maggiormente presenti nel catalogo della biblioteca sono quelli rappresentati tra gli uomini illustri nel ciclo di ritratti che decora lo studiolo di Federico, a conferma dell'unitariet\u00e0 complessiva che assume il progetto iconografico federiciano."}
{"id": "2600901", "revid": "47767", "url": "https://it.wikipedia.org/wiki?curid=2600901", "title": "007 - Il domani non muore mai", "text": ""}
{"id": "2600903", "revid": "742538", "url": "https://it.wikipedia.org/wiki?curid=2600903", "title": "Loteprednolo", "text": "Il Loteprednolo, conosciuto anche come Loteprednololo (nome commerciale, come prodotto della Bausch &amp; Lomb, \"Lotemax\" nel quale il principio attivo \u00e8 presente come \"Loteprednololo Etabonato\"), \u00e8 un corticosteroide utilizzato in oftalmologia.\nIl loteprednolo \u00e8 infatti utilizzato nel trattamento dell'infiammazione postoperatoria successiva alla chirurgia oculare. Il Loteprednololo appartiene ad una nuova classe di corticosteroidi, definiti soft drug, caratterizzati da una potente azione antinfiammatoria, studiata per essere attiva nella zona di applicazione. Tali farmaci si basano sull'attivit\u00e0 metabolica dell'organo interessato in modo che agiscano rapidamente e vengano velocemente metabolizzati in metaboliti inerti.\nIl Loteprednolo \u00e8 anche utilizzato per forme croniche di cheratite come la Cheratopatia puntata superficiale di Thygeson, la Cheratocongiuntivite, la Pinguecula e la Sclerite.\nScarsamente assorbito per via sistemica, non causa o almeno causa in misura minima l'innalzamento della Pressione intraoculare.\nIl loteprednolo \u00e8 stato sintetizzato a partire dal prednisolone (con il quale condivide la maggior parte della struttura). La sostituzione del gruppo chetonico del prednisolone sul C20 a favore di un estere clorometile ha permesso la sintesi del loteprednolo il quale presenta una maggiore lipofilia rispetto al prednisolone. L'aumentata lipofilia migliora il passaggio transcorneale del corticosteroide che in questo modo esplica pi\u00f9 velocemente la sua attivit\u00e0 antinfiammatoria. Questa modifica strutturale inoltre fa s\u00ec che il loteprednolo possa essere rapidamente trasformato a livello oculare in una metabolita inattivo, o comunque scarsamente attivo, con il vantaggio di presentare l'insorgenza di minori effetti avversi rispetto ad altri cortisonici.\nIl loteprednolo risulta cos\u00ec un corticosteroide utilizzabile in particolar modo sia per le patologie riguardanti la superficie oculare sia per le infiammazioni postoperatorie, mentre \u00e8 scarsamente efficace per combattere i processi infiammatori che riguardano le zone pi\u00f9 profonde dell'occhio, come l'uvea, per le quali si preferice il betametasone ed il desametasone."}
{"id": "2600904", "revid": "2014155", "url": "https://it.wikipedia.org/wiki?curid=2600904", "title": "Villa di Ferrante d'Aragona", "text": "La villa di Ferrante d'Aragona (meglio conosciuta come villa La Ferrantina) \u00e8 un'ex villa di Napoli; era situata sulla costa di Chiaia.\nLa struttura in oggetto era un grandioso complesso reale di Alfonso II, erede del padre Ferrante d'Aragona. Era immersa nella macchia mediterranea della Riviera di Chiaia (una zona che non si era ancora inurbata alla citt\u00e0); secondo la storiografia, i fabbricati della villa raggiungevano la zona dove oggi \u00e8 la chiesa di Santa Maria in Portico.\nOggi la struttura \u00e8 quasi completamente scomparsa: sono sopravvissute soltanto alcune strutture che si trovano all'interno della Palazzina Bivona in via Vittorio Imbriani."}
{"id": "2600907", "revid": "1543377", "url": "https://it.wikipedia.org/wiki?curid=2600907", "title": "Chalfant Valley", "text": "Chalfant Valley (detta anche \"Chalfant\") \u00e8 un census-designated place nella Contea di Mono in California. \u00c8 posta sulla Southern Pacific Railroad a 22 miglia (35 km) sud sudest di Benton ad un'altitudine di 4258 piedi pari a 1298 metri.\n\"Chalfant Valley\" \u00e8 una piccola comunit\u00e0 residenziale di 530 abitanti posta 14 miglia (23 km) da Bishop sulla U.S. Route 6.\nIl codice di avviamento postale \u00e8 93514.\nStoria.\nLa citt\u00e0 prende il nome da Arthur Chalfant, un editore di giornali del 1870.\nL'ufficio postale oper\u00f2 a Chalfant dal 1913 al 1928."}
{"id": "2600912", "revid": "287204", "url": "https://it.wikipedia.org/wiki?curid=2600912", "title": "Haziratu'l-Quds", "text": "Haziratu'l-Quds \u00e8 il nome con cui i Bah\u00e1'\u00ed indicano l'edificio che ospita il centro amministrativo bahai, sia locale che regionale o nazionale.\nShoghi Effendi, il Custode della Fede Bahai, scrisse che ogni Haziratu'l-Quds debba avere una segreteria, una tesoreria, una biblioteca, un ufficio editoriale, una sala assembleare, una sala consiliare e dei locali per ospitare i pellegrini. \nStabil\u00ec altres\u00ec che le sue funzioni devono essere complementari a quelle del tempio bahai e auspic\u00f2 che entrambi gli edifici siano costruiti nello stesso sito."}
{"id": "2600917", "revid": "228587", "url": "https://it.wikipedia.org/wiki?curid=2600917", "title": "William Butler", "text": ""}
{"id": "2600918", "revid": "180559", "url": "https://it.wikipedia.org/wiki?curid=2600918", "title": "Evgenij Dodolev", "text": "Biografia.\nLa sua carriera inizia nel 1985 al famoso giornale moscovita \"Moskovskij Komsomolec\":\nIl silenzio ufficiale aull'esistenza della prostituzione si ruppe finalmente nel novembre del 1986 con il saggio di Evgenij Dodolev \"Belyj tanec\" (\"Quando invitano le donne\") e pubblicato nel periodico \"Moskovskij Komsomolec\" in cui descriveva la vita delle prostitute che avevano rapporti solo con stranieri (\"Valjutnaja prostitutka\", prostituta che vende i suoi servigi solo in dollari). A questo articolo ne seguirono altri dal carattere sensazionalista. Nonostante in ciascuno di essi si ponesse sotto accusa la prostituzione, le donne sovietiche, che vivevano con salari modestissimi e non avevano accesso ad abiti costosi, guardavano a questa forma di vita con totale invidia.\nNel 1990 pubblica il libro \"Piramide-1\", che ha venduto 100.000 copie in patria.\nNel 2004 esce il secondo libro di Evgenij Dodolev, \"Mafia\".\n\u00c8 fondatore e proprietario di \"Novyj Vzgljad (New Look Media)\".\n\u00c8 fondatore di \"Der Spiegel-Profil\"."}
{"id": "2600924", "revid": "729019", "url": "https://it.wikipedia.org/wiki?curid=2600924", "title": "Air Burkina", "text": "Air Burkina \u00e8 la compagnia di bandiera del Burkina Faso, costituita il 17 marzo 1967, con il nome di Air Volta, \u00e8 stata rinominata nel 1984, ha la propria sede principale nella capitale Ouagadougou.\nStoria.\nLa compagnia aerea Air Volta iniziava ad operare su tratte nazionali utilizzando due Piper PA-32 Cherokee Six. Una quota della compagnia era detenuta da Air Afrique che nel 1969 l'increment\u00f2 per sviluppare i voli locali. A met\u00e0 degli anni settanta la flotta era composta da un Piper PA-31 Navajo, un Piper PA-32-300 e un de Havilland Canada DHC-6 Twin Otter (XT-AAX).\nQuando nel 1984 il primo ministro Thomas Sankara decise di cambiare il nome del paese da Repubblica dell'Alto Volta all'attuale Burkina Faso, la compagnia di bandiera divenne Air Burkina.\nAir Afrique possedeva il 17% della compagnia, la flotta all'epoca si componeva di un de Havilland Canada DHC-6 Twin Otter 300, un Embraer EMB-110P2 Bandeirante (XT-ABJ) ed un Fokker F-28-4000 (XT-FZP).\nLa compagnia venne privatizzata il 21 febbraio 2001 con la cessione dell'76% delle azioni al Fondo Aga Khan per lo sviluppo economico (AKFED), che ha interessi anche nelle compagnie aeree nazionali del Mali e dell'Uganda attraverso la propria societ\u00e0 Celestair.\nFlotta.\nSuccessivamente la privatizzazione la flotta di Air Burkina \u00e8 stata incrementata con altri due Fokker F-28 (XT-FDC e XT-TIB), un Saab 340B (ZS-PDR), un McDonnell Douglas DC-9-30 (ZS-TGL), tre MD-87 (XT-ABC, XT-ABD e XT-ABF) ed un Airbus A319-100 (F-OOUA).\nAttualmente \u00e8 composta da:\nAlleanze.\nAir Burkina fa parte del Gruppo Celestair insieme ad Air Uganda ed alla Compagnie A\u00e9rienne du Mali, ha stretto inoltre alleanze con la Kenya Airways e Air Ivoire con cui opera in code sharing.\nIncidenti.\nL'8 ottobre 1988 un de Havilland Canada DHC-6 Twin Otter 300 (XT-AAX) dell'Air Burkina, \u00e8 andato distrutto durante un decollo dall'aeroporto di Dori."}
{"id": "2600925", "revid": "27205057", "url": "https://it.wikipedia.org/wiki?curid=2600925", "title": "Spazio ellittico", "text": ""}
{"id": "2600930", "revid": "533647", "url": "https://it.wikipedia.org/wiki?curid=2600930", "title": "Nunzio pontificio", "text": ""}
{"id": "2600931", "revid": "729019", "url": "https://it.wikipedia.org/wiki?curid=2600931", "title": "Battaglie di Almeria e Tortosa", "text": "Battaglie di Almeria e Tortosa \u00e8 il termine che definisce convenzionalmente la campagna di Spagna portata avanti nel XII secolo dalla Repubblica di Genova per il controllo del bacino del Mediterraneo occidentale.\nLe due battaglie cruciali - quelle appunto delle citt\u00e0 spagnole controllate dai Mori saraceni, Almer\u00eda e Tortosa - furono il punto cruciale di quella campagna bellica che fu preparata a partire dal 1146 e che ebbe termine nel 1148 con la conquista delle due citt\u00e0 da parte dei genovesi, per i quali inizi\u00f2 peraltro un periodo di declino in chiave prettamente economica dovuto ai forti debiti contratti per armare la flotta belligerante.\nIn particolare, la battaglia di Almer\u00eda - dal nome del ricco centro di arte tessile e luogo di scambio degli schiavi - \u00e8 stata una delle pi\u00f9 sanguinose battaglie affrontate dall'esercito della repubblica marinara.\nAd essa hanno legato il loro nome il condottiero Guglielmo Pelle, console della Repubblica di Genova, soprannominato \"matamoros\" (\"ammazza mori\") per la furia con cui vi combatt\u00e9, e Caffaro di Rustico da Caschifellone, anch'egli console genovese, crociato e cronista autore dei famosi Annali storici.\nStoria.\nIl conflitto fra la repubblica marinara genovese e i mori di Spagna nella fase che vide fra l'estate e l'autunno del 1147 la conquista di Almeria, e cos\u00ec \u00e8 stato descritto dallo storico Federico Donaver nel suo libro del 1912 \"Le vie di Genova\" (Genova, Editrice Moderna):\nIl racconto del Caffaro.\nCaffaro descrisse a sua volta la battaglia di Almeria nel suo tomo \"Storia della presa di Almeria e Tortosa\". In esso l'autore spiega come la campagna di Almeria fosse una scelta alternativa rispetto ad un'eventuale partecipazione dei genovesi - preoccupati dalla rivalit\u00e0 con la Repubblica di Pisa - alla seconda crociata cristiana in Oriente. Il fatto poi che antagonisti fossero, ugualmente, dei musulmani giustificava l'azione genovese in chiave di contrasto all'Islam.\nSul piano pi\u00f9 strettamente politico, accordi con il sovrano Alfonso VII di Castiglia garantivano ai genovesi un terzo delle citt\u00e0 conquistate. La presa di Almeria fu articolata e tutt'altro che semplice: i genovesi, presa Minorca dopo aver posto fine al privilegio fino ad allora detenuto dai pisani, misero sotto assedio Almeria. In cambio della pace fu offerta una ingente somma di denaro. Le trattative tuttavia non ebbero seguito e l'assedio port\u00f2 ad un primo sanguinoso assalto dal mare con l'ausilio delle macchine da guerra che gi\u00e0 avevano fruttato ai genovesi conquiste nelle imprese d'oltremare.\nSecondo il libro di Caffaro, nella battaglia morirono ventimila saraceni (una cifra che non concorda con quella fornita da Donaver, sopra riportata) e solo un anno dopo, nel 1148 ai genovesi fu corrisposto un terzo della citt\u00e0 di Almeria dato poi in feudo a Ottone di Buonvillano, come anche correttamente riportato da Donaver (v. sopra). Presa Almeria, i genovesi conquistarono successivamente Tortosa.\nStrada di Genova.\nA Genova alcune strade sono intitolate ad Almeria e Tortosa a ricordo della battaglia: una \u00e8 Passo Almeria situata nel quartiere di Castelletto; l'altra \u00e8 Via Tortosa situata nel quartiere di Marassi (val Bisagno).\nPrigionieri di Soldano.\nVuole una leggenda che la cittadina montana imperiese di Soldano sia stata fondata nella prima met\u00e0 del Duecento dal comune di Ventimiglia come fortezza nella quale rinchiudere i prigionieri condotti dai campi di battaglia di Almeria, prima, e di Tortosa, poi."}
{"id": "2600932", "revid": "287204", "url": "https://it.wikipedia.org/wiki?curid=2600932", "title": "Comba di Vertosan", "text": "La Comba di Vertosan (\"Combe de Vertosan\" in francese, \"Comba de Vertozan\" in patois valdostano) \u00e8 un vallone valdostano a 1870\u00a0m s.l.m. circa nel comune di Avise.\nVi si tenne la prima Bataille de reines resa celebre dalla poesia in patois di Jean-Baptiste Cerlogne.\nToponimo.\nIl nome deriva dal patois \"Comba di Vert Tzan\" e significa letteralmente \"valle del prato verde\".\nGeografia.\nLa comba di Vertosan \u00e8 una delle prime che si incontrano sulla sinistra orografica della Dora Baltea.\nConfina a nord e est con la valle del Gran San Bernardo, a sud con la valle centrale della Dora Baltea e a ovest con il vallon de Planaval.\n\u00c8 solcata dal torrente Vertosan, che sorge dalla T\u00eate de Serena (2.830\u00a0m).\nCentri abitati.\nL'unico centro abitato \u00e8 \"Joven\u00e7an de Vertosan\", situato a circa 1.800 metri d'altezza, frazione di Avise."}
{"id": "2600934", "revid": "767487", "url": "https://it.wikipedia.org/wiki?curid=2600934", "title": "Laura Malmivaara", "text": "Durante gli anni del liceo ha lavorato come modella.\nNel 2002 \u00e8 protagonista del film \"L'amore di Marja\" (2002) diretto da Anne Riitta Ciccone, e, sempre con la stessa regista, recita ne \"Il prossimo tuo\" (2008), interpretando la parte di Eva.\nIl 16 novembre 2005 ha pubblicato l'album \"Myyt\u00e4v\u00e4n\u00e4 el\u00e4m\u00e4\".\n\u00c8 stata sposata con il regista Aku Louhimies."}
{"id": "2600935", "revid": "121049541", "url": "https://it.wikipedia.org/wiki?curid=2600935", "title": "Suffruticosa", "text": "Con suffruticosa o pianta suffruticosa si intende una piccola pianta perenne, legnosa con rami erbacei fino alla base, alta al massimo mezzo metro.\nStoria.\nLa morfologia delle piante deriva dalle loro risposte adattative all'ambiente; il botanico danese Christen Raunki\u00e6r nel 1903 classific\u00f2 le piante in base alle loro forme biologiche.\nNella classificazione di Raunki\u00e6r, le camefite (Ch) possono essere del tipo suffruticose (Ch suffr).\nEsempi.\nEsempi di suffruticose:"}
{"id": "2600940", "revid": "235890", "url": "https://it.wikipedia.org/wiki?curid=2600940", "title": "Grammy Awards alla canzone dell'anno", "text": ""}
{"id": "2600941", "revid": "235890", "url": "https://it.wikipedia.org/wiki?curid=2600941", "title": "Grammy Awards all'album dell'anno", "text": ""}
{"id": "2600942", "revid": "235890", "url": "https://it.wikipedia.org/wiki?curid=2600942", "title": "Miglior album R&amp;B (Grammy)", "text": ""}
{"id": "2600943", "revid": "235890", "url": "https://it.wikipedia.org/wiki?curid=2600943", "title": "Miglior album di musica classica (Grammy)", "text": ""}
{"id": "2600944", "revid": "235890", "url": "https://it.wikipedia.org/wiki?curid=2600944", "title": "Miglior album rap (Grammy)", "text": ""}
{"id": "2600945", "revid": "235890", "url": "https://it.wikipedia.org/wiki?curid=2600945", "title": "Miglior album reggae (Grammy)", "text": ""}
{"id": "2600946", "revid": "235890", "url": "https://it.wikipedia.org/wiki?curid=2600946", "title": "Miglior album rock (Grammy)", "text": ""}
{"id": "2600947", "revid": "235890", "url": "https://it.wikipedia.org/wiki?curid=2600947", "title": "Miglior artista esordiente (Grammy)", "text": ""}
{"id": "2600948", "revid": "235890", "url": "https://it.wikipedia.org/wiki?curid=2600948", "title": "Miglior canzone R&amp;B (Grammy)", "text": ""}
{"id": "2600950", "revid": "235890", "url": "https://it.wikipedia.org/wiki?curid=2600950", "title": "Miglior canzone rap (Grammy)", "text": ""}
{"id": "2600951", "revid": "235890", "url": "https://it.wikipedia.org/wiki?curid=2600951", "title": "Miglior canzone rock (Grammy)", "text": ""}
{"id": "2600954", "revid": "235890", "url": "https://it.wikipedia.org/wiki?curid=2600954", "title": "Miglior collaborazione con un artista rap (Grammy)", "text": ""}
{"id": "2600955", "revid": "235890", "url": "https://it.wikipedia.org/wiki?curid=2600955", "title": "Miglior composizione di musica contemporanea (Grammy)", "text": ""}
{"id": "2600956", "revid": "235890", "url": "https://it.wikipedia.org/wiki?curid=2600956", "title": "Miglior interpretazione hard rock (Grammy)", "text": ""}
{"id": "2600957", "revid": "235890", "url": "https://it.wikipedia.org/wiki?curid=2600957", "title": "Miglior interpretazione metal (Grammy)", "text": ""}
{"id": "2600959", "revid": "235890", "url": "https://it.wikipedia.org/wiki?curid=2600959", "title": "Miglior interpretazione rap solista (Grammy)", "text": ""}
{"id": "2600960", "revid": "235890", "url": "https://it.wikipedia.org/wiki?curid=2600960", "title": "Miglior interpretazione urban/alternative (Grammy)", "text": ""}
{"id": "2600961", "revid": "235890", "url": "https://it.wikipedia.org/wiki?curid=2600961", "title": "Miglior interpretazione vocale femminile pop (Grammy)", "text": ""}
{"id": "2600962", "revid": "235890", "url": "https://it.wikipedia.org/wiki?curid=2600962", "title": "Miglior nuovo artista di musica classica (Grammy)", "text": ""}
{"id": "2600963", "revid": "235890", "url": "https://it.wikipedia.org/wiki?curid=2600963", "title": "Premio Grammy alla carriera", "text": ""}
{"id": "2600964", "revid": "235890", "url": "https://it.wikipedia.org/wiki?curid=2600964", "title": "Registrazione dell'anno (Grammy)", "text": ""}
{"id": "2600966", "revid": "110157", "url": "https://it.wikipedia.org/wiki?curid=2600966", "title": "Dpi\u00f9", "text": "Dpi\u00f9 \u00e8 dal 2013 un marchio della Maxi Di S.r.l. da quando ha inglobato la Dial S.p.A. che era nata nel 1992.\nMaxi Di \u00e8 una societ\u00e0 della Grande distribuzione organizzata che opera con la formula discount, soprattutto nel Nord Italia.\nStoria.\nDial \u00e8 nata dalla collaborazione tra due societ\u00e0 della GDO appartenenti al gruppo Selex, la Commerciale Brendolan di Belfiore (VR) (ora Maxi Di S.r.l.) e il gruppo Unicomm di Dueville (VI). Da settembre 2009 \u00e8 stata completamente acquisita dal gruppo veronese facente capo alla famiglia Brendolan.\nL'obiettivo iniziale era quello di sviluppare la formula discount nel Triveneto, con il proprio marchio-insegna Dpi\u00f9. In quegli anni nasce la prima piattaforma distributiva a Montegalda (VI) su un'area di 40.000 m\u00b2 con un magazzino di 17.500 m\u00b2 coperti. Nel 2008 sorge la seconda piattaforma distributiva per il Nord Ovest, posizionata a Spinetta Marengo (AL) con un'area coperta di 21.000 m\u00b2. Per l'anno 2015 \u00e8 prevista l'apertura di una terza piattaforma distributiva preposta al servizio logistico delle filiali dell'Italia centrale.\nNel settembre 1993 Dpi\u00f9 apre il suo primo punto vendita con un assortimento iniziale di circa 500 referenze. Negli anni la formula commerciale si evolver\u00e0 fino ad arrivare agli attuali 2400 prodotti, grazie soprattutto all'ampliamento dei settori del surgelato, della carne, dell'ortofrutta e dei salumi e latticini.\nDal gennaio 2013 viene incorporata nella societ\u00e0 capogruppo MAXI DI srl con sede in Viale del Lavoro 20 a Belfiore(VR) mantenendo una propria autonomia gestionale e commerciale, dando origine ad un gruppo che occupa ad oggi pi\u00f9 di 5.000 persone e sfiora i 2 miliardi di euro di fatturato\nRete.\nDpi\u00f9 conta su una rete di circa 250 punti vendita di propriet\u00e0 e 90 in affiliazione e l'area di presenza, oltre al Veneto ed al Friuli Venezia Giulia, vede il Piemonte, la Liguria, la Lombardia, l'Emilia-Romagna, la Valle d'Aosta, il Trentino-Alto Adige e la Toscana, arrivando fino al Lazio, Marche e Abruzzo.\nI negozi Dpi\u00f9 si contraddistinguono per una bassa presenza di prodotti di marca con grande presenza di prodotti a marchio privato e a connotazione salutistica.\nIn dettaglio la presenza territoriale dei punti vendita Dpi\u00f9:"}
{"id": "2600967", "revid": "486946", "url": "https://it.wikipedia.org/wiki?curid=2600967", "title": "Bandiera vaticana", "text": ""}
{"id": "2600970", "revid": "767487", "url": "https://it.wikipedia.org/wiki?curid=2600970", "title": "Mara Del Rio", "text": "Biografia.\nDopo aver studiato canto lirico a Teramo, si trasfer\u00ec a Roma nel 1944 ed inizi\u00f2 ad esibirsi con il nome d'arte di Maria Stella al Teatro Manzoni. Ben presto grazie al successo ottenuto dal vivo in locali come \"La Rupe Tarpea\" o il \"Jackie Club\", ottenne il primo contratto discografico: la sua casa discografica la fece inizialmente presentare come spagnola e lei dunque incise alcuni dischi in spagnolo; anche quando venne ingaggiata come cantante dell'orchestra della Rai di Torino, si present\u00f2 negli spettacoli televisivi vestita da spagnola. Negli anni seguenti, pur incidendo in italiano ed anche, spesso, in napoletano, verr\u00e0 creduta ancora da molti spagnola; collaborer\u00e0, tra le altre, con l'orchestra del maestro Cinico Angelini e con quella di Mario Migliardi.\nDurante gli anni cinquanta, incise per molte case discografiche; partecip\u00f2 al Festival di Napoli 1956, in cui present\u00f2 \"Piccerella\" in abbinamento con Claudio Villa e Giacomo Rondinella, \"Pota, po\"' con Aurelio Fierro, abbinati a Franco Ricci e Pina Lamara \"La palummella\", anche questa con Fierro, abbinati ad Antonio Basurto e Grazia Gresi, e \"Tre rose rosse\", abbinata ad Antonio Basurto. Dopo aver conosciuto il maestro Franco De Paolis, a cui si leg\u00f2 sentimentalmente, abbandon\u00f2 lentamente l'attivit\u00e0 di cantante dedicandosi a quella discografica: con De Paolis fond\u00f2 la Lord, con cui lanci\u00f2 Paolo Mosca, e la Magic, per cui lavorarono Lolita e Solidea. Inoltre i due rilevarono parte della Vis Radio e, nell'ultimo periodo, la CAR Juke Box di Carlo Alberto Rossi. Alla fine degli anni settanta si ritir\u00f2 a vita privata. Nel 2001 vinse il premio \"Paliotto d'Oro\", assegnato dalla citt\u00e0 di Teramo."}
{"id": "2600972", "revid": "76963", "url": "https://it.wikipedia.org/wiki?curid=2600972", "title": "Ben Silverstone", "text": "Carriera.\nIl ruolo pi\u00f9 famoso di Silverstone fu quello di \"Steven Carter\" in \"Get Real\", film del 1998 prodotto dalla Paramount Classic. La pellicola si basa sull'opera teatrale \"What's Wrong With Angry?\" di Patrick Wilde, che narra la storia d'amore tra due studenti del Regno Unito. Silverstone fece da copertina del \"Gay Times\", nel maggio 1999, per celebrare l'uscita del film.\nLa pellicola raggiunse lo status di film di culto, originando anche degli incontri organizzati di fan nei luoghi in cui fu girato il film, Basingstoke. Gli eventi di per s\u00e9 hanno attirato l'attenzione dei media televisivi, in quanto i fan percorsero migliaia di chilometri per giungere all'evento.\nGi\u00e0 prima di \"Get Real\" Silverstone non era estraneo agli ambienti cinematografici, difatti prese parte, nel 1997, al film di Adrian Lyne, \"Lolita\", e al film di Mike Figgis, \"I ricordi di Abbey\", nel 1994."}
{"id": "2600973", "revid": "131358", "url": "https://it.wikipedia.org/wiki?curid=2600973", "title": "Oscar per i migliori effetti speciali", "text": ""}
{"id": "2600974", "revid": "235890", "url": "https://it.wikipedia.org/wiki?curid=2600974", "title": "Oscar per i migliori effetti tecnici", "text": ""}
{"id": "2600975", "revid": "235890", "url": "https://it.wikipedia.org/wiki?curid=2600975", "title": "Oscar per il miglior montaggio", "text": ""}
{"id": "2600976", "revid": "235890", "url": "https://it.wikipedia.org/wiki?curid=2600976", "title": "Oscar per la migliore aiuto regia", "text": ""}
{"id": "2600977", "revid": "235890", "url": "https://it.wikipedia.org/wiki?curid=2600977", "title": "Oscar per la migliore canzone", "text": ""}
{"id": "2600978", "revid": "235890", "url": "https://it.wikipedia.org/wiki?curid=2600978", "title": "Oscar per la migliore coreografia", "text": ""}
{"id": "2600979", "revid": "235890", "url": "https://it.wikipedia.org/wiki?curid=2600979", "title": "Oscar per le migliori didascalie", "text": ""}
{"id": "2600985", "revid": "287204", "url": "https://it.wikipedia.org/wiki?curid=2600985", "title": "Codex Macedoniensis", "text": "Il Codex Macedoniensis (Gregory-Aland: Y o 034; Soden: \u03b5 073) \u00e8 un manoscritto onciale in lingua greca datato al IX secolo, contenente i vangeli canonici.\nContenuto e critica testuale.\nIl codice contiene 309 fogli in pergamena (18x13 cm), scritti su una colonna per pagina, 16 linee per colonna, e contiene il testo dei vangeli canonici in forma frammentaria: mancano infatti solo sei lacune (\"Matteo\" 1,1-9,11; 10,35-11,4; \"Luca\" 1,26-36; 15,25-16,5; 23,22-34; \"Giovanni\" 20:27-21:17). Il manoscritto manca della Pericope dell'adultera (\"Vangelo secondo Giovanni\" ) e dei versetti \"Matteo\" 16,2b-3.\nIl testo greco di questo codice \u00e8 rappresentativo del tipo testuale bizantino; Kurt Aland lo ha collocato nella V categoria.\nStoria.\nIl manoscritto fu citato in maniera insufficiente da Konstantin von Tischendorf, e Gregory ne fece una collazione. Secondo Hermann von Soden, il manoscritto appartiene al testo Ka. Kirsopp Lake ha trovato collegamenti con la Famiglia \u03a0.\nSecondo Bruce M. Metzger questo manoscritto \u00abmerita di essere studiato pi\u00f9 attentamente di quanto non sia stato finora\u00bb.\nIl codice \u00e8 conservato alla Cambridge University Library (manoscritti addizionali 6594)."}
{"id": "2600988", "revid": "767487", "url": "https://it.wikipedia.org/wiki?curid=2600988", "title": "Aleksandar Kristi\u0107", "text": "Carriera.\nGiocatore.\nClub.\nNella sua carriera ha giocato in patria con la (con cui ha vinto l'ultimo campionato jugoslavo nel 1992), OFK Belgrado, FK Zemun e FK Belgrado, in Svezia con il Degefors, in Grecia con l'Ethnikos Asteras e in Italia con la con cui ha disputato 2 partite e segnato un gol in Serie A, all'esordio, contro il Bologna, dopo soli 20 secondi dal suo ingresso in campo. L'altra e ultima partita dell'esperienza italiana di Kristic sar\u00e0 quella fatale contro il Piacenza, all'ultima giornata di campionato, dove il serbo verr\u00e0 fatto entrare negli ultimi scampoli di partita dal tecnico Francesco Oddo, schierandolo come attaccante aggiunto e reclamando anche un rigore al 94', ma per i campani sar\u00e0 retrocessione in B. Dopo quest'annata, viene messo fuori rosa dal nuovo mister Luigi Cagni ma onorer\u00e0 comunque il contratto triennale firmato con la Salernitana, non allenandosi e tenendosi per un periodo fuori dal calcio. Torner\u00e0 dunque in Serbia, all'OFK Belgrado e qui, a 31 anni, concluder\u00e0 definitivamente la propria carriera.\nNazionale.\nHa collezionato una sola presenza con la nazionale jugoslava, disputando una partita amichevole contro l'Argentina il 25 febbraio 1998.\nAllenatore.\nNell'agosto 2008 era stato incaricato come assistente allenatore della Stella Rossa Belgrado dall'allora tecnico Zden\u011bk Zeman."}
{"id": "2600989", "revid": "287204", "url": "https://it.wikipedia.org/wiki?curid=2600989", "title": "Aleksandar Kristic", "text": ""}
{"id": "2600990", "revid": "80598", "url": "https://it.wikipedia.org/wiki?curid=2600990", "title": "I 5 del Sud", "text": ""}
{"id": "2600991", "revid": "287204", "url": "https://it.wikipedia.org/wiki?curid=2600991", "title": "Ousmane Sembene", "text": ""}
{"id": "2600993", "revid": "327794", "url": "https://it.wikipedia.org/wiki?curid=2600993", "title": "Farmaco etico", "text": "Nella dizione farmaco etico, l'aggettivo \"etico\" non ha propriamente il significato morale dell'etica filosofica, ma va piuttosto inteso come un sinonimo di professionale, deontologico. Si tratta cio\u00e8 di un farmaco prescritto dal medico e si distingue per questo dal cosiddetto farmaco da banco che, per la sua natura e dosaggio, \u00e8 giudicato tanto sicuro da poter essere pubblicizzato e da non aver bisogno di alcuna prescrizione medica. In concreto, il farmaco etico \u00e8 un medicinale che pu\u00f2 essere dispensato dal farmacista in farmacia solo in presenza di una ricetta medica. Non a caso, sulle confezioni di questi farmaci \u00e8 stampata obbligatoriamente una scritta del tipo \"Da vendersi solo dietro presentazione di ricetta medica\". Esistono per\u00f2 anche confezioni di farmaci etici con un contenuto di compresse, capsule ecc. inferiore e quindi vendibili liberamente dal farmacista sia in farmacia che in parafarmacia.\nAll'interno dei farmaci etici, esistono poi altre classificazioni. Si ha ad esempio il farmaco di fascia \"a\", gratuito, e il farmaco di fascia \"c\", a carico dell'acquirente; quello che prevede una ricetta ripetibile e quello che invece pu\u00f2 essere prescritto solo con una ricetta non ripetibile; quello soggetto alla legislazione sugli stupefacenti eccetera. Dev'essere comunque chiaro che il farmaco etico non pu\u00f2 essere assunto per libera iniziativa del paziente, ma sempre su consiglio o sotto il controllo del medico.\nIl farmaco SOP.\nOltre al farmaco etico e a quello da banco, esiste anche il farmaco senza obbligo di prescrizione medica, spesso abbreviato in SOP. I medicinali di questa terza categoria sono piuttosto simili a quelli da banco, detti anche OTC (over the counter) perch\u00e9, come indica il loro nome, non hanno bisogno di ricetta medica e sono a totale carico dell'acquirente. Tuttavia non sono cos\u00ec sicuri da poter essere pubblicizzati liberamente; possono invece essere dispensati dal farmacista a propria discrezione in base alle problematiche esposte dal paziente.\nDal 2005 per questa categoria di farmaci \u00e8 obbligatoria l'indicazione del prezzo massimo di vendita al pubblico, aumentabile a cadenza biennale, e con uno sconto massimo sul prezzo di vendita stabilito dall'azienda titolare."}
{"id": "2600995", "revid": "599013", "url": "https://it.wikipedia.org/wiki?curid=2600995", "title": "Carlos Aguilera Mart\u00edn", "text": "Carriera.\nClub.\nCresciuto nelle giovanili dell'Atl\u00e9tico Madrid, esord\u00ec in prima squadra il 26 marzo 1988 contro lo Sporting Gij\u00f3n, dopo aver trascorso la stagione precedente nelle file dell'Atl\u00e9tico Madrid B. Trascorse 5 stagioni con i \"colchoneros\", con cui vinse due Coppe del Re (1991 e 1992), nel 1993 pass\u00f2 al CD Tenerife, restandovi per 3 anni e contribuendo alla qualificazione della squadra isolana in Coppa UEFA con il 5\u00ba posto ottenuto nella stagione 1995-1996.\nNel 1996 Aguilera fece ritorno all'Atl\u00e9tico Madrid, con cui gioc\u00f2 fino alla fine della sua carriera nel 2005, disputando anche due stagioni in Segunda Divisi\u00f3n (a seguito della retrocessione avvenuta nella Liga 1999-2000) ed accettando una riduzione dello stipendio nella stagione 2003-2004.\nNazionale.\nCon la nazionale spagnola, con cui ha esordito il 24 settembre 1997 nella partita di qualificazione al contro la Slovacchia, ha collezionato 7 presenze ed ha partecipato al , disputando le partite della fase a gironi contro Paraguay e Bulgaria."}
{"id": "2601001", "revid": "599013", "url": "https://it.wikipedia.org/wiki?curid=2601001", "title": "Pawe\u0142 Bro\u017cek", "text": "Carriera.\nClub.\nInizi\u00f2 la sua carriera calcistica nel 1992 nel Polonia Bia\u0142ogon Kielce, assieme al fratello gemello Piotr. Nel 1998 si trasfer\u00ec a Zabrze per giocare nel SMS Zabrze. Sei mesi pi\u00f9 tardi entr\u00f2 nelle giovanili del Wisla Cracovia in coppia con il fratello. Ha esordito in Ekstraklasa l'8 aprile 2001 nella partita contro il G\u00f3rnik Zabrze, mentre il 21 aprile dello stesso anno ha segnato il suo primo gol nella massima serie polacca nella partita contro l'Odra Wodzis\u0142aw. Nel maggio del 2001 ha firmato un contratto decennale con il Wisla Cracovia (con cui ha vinto 6 campionati polacchi nelle stagioni 2000-01, 2002-03, 2003-04, 2004-05, 2007-08 e 2008-09). Nel 2002 fu girato in prestito per sei mesi al \u0141KS \u0141\u00f3d\u017a, con cui gioc\u00f2 nella seconda divisione polacca. Nel 2004 pass\u00f2 in prestito per un anno al GKS Katowice. Nel dicembre 2004 venne invitato dal West Ham United a sostenere un provino assieme al fratello Piotr.\nNel gennaio 2005, per volere dell'allora allenatore, Werner Li\u010dka, Bro\u017cek ritorn\u00f2 al Wisla Cracovia, divenendo a partire dalla stagione 2005-2006 un giocatore titolare. Nella stagione 2006-2007 ha segnato 4 gol in Coppa UEFA nelle partite della fase a gironi contro Nancy, e . Nella stagione 2007-2008 \u00e8 stato il miglior marcatore del campionato polacco con 23 gol segnati, bissando tale successo anche in quella successiva con 19 reti.\nIl 31 dicembre 2010 firma per i turchi del Trabzonspor insieme al fratello gemello Piotr Bro\u017cek.\nIl 31 gennaio 2012 passa agli scozzesi del Celtic Glagosw con la formula del prestito, il 10 agosto successivo rescinde il contratto che lo legava al Trabzonspor.\nNazionale.\nBro\u017cek ha militato in vari livelli della Nazionale di calcio della Polonia, dall'Under-15 alla Nazionale maggiore. A livello giovanile ha disputato il Mondiale FIFA Under-17 nel 1999, il Campionato Europeo UEFA Under-16 nel 2000, il Campionato Europeo UEFA Under-18 nel 2001 (vincendolo) ed il Campionato Europeo UEFA Under-21. Nelle qualificazioni al campionato europeo di calcio Under-21 2006 ha segnato 9 gol in 8 partite.\nL'esordio con la Nazionale maggiore \u00e8 avvenuto il 27 aprile 2005 nella partita amichevole contro il Messico, in cui ha segnato anche il suo primo gol. Nel 2006 \u00e8 stato convocato per partecipare al in Germania, durante il quale ha giocato solo la partita della fase a gironi contro l'Ecuador."}
{"id": "2601004", "revid": "149732", "url": "https://it.wikipedia.org/wiki?curid=2601004", "title": "Retto posteriore maggiore della testa", "text": ""}
{"id": "2601013", "revid": "1060", "url": "https://it.wikipedia.org/wiki?curid=2601013", "title": "Pericope Adulterae", "text": ""}
{"id": "2601019", "revid": "1613450", "url": "https://it.wikipedia.org/wiki?curid=2601019", "title": "Michael C. Maronna", "text": "Biografia.\nConosciuto anche come Michael Maronna o Mike Maronna, ha preso parte a noti film di enorme successo internazionale quali \"Mamma, ho perso l'aereo\" (1990) e il suo primo sequel del 1992 \"\", a fianco dei fratelli Macaulay e Kieran Culkin.\nFiglio di padre pompiere, Maronna ha avuto ascendenti di provenienze diversificate, tanto da essere per 1/2 di origine italiana, per 3/8 di stirpe irlandese e per 1/8 di discendenza olandese.\nHa frequentato l'Hunter College in New York City, quindi il Purchase College della \"State University of New York\", dove ha studiato produzione cinematografica.\nDivenuto elettricista per film a partire dal 1997, negli anni seguenti l'attore ha alternato questa sua nuova attivit\u00e0 (anch'essa in ambito cinematografico) alla recitazione."}
{"id": "2601021", "revid": "2034231", "url": "https://it.wikipedia.org/wiki?curid=2601021", "title": "Jack Szostak", "text": ""}
{"id": "2601028", "revid": "1776051", "url": "https://it.wikipedia.org/wiki?curid=2601028", "title": "Er\u00e4maan viimeinen", "text": "Er\u00e4maan viimeinen \u00e8 un singolo della band symphonic metal finlandese Nightwish, pubblicato nel 2007. Il pezzo ha la stessa base musicale della canzone (strumentale) \"Last of the Wilds\" contenuta nell'album \"Dark Passion Play\", ma con un testo in finlandese cantato dalla cantante delle Indica Johanna \"Jonsu\" Salomaa.\nIl brano differisce da \"Last of the Wilds\" anche per altri particolari, quali l'assenza del rumore delle onde, nell'intro, e del kantele nella parte finale, entrambi effetti presenti invece in \"Last of the Wilds\".\nIl singolo non \u00e8 mai stato pubblicato al di fuori della Finlandia, similmente al precedente \"Kuolema tekee taiteilijan\".\n\"Er\u00e4maan viimeinen\" ha raggiunto il primo posto nelle classifiche finlandesi."}
{"id": "2601029", "revid": "287204", "url": "https://it.wikipedia.org/wiki?curid=2601029", "title": "Eramaan Viimeinen", "text": ""}
{"id": "2601032", "revid": "767487", "url": "https://it.wikipedia.org/wiki?curid=2601032", "title": "Gy\u00f6rgy S\u00e1ndor", "text": "Biografia.\nS\u00e1ndor nacque a Budapest. Studi\u00f2 presso l'Accademia musicale Franz Liszt di Budapest con i maestri B\u00e9la Bart\u00f3k e Zolt\u00e1n Kod\u00e1ly, e fece il suo debutto come esecutore nel 1930.\nDiretto pupillo di Bart\u00f3k, S\u00e1ndor ful il primo esecutore ufficiale del Concerto per pianoforte ed orchestra n. 3, eseguito l'8 febbraio 1946 con la Philadelphia Orchestra, sotto la direzione di Eugene Ormandy a Filadelfia, Pennsylvania, USA. \nIl forte legame con Bartok e la sua musica si mantennero costanti per tutta la vita, attraverso un'amicizia duratura e la sistematica inclusione e divulgazione dell'opera bartokiana nell'ambito di concerti, recitals, masterclass tenute in tutto il mondo.\nS\u00e0ndor \u00e8 stato uno fra le uniche dieci persone che partecip\u00f2 direttamente ai funerali di Bart\u00f3k, avvenuti nel 1945.\nSi esib\u00ec come pianista in diversi concerti durante gli anni 30, debuttando alla Carnegie Hall nel 1939.\nIn seguito egli divenne cittadino americano e prest\u00f2 servizio nelle forze armate e nei reparti speciali. \nDopo la guerra torn\u00f2 sul palco dei concerti. Il suo repertorio era concentrato sulle opere ungheresi e russe. Ha inciso l'integrale delle opere pianistiche di Kod\u00e1ly, di Prokofiev e di Bart\u00f3k, per quest'ultima ha vinto il Grand Prix du Disque nel 1965."}
{"id": "2601074", "revid": "1305772", "url": "https://it.wikipedia.org/wiki?curid=2601074", "title": "Angelo Culotta", "text": "Biografia.\nNato a Cefal\u00f9 nel 1939, ha vissuto e operato come giudice a Milano, pur non interrompendo mai i rapporti con la sua citt\u00e0 di origine, come provato, tra l'altro, dalla presidenza della Fondazione Mandralisca di Cefal\u00f9 che ha guidato negli anni 1969-70. \u00c8 deceduto nel 2000 a Milano.\nDa magistrato si occup\u00f2 prioritariamente di igiene e sicurezza nei luoghi di lavoro, infortuni e reati ambientali che considerava la vera priorit\u00e0 in campo penale, anticipando ambiti di interesse giuridico divenuti importantissimi nei decenni successivi.\nAncor prima della istituzione del Pubblico Ministero \"autonomo\", da consigliere dirigente in Pretura Penale, realizz\u00f2 la separazione di fatto delle funzioni delle indagini da quelle giudicanti: nella Pretura Penale a Milano il magistrato giudicante era diverso da quello che aveva svolto le indagini.\nNel 1994 i giornali dedicarono ampio spazio ad un processo pervenutogli dopo 26 anni e a cui egli dette nuovo impulso, riguardante una causa penale cominciata nel 1968 da parte di un gruppo di operai delle Vetrerie Bordoni Miva di Corsico.\nAutore di testi giuridici, per il CIRGIS ha scritto \"Alcune riflessioni su un tentativo di indagine statistica in tema di procedimenti penali per colpa medica\".\nIl pensiero giuridico di Culotta \u00e8 stato ricordato nei convegni che gli sono stati dedicati dall'Associazione Magistrati Milano e Magistratura Democratica.\nDopo la sua morte sono state istituite in suo onore borse di studio per i laureandi in giurisprudenza presso gli atenei di Milano e Palermo."}
{"id": "2601075", "revid": "125364227", "url": "https://it.wikipedia.org/wiki?curid=2601075", "title": "Maria Antonia di Koh\u00e1ry", "text": "Famiglia d'origine.\nMaria Antonia era l'unica figlia del principe Ferenc J\u00f3zsef di Koh\u00e1ry, e di sua moglie, Maria Antonia von Waldstein zu WartenbergNel 1795 suo fratello Antonio mor\u00ec, lasciandola unica erede della famiglia Koh\u00e1ry.\nMatrimonio.\nSpos\u00f2, il 2 gennaio 1816 a Vienna, il principe Ferdinando di Sassonia-Coburgo-Koh\u00e1ry, figlio del duca Francesco Federico di Sassonia-Coburgo-Saalfeld e della duchessa Augusta di Reuss-Ebersdorf.\nCon il suo matrimonio tutta la sua eredit\u00e0, che comprendeva terre dell'attuale Slovacchia, pass\u00f2 al marito.\nEbbero quattro figli:\nTra i loro discendenti si annoverano: Pietro V di Portogallo, Luigi I di Portogallo, Carlo I di Portogallo, Manuele II di Portogallo, Federico Augusto III di Sassonia, Carlo I d'Austria, Otto d'Asburgo, Ferdinando I di Romania, Carlo II di Romania, Ferdinando I di Bulgaria, Boris III di Bulgaria, Simeone II di Bulgaria ed Enrico d'Orl\u00e9ans, conte di Parigi.\nFino allo scoppio della Prima guerra mondiale, i suoi discendenti, la linea di Sassonia-Coburgo-Gotha-Koh\u00e1ry della Casa di Wettin, sono stati tra i tre pi\u00f9 grandi proprietari terrieri dell'Ungheria.\nMorte.\nMor\u00ec il 25 settembre 1862 a Vienna. Fu sepolta nel mausoleo di famiglia nel cimitero di Glockenberg, a Coburgo."}
{"id": "2601078", "revid": "305330", "url": "https://it.wikipedia.org/wiki?curid=2601078", "title": "Edizioni Atlas", "text": ""}
{"id": "2601080", "revid": "1845645", "url": "https://it.wikipedia.org/wiki?curid=2601080", "title": "Valencia Club de F\u00fatbol Mestalla", "text": "Il Valencia Club de F\u00fatbol Mestalla, chiamato comunemente Mestalla, \u00e8 la squadra riserve del Valencia C.F., con sede a Valencia, nella Comunit\u00e0 Valenciana, in Spagna.\nGioca nella \"Segunda Divisi\u00f3n B\", la terza serie del campionato spagnolo.\nSecondo il regolamento della Liga spagnola, il Mestalla, essendo associato al Valencia CF, non potr\u00e0 mai giocare nella stessa serie, ma in una serie inferiore e non pu\u00f2 giocare nella Coppa del Re. Sempre secondo il regolamento, la sua rosa pu\u00f2 essere formata da soli giocatori con meno di 23 anni, oppure con meno di 25 anni, ma con un contratto professionistico con la prima squadra."}
{"id": "2601083", "revid": "107098", "url": "https://it.wikipedia.org/wiki?curid=2601083", "title": "FC Cartagena", "text": ""}
{"id": "2601084", "revid": "107098", "url": "https://it.wikipedia.org/wiki?curid=2601084", "title": "CD Legan\u00e9s", "text": ""}
{"id": "2601085", "revid": "2208340", "url": "https://it.wikipedia.org/wiki?curid=2601085", "title": "Gion", "text": " \u00e8 un quartiere della citt\u00e0 di Kyoto, antica capitale imperiale del Giappone.\nOriginariamente sviluppatosi nel Medioevo nelle zone antistanti il santuario di Yasaka al fine di ospitare i viaggiatori e i pellegrini in visita al tempio, divenne in seguito uno dei pi\u00f9 esclusivi e rinomati quartieri di geishe (\"hanamachi\") dell'intero paese.\nQuartiere delle geiko e delle sale da t\u00e8.\nA Gion vi sono due \"hanamachi\": e . Nonostante il considerevole declino del numero di geishe presenti nel quartiere nel corso dell'ultimo secolo, Gion conserva ancora molte architetture caratteristiche e ospita varie forme di intrattenimento tradizionale, ragione per cui parte del quartiere \u00e8 stata dichiarata bene culturale tutelato dal governo nazionale. La citt\u00e0 di Kyoto ha completato il restauro delle vie di Gion e vari progetti sono volti a mantenere intatta l'originaria bellezza del quartiere.\nGion \u00e8 costellato di abitazioni tradizionali giapponesi (\"machiya\"), alcune delle quali sono \"ochaya\", ovvero le famose \"case da t\u00e8\" in cui generazioni di ricchi maschi di Kyoto, dai samurai dei tempi antichi ai moderni intellettuali e uomini d'affari, sono stati e vengono intrattenuti dalle geishe.\nLe geishe di Gion prendono il nome di \"geiko\", termine del dialetto giapponese di Kyoto che significa letteralmente \"figlia delle arti\" o \"donna d'arte\". La casa da t\u00e8 \u00e8 un mondo appartato e privato in cui l'intrattenimento viene offerto attraverso bevande, piacevoli conversazioni, giochi e l'esecuzione di musica tradizionale giapponese. Il via vai serale delle \"maiko\" (apprendiste geishe) e delle geiko, che dalle loro abitazioni si recano ai loro appuntamenti presso le varie case da t\u00e8, \u00e8 ancora oggi un elemento caratterizzante il panorama notturno del quartiere. \nLe geiko di Gion eseguono ancora le tradizionali danze annuali, la pi\u00f9 famosa delle quali \u00e8 la \"Miyako Odori\", \"Danza dei ciliegi\" \"in fiore\", dette anche \"Danze dell'antica capitale\", che si tiene ogni anno durante il mese di aprile ed \u00e8 eseguita dalle geiko di \"Gion Kobu\".\nSeppur Gion non sia un quartiere a luci rosse, durante il periodo Tokugawa esso divenne uno dei centri principali della prostituzione di Kyoto.\nI primi bordelli e \"case da the\" (luoghi in cui in realt\u00e0 i clienti avevano l'occasione di incontrare le prostitute) comparvero a Gion nel 1665, ma fu solo nel 1712 che ricevettero l'autorizzazione dalle autorit\u00e0 del bakufu Tokugawa. Sar\u00e0 soltanto durante il periodo Meiji, con lo spostamento della capitale imperiale da Kyoto a Edo, che questo quartiere abbandon\u00f2 totalmente la sua natura di quartiere di piacere per quella di \"hanamachi.\"\nNell'immaginario occidentale, Gion appare come un quartiere a luci rosse. Tale caratteristica \u00e8 dovuta alla confusione che viene fatta tra la figura della geisha e quella della prostituta."}
{"id": "2601086", "revid": "107098", "url": "https://it.wikipedia.org/wiki?curid=2601086", "title": "CD Alcoyano", "text": ""}
{"id": "2601087", "revid": "486946", "url": "https://it.wikipedia.org/wiki?curid=2601087", "title": "UDA Gramenet", "text": ""}
{"id": "2601088", "revid": "486946", "url": "https://it.wikipedia.org/wiki?curid=2601088", "title": "UD Puertollano", "text": ""}
{"id": "2601089", "revid": "107098", "url": "https://it.wikipedia.org/wiki?curid=2601089", "title": "CF Atl\u00e9tico Ciudad", "text": ""}
{"id": "2601090", "revid": "107098", "url": "https://it.wikipedia.org/wiki?curid=2601090", "title": "SD Compostela", "text": ""}
{"id": "2601091", "revid": "107098", "url": "https://it.wikipedia.org/wiki?curid=2601091", "title": "RS Gimn\u00e1stica de Torrelavega", "text": ""}
{"id": "2601092", "revid": "1543377", "url": "https://it.wikipedia.org/wiki?curid=2601092", "title": "NGC 5694", "text": "NGC 5694 (noto anche come C 66) \u00e8 un ammasso globulare visibile nella costellazione dell'Idra; fu scoperto da William Herschel nella primavera del 1784.\nOsservazione.\nSi tratta di un debole oggetto dall'aspetto sfuggente e dalle ridotte dimensioni apparenti; sebbene nelle sue immediate vicinanze non siano presenti stelle particolarmente brillanti, la sua individuazione \u00e8 facilitata dalla presenza delle stelle e , due astri di terza magnitudine sulla cui linea congiungente \u00e8 possibile recuperare l'oggetto, leggermente pi\u00f9 vicino alla prima stella. Un riferimento pi\u00f9 vicino \u00e8 dato un arco di stelle di quinta e sesta magnitudine situato poco ad est dell'ammasso stesso.\nLa sua declinazione \u00e8 solo moderatamente australe, ci\u00f2 fa s\u00ec che sia ben osservabile da entrambi gli emisferi terrestri senza eccessive difficolt\u00e0 legate alla latitudine; tuttavia, dall'emisfero australe la sua osservazione \u00e8 pi\u00f9 facilitata. Il periodo pi\u00f9 adatto per la sua osservazione nel cielo serale va da aprile a luglio.\nStoria delle osservazioni.\nLa scoperta dell'ammasso risale alla fine del Settecento e avvenne ad opera di William Herschel, che lo individu\u00f2 nella notte del 22 maggio 1784; la sua vera natura rimase a lungo sconosciuta, fino a quando, nel 1932, non venne riconosciuto come ammasso globulare.\nCaratteristiche.\nNGC 5694 \u00e8 uno degli ammassi globulari pi\u00f9 antichi che si conoscano appartenenti alla Via Lattea: la sua et\u00e0 pari a oltre 12 miliardi di anni lo rende simile ad altri ammassi molto vecchi, come M92 e Terzan 8, rispettivamente nelle costellazioni di Ercole e Sagittario; a causa di ci\u00f2, le sue stelle hanno una metallicit\u00e0 estremamente bassa. La sua distanza dal centro galattico \u00e8 stimata sui 95.000 anni luce, il che lo rende anche uno degli ammassi pi\u00f9 lontani; inoltre la sua alta velocit\u00e0 di allontanamento potrebbe portarlo a disperdersi all'esterno dell'alone galattico. Secondo uno studio pubblicato negli anni ottanta questo ammasso si sarebbe originato nell'alone interno della Via Lattea e solo in un secondo momento ne sarebbe stato spinto via, probabilmente a causa dell'interazione fra la stessa Via Lattea e la Grande Nube di Magellano."}
{"id": "2601093", "revid": "107098", "url": "https://it.wikipedia.org/wiki?curid=2601093", "title": "CD Lagun Onak", "text": ""}
{"id": "2601094", "revid": "107098", "url": "https://it.wikipedia.org/wiki?curid=2601094", "title": "RSD Alcal\u00e1", "text": ""}
{"id": "2601098", "revid": "107098", "url": "https://it.wikipedia.org/wiki?curid=2601098", "title": "CF Palencia", "text": ""}
{"id": "2601100", "revid": "107098", "url": "https://it.wikipedia.org/wiki?curid=2601100", "title": "Uni\u00f3n Estepona CF", "text": ""}
{"id": "2601102", "revid": "107098", "url": "https://it.wikipedia.org/wiki?curid=2601102", "title": "CF Sporting Mahon\u00e9s", "text": ""}
{"id": "2601103", "revid": "1428919", "url": "https://it.wikipedia.org/wiki?curid=2601103", "title": "Dipartimento di Belgrano (Santa Fe)", "text": "Belgrano \u00e8 un dipartimento argentino, situato nella parte sud-occidentale della provincia di Santa Fe, con capoluogo Las Rosas.\nEsso confina a nord con i dipartimenti di San Mart\u00edn e San Jer\u00f3nimo; a est con il dipartimento di Iriondo; a sud con quello di Caseros, e a ovest con la provincia di C\u00f3rdoba.\nSecondo il censimento del 2001, su un territorio di 2.386\u00a0km\u00b2, la popolazione ammontava a 41.449 abitanti, con un aumento demografico del 6,78% rispetto al censimento del 1991.\nIl dipartimento \u00e8 suddiviso in 6 distretti (\"distritos\"), con questi municipi (\"municipios\") o comuni (\"comunas\"):"}
{"id": "2601105", "revid": "107098", "url": "https://it.wikipedia.org/wiki?curid=2601105", "title": "AD Cerro de Reyes Badajoz Atl\u00e9tico", "text": ""}
{"id": "2601108", "revid": "107098", "url": "https://it.wikipedia.org/wiki?curid=2601108", "title": "CD Izarra", "text": ""}
{"id": "2601109", "revid": "107098", "url": "https://it.wikipedia.org/wiki?curid=2601109", "title": "UD Logro\u00f1\u00e9s", "text": ""}
{"id": "2601111", "revid": "107098", "url": "https://it.wikipedia.org/wiki?curid=2601111", "title": "CD Toledo", "text": ""}
{"id": "2601112", "revid": "1573940", "url": "https://it.wikipedia.org/wiki?curid=2601112", "title": "Nazionale di pallavolo femminile della Malaysia", "text": "La nazionale di pallavolo femminile della Malaysia \u00e8 una squadra asiatica ed oceaniana composta dalle migliori giocatrici di pallavolo della Malaysia ed \u00e8 posta sotto l'egida della Federazione pallavolistica della Malaysia."}
{"id": "2601114", "revid": "107098", "url": "https://it.wikipedia.org/wiki?curid=2601114", "title": "AD Alcorc\u00f3n", "text": ""}
{"id": "2601116", "revid": "107098", "url": "https://it.wikipedia.org/wiki?curid=2601116", "title": "SD Lemona", "text": ""}
{"id": "2601117", "revid": "107098", "url": "https://it.wikipedia.org/wiki?curid=2601117", "title": "UE Sant Andreu", "text": ""}
{"id": "2601118", "revid": "107098", "url": "https://it.wikipedia.org/wiki?curid=2601118", "title": "Real Ja\u00e9n", "text": ""}
{"id": "2601120", "revid": "291643", "url": "https://it.wikipedia.org/wiki?curid=2601120", "title": "Teatro d'Impresa", "text": ""}
{"id": "2601122", "revid": "107098", "url": "https://it.wikipedia.org/wiki?curid=2601122", "title": "CE Sabadell FC", "text": ""}
{"id": "2601123", "revid": "107098", "url": "https://it.wikipedia.org/wiki?curid=2601123", "title": "UB Conquense", "text": ""}
{"id": "2601124", "revid": "107098", "url": "https://it.wikipedia.org/wiki?curid=2601124", "title": "Palencia CF", "text": ""}
{"id": "2601126", "revid": "107098", "url": "https://it.wikipedia.org/wiki?curid=2601126", "title": "Alicante CF", "text": ""}
{"id": "2601130", "revid": "767487", "url": "https://it.wikipedia.org/wiki?curid=2601130", "title": "Dipartimento di Caseros", "text": "Caseros \u00e8 un dipartimento argentino, situato nella parte sud-occidentale della provincia di Santa Fe, con capoluogo Casilda.\nEsso confina a nord con i dipartimenti di Belgrano e San Mart\u00edn; a est con il dipartimento di San Lorenzo; a sud con quelli di Constituci\u00f3n e General L\u00f3pez, e a ovest con la provincia di C\u00f3rdoba.\nSecondo il censimento del 2001, su un territorio di 3.449\u00a0km\u00b2, la popolazione ammontava a 79.096 abitanti, con un aumento demografico del 3,07% rispetto al censimento del 1991.\nIl dipartimento \u00e8 suddiviso in 13 distretti (\"distritos\"), con questi municipi (\"municipios\") o comuni (\"comunas\"):"}
{"id": "2601131", "revid": "107098", "url": "https://it.wikipedia.org/wiki?curid=2601131", "title": "Real Uni\u00f3n", "text": ""}
{"id": "2601133", "revid": "107098", "url": "https://it.wikipedia.org/wiki?curid=2601133", "title": "SD Huesca", "text": ""}
{"id": "2601135", "revid": "107098", "url": "https://it.wikipedia.org/wiki?curid=2601135", "title": "Pontevedra CF", "text": ""}
{"id": "2601136", "revid": "107098", "url": "https://it.wikipedia.org/wiki?curid=2601136", "title": "Universidad de Las Palmas CF", "text": ""}
{"id": "2601137", "revid": "107098", "url": "https://it.wikipedia.org/wiki?curid=2601137", "title": "CD Lugo", "text": ""}
{"id": "2601138", "revid": "767487", "url": "https://it.wikipedia.org/wiki?curid=2601138", "title": "Push Pin Studios", "text": "I Push Pin Studios sono stati un consorzio di grafici e illustratori. Fondati a New York, nel 1954, da Milton Glaser, Seymour Chwast, Reynold Ruffins e Edward Sorel, durante i loro circa vent'anni di attivit\u00e0 arrivarono a comprendere una ventina d'associati, tra i quali spiccano le figure di John Alcorn, Paul Davis e Barry Zaid.\nSebbene composti da un gruppo piuttosto eterogeneo di professionisti, ciascuno con un proprio stile, i Push Pin Studios furono caratterizzati da una produzione artistica che da un lato si colloc\u00f2 a met\u00e0 strada tra sperimentazione e recupero della storia della grafica, facendo prevalere sempre l'\"idea\" sul formalismo.\nDall'altro tent\u00f2 di andare oltre la pura illustrazione, spingendosi verso una grafica figurativa che faceva spesso leva sull'ironia e che per certi aspetti poteva essere considerata espressionista. Tale approccio figurativo si contrapponeva, ad esempio, ad una delle pi\u00f9 importanti correnti dell'epoca in ambito grafico, la \"Scuola svizzero-germanica\", che invece privilegiava l'impiego di elementi tipografici. \nLa produzione dei Push Pin Studios spazi\u00f2 dalla grafica editoriale alla grafica pubblicitaria, dai manifesti culturali fino alla ricerca personale portata avanti dai suoi associati. \nTra i lavori pi\u00f9 celebri usciti dai Push Pin Studios \u00e8 possibile citare il manifesto per Bob Dylan del 1966, opera di Milton Glaser; il manifesto pubblicitario per la Olivetti Valentine del 1966, opera sempre di Milton Glaser; Il manifesto contro la guerra del Vietnam (\u00abEnd Bad Breath\u00bb) del 1967, opera di Seymour Chwast; la rivista \"The Push Pin Monthly Graphic\", curata in particolare da Seymour Chwast, anche dopo lo scioglimento degli studios avvenuto nel 1974. "}
{"id": "2601139", "revid": "107098", "url": "https://it.wikipedia.org/wiki?curid=2601139", "title": "CF Gav\u00e0", "text": ""}
{"id": "2601140", "revid": "107098", "url": "https://it.wikipedia.org/wiki?curid=2601140", "title": "CD Mirand\u00e9s", "text": ""}
{"id": "2601141", "revid": "107098", "url": "https://it.wikipedia.org/wiki?curid=2601141", "title": "Benidorm CD", "text": ""}
{"id": "2601142", "revid": "287204", "url": "https://it.wikipedia.org/wiki?curid=2601142", "title": "Airlock", "text": "L'airlock, in italiano camera d'equilibrio o pi\u00f9 letteralmente chiusa d'aria, \u00e8 un dispositivo che permette il passaggio di persone e materiali tra due ambienti a diversa pressione.\nPu\u00f2 anche essere usata per passare tra due ambienti con atmosfere a diversa composizione, o sott'acqua tra un volume con atmosfera gassosa (come un sottomarino) e l'ambiente acquatico esterno.\nApplicazioni.\nLe airlock trovano applicazione in molti ambiti, soprattutto in:"}
{"id": "2601143", "revid": "339392", "url": "https://it.wikipedia.org/wiki?curid=2601143", "title": "41\u00b0 Parallelo (album)", "text": ""}
{"id": "2601144", "revid": "107098", "url": "https://it.wikipedia.org/wiki?curid=2601144", "title": "Orihuela CF", "text": ""}
{"id": "2601145", "revid": "260676", "url": "https://it.wikipedia.org/wiki?curid=2601145", "title": "Museo nazionale della fotografia", "text": "Il Museo Nazionale della Fotografia di Brescia racconta la storia della fotografia e del cinema attraverso apparecchiature fotografiche e cinematografiche e altre attrezzature ad essere correlate dai primi esperimenti fino ai giorni nostri.\nStoria.\nIl Museo Nazionale della Fotografia nasce da un sogno coltivato con passione e tenacia dal cav. Alberto Sorlini, cofondatore nel 1953 del Cinefotoclub Brescia insieme ad Annibale Lori (che ne diventer\u00e0 il primo presidente), Mario Benetti, Angelo Bottini, Carlo Ghirardi, Francesco Mandruzzato, Mario Panizza, Augusto Tolin e Bruno Turelli. Negli anni '80 prende vita l'idea del Museo come esposizione al pubblico del materiale raccolto nel corso degli anni, a partire dal primo lascito di sette macchinette fotografiche donate all'Associazione dal regista Alberto Cima nel 1953.\nIl Museo fu intitolato al cav. Alberto Sorlini (Museo Nazionale della Fotografia \"cav. Alberto Sorlini\") dai primi anni 2000 fino al 20 gennaio 2013, quando avvenne una forte rottura con l'attuale consiglio direttivo che culmin\u00f2 con la deposizione di Sorlini da presidente e la rimozione del suo nome dal Museo, da allora noto come \"Museo Nazionale della Fotografia\".\nIl Museo.\nIl Museo \u00e8 suddiviso in sezioni:\nIl Museo possiede due sale mostre dove ogni mese si susseguono mostre di autori nazionali e internazionali. Dal 2013 inoltre \u00e8 stata creata la mostra nel cassetto, uno spazio espositivo che accoglie e rende fruibili al pubblico alcune fotografie conservate nell'immenso archivio del Museo (circa 60000 pezzi).\nLa Biblioteca foto-cinematografica conta circa 8000 volumi interamente di fotografia e cinematografia.\n e gode di particolare stima anche a livello internazionale, con le varie citazioni riportate in alcune riviste di settore."}
{"id": "2601146", "revid": "339392", "url": "https://it.wikipedia.org/wiki?curid=2601146", "title": "CD Denia", "text": ""}
{"id": "2601147", "revid": "107098", "url": "https://it.wikipedia.org/wiki?curid=2601147", "title": "CF Badalona", "text": ""}
{"id": "2601148", "revid": "228587", "url": "https://it.wikipedia.org/wiki?curid=2601148", "title": "Clara Barton", "text": " \nIn un momento storico in cui poche donne lavoravano fuori casa la Barton si \u00e8 costruita una carriera aiutando gli altri. Uno dei suoi pi\u00f9 grandi successi \u00e8 stata la fondazione della Croce Rossa Americana impegnandosi nel sostegno delle vittime di guerra e di catastrofi. Dal 1976 \u00e8 ricordata nella Hall of Fame for Great Americans\nBiografia.\nEra la pi\u00f9 giovane figlia di Steve Barton veterano delle guerre contro gli indiani in Michigan e Ohio e sua moglie, Sarah. I suoi fratelli erano Dorothy, Sally, Stephen e David.\nBarton ha sempre voluto essere infermiera. Si \u00e8 presa cura del suo cane quando \u00e8 stato ferito. Quando Clara aveva 11 anni suo fratello, David Barton, cadde dal fienile. Il medico disse che sarebbe morto. Ma la giovane Clara, determinata si prodig\u00f2 per salvarlo ed assisterlo riportandolo in salute.\nVita professionale.\nClara Barton divenne insegnante nel 1837 ad Oxford. Nel 1850, Barton ha deciso di proseguire la sua formazione apprendendo scrittura e lingue presso il Clinton Institute di New York. A seguito di questi studi, ha aperto una scuola gratuita nel New Jersey. Sotto la sua guida la scuola ebbe in poco 600 studenti ma il Consiglio invece di premiarla con la presidenza vi mise un uomo a capo. Frustrata da ci\u00f2 si trasferisce nel 1854 a Washington DC ed inizi\u00f2 a lavorare come impiegata nella US Patent Office. Questa era la prima volta che una donna ebbe un incarico dal governo federale e con uno stipendio pari ad un uomo. Successivamente, causa l'opposizione sociale che malvedeva le donne negli uffici fu demansionata a copista e nel 1857 sotto l'amministrazione di James Buchanan lo stipendio le fu ancora pi\u00f9 ridotto. Dopo l'elezione di Abraham Lincoln ed aver vissuto con parenti ed amici in Massachusetts per tre anni \u00e8 tornata a lavorare all'ufficio brevetti nell'autunno 1860, come copista temporanea. Era probabilmente la prima donna a ricoprire una carica nel governo.\nGuerra Civile Americana.\nNel 1864 \u00e8 stata fregiata del titolo dall'Unione Generale Benjamin Butler di Lady in charge degli ospedali al fronte di Army of the James. Tra le sue esperienze pi\u00f9 strazianti, un incidente in cui una pallottola lacer\u00f2 la manica del vestito, senza colpire lei e uccise un uomo che stava curando. \u00c8 conosciuta anche come l'angelo del campo di battaglia.\nCroce Rossa Americana.\nDopo la guerra amb\u00ec a partecipare come collaboratrice all'ufficio soldati dispersi al 437 seventh street, Northwest Washington, DC nel quartiere Gallery place.\nLa Barton ottenne ampio riconoscimento fornendo lezioni in tutto il paese sulle sue esperienze di guerra. Incontr\u00f2 Susan B. Antony ed inizi\u00f2 una proficua collaborazione con il movimento delle suffragette. Fece la conoscenza di Frederick Douglass e divenne un attivista per i diritti civili dei neri. Nel 1869, durante il suo viaggio a Ginevra, in Svizzera fu introdotta nella Croce Rossa.\nAll'inizio della guerra franco prussiana nel 1870 ha assistito la Granduchessa di Baden nella preparazione di ospedali militari e con la Croce Rossa fu molto aiuto alla causa. Su richiesta congiunta delle autorit\u00e0 tedesche e il Comitato di Sicurezza di Strasburgo coordin\u00f2 le operazioni per il sostentamento dei poveri di Strasburgo nel 1871, e di Parigi nel 1872 dopo il suo assedio. Alla fine della guerra fu decorata con la Croce d'oro di Baden e la Croce di Ferro della Germania.\nQuando Clara Barton torn\u00f2 negli Stati Uniti inaugur\u00f2 un movimento per ottenere il riconoscimento per il Comitato Internazionale della Croce Rossa da parte del governo degli Stati Uniti. Quando inizi\u00f2 a lavorare a questo progetto nel 1873 la maggioranza degli americani pensavano che un evento catastrofico come la guerra civile non si sarebbe pi\u00f9 ripresentata ma la Barton persever\u00f2 e ottenne dall'amministrazione di Chester Arthur appoggio per la creazione di questo organo per rispondere alla crisi della guerra.\nC. Barton divenne naturalmente la presidente della sede americana della Croce Rossa che tenne la sua prima riunione ufficiale nel suo appartamento in Washington, DC il 21 maggio 1881. La prima societ\u00e0 locale \u00e8 stata fondata nell'agosto 1881 a Dansville, Contea di Livingston, New York dove mantenne una casa di campagna.\nIl ruolo della societ\u00e0 \u00e8 cambiata con l'avvento della guerra ispano-americana durante il aiut\u00f2 i profughi e prigionieri della guerra civile. Nel 1896, in risposta alla crisi umanitaria nell'Impero Ottomano a seguito dei massacri Hamidian la Barton navig\u00f2 a Costantinopoli e dopo lunghe trattative con Abdul Hamid II ottenne l'apertura del primo sede internazionale della Croce Rossa Americana in Turchia. Lavor\u00f2 inoltre negli ospedali a Cuba nel 1898 all'et\u00e0 di 77 anni. Come ultima operazione che la Barton compi' come presidente della Croce Rossa americana fu aiutare le vittime dell'uragano Galveston nel 1900. Fu istituito anche un orfanotrofio per i bambini. In seguito nel 1904 si dimise visto l'et\u00e0 avanzata. Dopo le dimissioni fond\u00f2 la Societ\u00e0 Nazionale di Primo Soccorso. Il 12 aprile 1912 all'et\u00e0 di 90 anni muore a Glen Echo, Maryland con i suoi amici al suo fianco. La causa di morte fu tubercolosi oltre all'et\u00e0 avanzata\nMonumento storico a Clara Barton.\nNel 1975 fu istituito un monumento storico a Clara Barton, Clara Barton National Historic Site al 5801 Oxford Road, Glen Echo, Maryland ovvero la sua casa, dove lei ha vissuto negli ultimi 15 anni."}
{"id": "2601151", "revid": "252548", "url": "https://it.wikipedia.org/wiki?curid=2601151", "title": "Push Pin Studio", "text": ""}
{"id": "2601152", "revid": "107098", "url": "https://it.wikipedia.org/wiki?curid=2601152", "title": "UD Vecindario", "text": ""}
{"id": "2601153", "revid": "107098", "url": "https://it.wikipedia.org/wiki?curid=2601153", "title": "Zalla UC", "text": ""}
{"id": "2601154", "revid": "36426", "url": "https://it.wikipedia.org/wiki?curid=2601154", "title": "Finnegan's Wake (ballata)", "text": ""}
{"id": "2601156", "revid": "107098", "url": "https://it.wikipedia.org/wiki?curid=2601156", "title": "UE Lleida", "text": ""}
{"id": "2601157", "revid": "1428919", "url": "https://it.wikipedia.org/wiki?curid=2601157", "title": "Dipartimento di Castellanos", "text": "Castellanos \u00e8 un dipartimento argentino, situato nella parte centro-occidentale della provincia di Santa Fe, con capoluogo Rafaela.\nEsso confina a nord con il dipartimento di San Crist\u00f3bal, a est con quello di Las Colonias, a sud con quello di San Mart\u00edn; e a ovest con la provincia di C\u00f3rdoba.\nSecondo il censimento del 2001, su un territorio di 6.600\u00a0km\u00b2, la popolazione ammontava a 162.165 abitanti, con un aumento demografico del 14,21% rispetto al censimento del 1991.\nIl dipartimento \u00e8 suddiviso in 46 distretti (\"distritos\"), con questi municipi (\"municipios\") o comuni (\"comunas\"):"}
{"id": "2601158", "revid": "709565", "url": "https://it.wikipedia.org/wiki?curid=2601158", "title": "Come si fa una tesi di laurea", "text": "Come si fa una tesi di laurea \u00e8 un saggio scritto da Umberto Eco nel 1977 ed edito dalla Bompiani.\nIn questo testo, il semiologo italiano indica le metodologie fondamentali per un uso opportuno del linguaggio accademico, soprattutto considerando le strutture testuali e le argomentazioni necessarie alla elaborazione delle tesi di laurea.\nIl sottotitolo va a precisare che \u00e8 dedicato alle materie umanistiche (nel senso pi\u00f9 ampio possibile, comprendendo anche storia del Diritto, Lingue, Letterature straniere, e gran parte degli argomenti pi\u00f9 estetico-narrativi dell'Architettura) ma non \u00e8 perfettamente adattabile alle cosiddette \"scienze dure\" ed in particolare agli esperimenti da condurre in laboratorio (Biologia, Chimica, Medicina) o a tesi che comprendano una rilevante fase \"progettuale\" (Ingegneria, alcuni corsi di Architettura).\nLa data di edizione, 1977, sta ad indicare che Eco in quel momento non teneva conto di Internet (nel bene e nel male) anche per la reperibilit\u00e0 dei testi primari e secondari; inoltre, non era a conoscenza della suddivisione in tesi biennali e triennali, avvenuta parecchio tempo dopo. Certi corsi di laurea nel 1977 non esistevano neanche, oppure erano attivi solo in un'unica sede.\nContenuti.\nIl primo capitolo precisa le nozioni base sul significato della tesi di laurea, sulla sua funzionalit\u00e0 e sul tipo di persone a cui deve interessare un testo del genere. Secondo il pensiero di Eco \u00abUna tesi di laurea \u00e8 un elaborato dattiloscritto di lunghezza media variabile tra le cento e le quattrocento cartelle in cui lo studente tratta un problema concernente l'indirizzo di studi in cui si vuole laureare\u00bb. L'autore elenca le possibilit\u00e0 di scegliere di realizzare una tesi a carattere compilativo oppure a carattere sperimentale, preceduti ovviamente da un forte interesse per l'argomento scelto da parte del candidato. Eco sottolinea l'importanza di questa scelta in quanto pu\u00f2 rivelarsi eccellente o al contrario, poco gratificante, sia per il candidato stesso, sia per il relatore, cio\u00e8 il curatore della tesi.\nIn merito l'autore dice: \u00abUna tesi di ricerca \u00e8 sempre pi\u00f9 lunga e faticosa e impegnativa, una tesi di compilazione pu\u00f2 anche essere lunga e faticosa ma di solito pu\u00f2 essere fatta in minor tempo e con minor rischio\u00bb. Ci\u00f2 dipende da vari punti, quali: la reale consapevolezza della possibilit\u00e0 di effettuare le proprie ricerche, la reale reperibilit\u00e0 delle fonti che si intendono utilizzare, la disponibilit\u00e0 di tempo a disposizione per consultarle. Il secondo capitolo amplia il discorso sulla scelta dell'argomento e, in particolare, del tipo di tesi che pu\u00f2 essere a carattere monografico oppure panoramico. Eco infatti, sottolinea le differenze delle due tipologie, esaminando le varie possibilit\u00e0 e le motivazioni di scelta tra l'una e l'altra, non sempre facile, ma al contrario sono un lavoro alquanto faticoso del candidato. Egli sostiene che: \u00abLa prima tentazione dello studente \u00e8 quella di fare una tesi che parli di molte cose\u00bb.\nLa tesi monografica potrebbe risultare pi\u00f9 breve perch\u00e9 viene trattato un solo argomento, anche se bisogna comunque usare il carattere panoramico come sfondo. Con la tesi panoramica il candidato deve invece ampliare l'argomento scelto, effettuando varie considerazioni in merito agli elementi correlati all'argomento stesso, e quindi realizzarne un quadro panoramico. La tesi, che a sua volta pu\u00f2 essere a carattere storico oppure teorico, viene utilizzata dal candidato in base alla materia scelta. Eco inoltre sottolinea l'immediata posizione che il candidato vuole assumere nei confronti della sua tesi, e cio\u00e8, quella di trattare un argomento contemporaneo piuttosto che antico, perch\u00e9 apparentemente si potrebbe dimostrare pi\u00f9 facile e divertente. Ma in realt\u00e0 si verifica che le fonti riguardanti l'antico possono essere pi\u00f9 tangibili e numerose di quelle riguardanti il contemporaneo.\nIl tempo per una tesi, secondo il pensiero di Eco pu\u00f2 variare da un massimo di tre anni ad un minimo di sei mesi. Di conseguenza anche la qualit\u00e0 della tesi pu\u00f2 variare. In merito egli dice: \u00aba lavorare bene, non c'\u00e8 nessun argomento che sia veramente stupido: a lavorare bene si traggono conclusioni utili anche da un argomento apparentemente remoto o periferico\u00bb. Le altre due opzioni per la realizzazione della tesi proposte in questo testo sono quella di realizzare una tesi politica oppure scientifica, che vengono spiegate attraverso vari esempi, ipotesi, dati e opinioni dell'autore stesso. Qualunque tipo di tesi si possa scegliere non bisogna dimenticare che \u00abl'esperienza di ricerca imposta da una tesi serve sempre per la nostra vita futura\u00bb. Il secondo capitolo si conclude con specifici consigli sul come non farsi sfruttare dal relatore a cui chiederemo di seguirci per la realizzazione della tesi.\nIl terzo capitolo approfondisce il tema sulla reperibilit\u00e0 delle fonti. In merito l'autore sottolinea l'importanza della certezza della scelta del tema della tesi e del tipo di fonti da utilizzare, che possono essere pi\u00f9 o meno reperibili in base, ad esempio al luogo in cui si trova il candidato e alla disponibilit\u00e0 economica che possiede per poter intraprendere eventuali viaggi al fine di ampliare la propria conoscenza sugli argomenti legati alla stesura della tesi. Secondo il pensiero di Eco infatti \u00ab\u00e8 molto importante definire l'oggetto vero della tesi perch\u00e9 dovrete porvi sin dall'inizio il problema della reperibilit\u00e0 delle fonti\u00bb. Le fonti di cui il semiologo parla vengono classificate come primarie e secondarie e in merito egli dice che la scelta delle une o delle altre \u00abdipende dall'angolatura che do alla tesi\u00bb.\nLa difficolt\u00e0 maggiore, secondo l'autore, \u00e8 quella di accorpare all'argomento principale gli argomenti secondari ad esso correlati per realizzare quelle sfaccettature utili ad essere giudicate come oggetto di una ricerca completa e dettagliata, e quindi utile per ulteriori ricerche. Il secondo argomento trattato nel terzo capitolo \u00e8 la ricerca bibliografica. L'autore elenca i termini ed i concetti pi\u00f9 significativi riguardo all'uso della biblioteca, del catalogo e dei repertori bibliografici. Per affrontare una bibliografia, l'autore afferma: \u00abbisogna che nelle prime sedute non cerchiate di leggere subito tutti i libri che trovate ma di farvi la bibliografia di partenza\u00bb. Eco descrive le norme per la citazione bibliografica, quali: la scheda bibliografica, la scheda di lettura, la citazione dei libri a pi\u00e8 di pagina e la redazione nella bibliografia finale. Infine l'autore utilizza vari esempi per il corretto metodo di scrittura bibliografica."}
{"id": "2601163", "revid": "1573940", "url": "https://it.wikipedia.org/wiki?curid=2601163", "title": "Loulad", "text": "Loulad \u00e8 una citt\u00e0 del Marocco, nella provincia di Settat, nella regione di Casablanca-Settat. \u00c8 situata a pochi chilometri da Khouribga."}
{"id": "2601165", "revid": "834", "url": "https://it.wikipedia.org/wiki?curid=2601165", "title": "924 Forrestville St.", "text": ""}
{"id": "2601167", "revid": "1428919", "url": "https://it.wikipedia.org/wiki?curid=2601167", "title": "Dipartimento di Constituci\u00f3n", "text": "Constituci\u00f3n \u00e8 un dipartimento argentino, situato nel sud della provincia di Santa Fe, con capoluogo Villa Constituci\u00f3n.\nEsso confina a nord con i dipartimenti di Caseros, San Lorenzo e Rosario; a est con la provincia di Entre R\u00edos, a sud con quella di Buenos Aires; a ovest con il dipartimento di General L\u00f3pez.\nSecondo il censimento del 2001, su un territorio di 3.225\u00a0km\u00b2, la popolazione ammontava a 83.045 abitanti, con un aumento demografico del 4,06% rispetto al censimento del 1991.\nIl dipartimento \u00e8 suddiviso in 19 distretti (\"distritos\"), con questi municipi (\"municipios\") o comuni (\"comunas\"):"}
{"id": "2601168", "revid": "767487", "url": "https://it.wikipedia.org/wiki?curid=2601168", "title": "John Hackett", "text": "Sebbene il suo strumento principale sia il flauto traverso, suona anche la chitarra, il basso elettrico e le tastiere.\nLa musica di John Hackett ha radici sia nella musica classica che nel rock, tipicamente quello progressivo. Ha suonato con gruppi quali \"The English Flute Quartet\" e \"Westminster Camerata\" oltre che essere spesso apparso sia negli album che nei concerti del fratello Steve.\nFa inoltre parte dei \"Symbiosis\", un trio di musica ambient."}
{"id": "2601169", "revid": "74801", "url": "https://it.wikipedia.org/wiki?curid=2601169", "title": "Surahammar", "text": "Surahammar \u00e8 una localit\u00e0 della Svezia capoluogo dell'omonimo comune, conta abitanti e si trova nella contea di V\u00e4stmanland."}
{"id": "2601170", "revid": "1714743", "url": "https://it.wikipedia.org/wiki?curid=2601170", "title": "Maria Billeri", "text": "Biografia.\nNata a Pisa, muove i suoi primi passi nel campo della musica affrontando gli studi di pianoforte, seguita da Rossana Bottai. Giovanissima, inizia anche lo studio del canto lirico con Stefania Cappozzo Turchini e si diploma al Conservatorio \"Frescobaldi\" di Ferrara.\nSegue successivamente corsi di perfezionamento di canto con i Maestri Ettore Campogalliani, Magda Olivero, Talmage Fauntleroy, Yva Barthel\u00e8my e Claudio Desderi.\nHa ottenuto il diploma di laurea di II livello in Discipline Musicali (Canto, indirizzo lirico-teatrale) presso l'Istituto Musicale \"P. Mascagni\" di Livorno con il massimo dei voti e la lode.\nOltre alla attivit\u00e0 teatrale di soprano lirico, la sua attivit\u00e0 di concertista \u00e8 intensa e vanta un repertorio vastissimo, che spazia dalla musica barocca a quella contemporanea.\nCarriera.\nNel 1990 partecipa in diretta radiofonica (RAI) a uno dei concerti della stagione di primavera di Torino, direttore F. Shipway; canta inoltre ad uno dei concerti della stagione estiva dell'Accademia Nazionale di Santa Cecilia di Roma, direttore D. Nazareth.\nIl suo debutto assoluto in teatro avviene a Jesi con il ruolo della Dama nel \"Macbeth\" di Giuseppe Verdi, direttore F. Zigante.\nIn seguito alla vittoria del concorso AS.LI.CO. nel 1991 debutta come Mim\u00ec ne \"La Boh\u00e8me\" di Giacomo Puccini a Milano, Bergamo, Cremona, Brescia e Como, direttore S. Ranzani.\nCanta alla Sala Verdi di Milano nel \"Sogno di una notte di mezza estate\" di Felix Mendelssohn, direttore T. Severini e nel \"Lazarus\" di Franz Schubert (voci di Martha e Maria) , direttore S. Ranzani. Al Teatro Donizetti di Bergamo \u00e8 il soprano nella 1\u00aa esecuzione del XX secolo della cantata \"Qual fra le tacite ombre\" di Mayr (direttore V. Delman).\nDebutta nel 1995 nel ruolo di Amelia nel \"Simon Boccanegra\" di Giuseppe Verdi al Teatro Regio di Torino, sotto la direzione di Daniel Oren e, di l\u00ec a poco, il ruolo di Micaela nella \"Carmen\" di Georges Bizet al Teatro Verdi di Pisa, diretta da C. Desderi e M. Balderi.\nNel 1997 debutta il ruolo di Adalgisa nella \"Norma\" di Vincenzo Bellini nei teatri di Pisa, Lucca, Livorno e Siena, sotto la direzione di A. Pinzauti.\nCanta a Lucca il ruolo di Romolo ne \"La Confederazione dei Sabini con Roma\", dramma di Giacomo Puccini senior e, a distanza di un anno, \u00e8 Atalia nell'oratorio di Luigi Boccherini \"Gioas, Re di Giuda\" (direttore H. Handt): la registrazione di entrambi i lavori \u00e8 stata pubblicata dalla Casa Editrice Bongiovanni.\nNel 1998 interpreta per la prima volta il ruolo di Elisabetta nel \"Don Carlos\" di Giuseppe Verdi al Teatro Nazionale dell'Opera di Praga (direttore S. Pellegrino).\nNel 2000, diretta da B. Bartoletti, \u00e8 la Prima Corifea nell\"'Assassinio nella cattedrale\" di Ildebrando Pizzetti al Teatro Regio di Torino.\nPer le celebrazioni verdiane del 2001 \u00e8 a Zagabria, cantando per la prima volta la \"Messa da Requiem\" di Giuseppe Verdi, diretta da P.G. Morandi.\nA Vienna, sotto la direzione di M. Vach, interpreta il ruolo di Amalia ne \"I masnadieri\" di Giuseppe Verdi. \nCanta, in prima esecuzione assoluta, nell'Oratorio Agostino d'Ippona di M. Bargagna a Pisa (direttore S. Barandoni).\nNel 2002, al Teatro del Giglio di Lucca, debutta il ruolo di Giorgetta ne \"Il tabarro\" di Giacomo Puccini, sotto la direzione di Nel 2003 \u00e8 il soprano solista nella prima ripresa moderna dei \"Responsori\" e della \"Messa di Requiem\" di F.M. Gherardeschi a Pisa. Registrazione pubblicata dalla Casa Editrice Bongiovanni.\nNel 2003 e 2005 si aggiungono i debutti nei ruoli principali in \"Tosca\" e \"Madama Butterfly\" di Giacomo Puccini.\nNel 2008 interpreta per la prima volta i ruoli di Leonora ne \"Il trovatore\" di Giuseppe Verdi, di Nedda nei \"Pagliacci\" di Ruggero Leoncavallo e di Santuzza nella \"Cavalleria rusticana\" di Pietro Mascagni, al Teatro Sociale di Mantova sotto la direzione di E. Maschio. Torna al Teatro Sociale di Mantova per interpretare il ruolo di Tosca nell'opera omonima di Giacomo Puccini, diretta da F.M. Carminati.\nNel 2009 debutta il ruolo di Norma di Vincenzo Bellini al Teatro verdi di Pisa, ruolo che poi canta a Como, al Teatro Sociale, in una produzione che continua fino agli inizi del 2010.\nNel 2010 interpreta per la prima volta Medea nell'omonimo titolo di Luigi Cherubini nei teatri del Circuito Lirico Lombardo, ottenendo un grande successo di pubblico e critica. \nNel luglio 2011 debutta all'Arena di Verona il ruolo di Abigaille in \"Nabucco\" di Giuseppe Verdi. Regia di Gianfranco De Bosio e direzione del Maestro Julian Kovatchev.\nNel maggio 2012 torna al Teatro Regio di Torino interpretando Norma. Nell'autunno dello stesso anno debutta il ruolo di Elvira nell'Ernani di Giuseppe Verdi nell'allestimento del Circuito Lirico Lombardo con la regia di Andrea Cigni.\nNel 2013 sar\u00e0 Abigaille al Teatro Massimo di Palermo, ad Avenches e al Teatro Comunale di Bologna.\nSempre nel 2013 debutta il ruolo di Aida di Verdi al Theatro Municipal de S\u00e3o Paulo e Maria in Maria De Rudenz di Gaetano Donizetti a Bergamo\nA giugno 2014 un importante debutto: canta per la prima volta il ruolo di Turandot di Giacomo Puccini al Teatro Lirico di Cagliari, ruolo che canter\u00e0 nel 2015 al Teatro Coccia di Novara e alle Terme di Caracalla.\nNel 2015 \u00e8 nuovamente Norma al Gran Teatro La Fenice e Abigaille in Nabucco al Teatro Comunale di Modena e a Jesi.\nNell'ottobre 2016 canta per la prima volta al Teatro Petruzzelli di Bari interpretando nuovamente Turandot con la direzione del Maestro Giampaolo Bisanti\nAprile 2018: debutta il ruolo di Giselda, protagonista femminile de I Lombardi alla prima crociata di Giuseppe Verdi al Teatro Regio (Torino) con la direzione del Maestro Michele Mariotti\nConcorsi.\n1989\n1990\n1991\n1992\n1993"}
{"id": "2601172", "revid": "122590500", "url": "https://it.wikipedia.org/wiki?curid=2601172", "title": "Una Merkel", "text": "Nel 1962 ottenne una candidatura all'Oscar alla miglior attrice non protagonista per la sua interpretazione in \"Estate e fumo\" (1961)\nBiografia.\nInizi\u00f2 la sua carriera cinematografica nel 1920 in \"Agonia sui ghiacci\", come controfigura di Lillian Gish. Torner\u00e0 ancora a rifare la controfigura della Gish nel 1928 nella pellicola \"Il vento\".\nRecit\u00f2 in altre pellicole dell'era del cinema muto, alcune delle quali per lo studio cinematografico DeForest Phonofilm, che faceva uso della tecnica dell'inventore Lee De Forest detta Fonofilm, una delle prime tecniche di tipo sound-on-film (ovvero con la traccia del sonoro registrata sulla stessa pellicola del video, e non su una separata). Dopo un breve periodo di attrice teatrale a Broadway, la Merkel, con l'avvento del sonoro, ritorn\u00f2 al cinema.\nNel 1930 venne scelta dal regista D. W. Griffith per interpretare il ruolo di Ann Rutledge nella pellicola \"Il cavaliere della libert\u00e0\", aprendo cos\u00ec la strada ad una fruttuosa carriera di attrice non protagonista durante tutti gli anni trenta, al fianco di grandi interpreti del calibro di Jean Harlow, Carole Lombard, Loretta Young, e Dorothy Lamour.\nCon la sua espressione stralunata e il forte accento del sud, espresse tutta la sua verve comica in numerose pellicole, la pi\u00f9 nota delle quali \u00e8 \"Quarantaduesima strada\" (1933), per la regia di Lloyd Bacon."}
{"id": "2601173", "revid": "486946", "url": "https://it.wikipedia.org/wiki?curid=2601173", "title": "Aeroporto internazionale di Dallas-Fort Worth", "text": ""}
{"id": "2601175", "revid": "26630", "url": "https://it.wikipedia.org/wiki?curid=2601175", "title": "Tlat loulad", "text": ""}
{"id": "2601176", "revid": "1428919", "url": "https://it.wikipedia.org/wiki?curid=2601176", "title": "Dipartimento di Garay", "text": "Garay \u00e8 un dipartimento argentino, situato nella parte centro-orientale della provincia di Santa Fe, con capoluogo Helvecia.\nEsso confina a nord con il dipartimento di San Javier, a est con la provincia di Entre R\u00edos, a sud e a ovest con il dipartimento di La Capital, a ovest con quello di San Justo.\nSecondo il censimento del 2001, su un territorio di 3.964\u00a0km\u00b2, la popolazione ammontava a 19.913 abitanti, con un aumento demografico del 22,52% rispetto al censimento del 1991.\nIl dipartimento \u00e8 suddiviso in 5 distretti (\"distritos\"), con questi municipi (\"municipios\") o comuni (\"comunas\"):"}
{"id": "2601178", "revid": "486946", "url": "https://it.wikipedia.org/wiki?curid=2601178", "title": "Dallas-Fort Worth International Airport", "text": ""}
{"id": "2601179", "revid": "54253", "url": "https://it.wikipedia.org/wiki?curid=2601179", "title": "Antonino Papania", "text": "Biografia.\nLa sua militanza politica affonda le radici nel 1984, quando insieme ai rappresentanti di diverse Associazioni e presenze cattoliche e laiche impegnate nel sociale, fonda il movimento \"Presenza Sociale\" del quale diventa Coordinatore. \nAssemblea Regionale Siciliana.\nAntonino Papania dal 1996 \u00e8 stato deputato dell'Assemblea Regionale Siciliana per due legislature, la XII e la XIII, eletto nella lista \"La Margherita - Democrazia \u00c8 Libert\u00e0 Con Rutelli\" per il Collegio di Trapani: la prima volta, nel Partito Popolare Italiano, con voti 6.498 di preferenza su 19.289 di lista (33,69%); la seconda, ne La Margherita, con voti 8.130 di preferenza su 19.529 di lista (41,63%).\nHa ricoperto rilevanti incarichi istituzionali: \u00e8 stato Assessore regionale al Lavoro, Previdenza Sociale, Formazione Professionale ed Emigrazione nella I e II Giunta Capodicasa di centrosinistra (dal 21 novembre 1998 al 10 novembre 1999), e Vice Presidente Commissione II - Bilancio e Programmazione dal 08-08-2001, e membro della Commissione Antimafia dal 28-12-2001.\nNella tredicesima legislatura dell'ARS, \u00e8 stato Vice Presidente della II Commissione legislativa permanente Bilancio e programmazione dal 17 aprile 2002, Componente della II Commissione legislativa permanente Bilancio e programmazione dal 7 agosto 2001, Componente della Commissione Antimafia dal 28 dicembre 2001. \u00c8 stato componente della Commissione CEE e del CNEL, il Consiglio Nazionale per l'Economia e il Lavoro. Estensore e primo firmatario di vari disegni di legge, interrogazioni parlamentari, interpellanze Parlamentari, mozioni di indirizzo, ordini del giorno. Si \u00e8 poi dimesso da deputato regionale, essendo stato eletto Senatore della Repubblica, sostituito il 14 giugno 2005 da Vincenzino Culicchia.\nAttivit\u00e0 al Senato.\n\u00c8 eletto per la prima volta al Senato nel maggio 2005, subentrato in sostituzione di Michele Lauria. Nella XIV legislatura \u00e8 eletto membro della 4\u00aa Commissione permanente (Difesa) del Senato.\nViene rieletto il 9 aprile 2006, al Senato della Repubblica, nelle liste della Margherita, circoscrizione Sicilia. Nella XV legislatura, \u00e8 eletto Vicepresidente della 8\u00aa Commissione permanente (Lavori pubblici, comunicazioni) e componente del Comitato parlamentare per i procedimenti di accusa. Viene riconfermato al Senato della Repubblica, anche nella XVI legislatura, nelle liste del Partito Democratico, sempre nella Circoscrizione Sicilia, il 13 aprile 2008.\nDurante questa legislatura \u00e8 eletto Vicepresidente della 8\u00aa Commissione permanente (Lavori pubblici, comunicazioni), ed \u00e8 membro della Direzione Nazionale del Partito Democratico; ha anche dato alle stampe, per i tipi della casa editrice L'Espresso di Roma, una raccolta di poesie giovanili, con la prefazione del prof. Roberto Lagalla, Rettore dell'Universit\u00e0 degli Studi di Palermo.\nIl 3 novembre 2009, il suo factotum Filippo di Maria \u00e8 stato arrestato in seguito all'operazione Dioscuri che ha messo in difficolt\u00e0 il clan di Alcamo dei Melodia.\nAlcune intercettazioni della Direzione distrettuale antimafia di Palermo l'hanno sorpreso mentre faceva campagna elettorale per il senatore del PD e procurava a un suo collaboratore (l'assessore comunale di Alcamo Giuseppe Scibilia) elenchi di nomi da inserire come votanti alle primarie in cui il Pd sceglieva nel 2005 il candidato alla presidenza della Regione.\nIn merito a tali fatti, Papania in un comunicato ha affermato che \"da nessuna delle conversazioni intercettate emerge che uomini politici o loro diretti collaboratori avessero consapevolezza del ruolo rivestito da Di Maria\" dando inoltre mandato ai propri legali di querelare Marco Travaglio autore di un articolo su \"Il Fatto\".\nIn vista delle elezioni politiche del 2013 si presenta alle primarie dei parlamentari del suo partito ottenendo pi\u00f9 di 7.000 preferenze e il posto numero 2 tra i rappresentanti democratici al Senato in Sicilia, tuttavia la sua candidatura viene annullata dal comitato dei garanti del PD il 18 gennaio al fine di \"tutelare l'immagine e l'onorabilit\u00e0\" del movimento, come ha dichiarato il presidente della suddetta istituzione Luigi Berlinguer.\nProcedimenti giudiziari.\nIl 24 gennaio 2002 ha patteggiato davanti al gip di Palermo una pena di 2 mesi e 20 giorni di reclusione (poi tramutata in multa) per abuso d'ufficio, quando ricopriva l'incarico di assessore al lavoro presso la Regione Siciliana. .\nNel 2016 \u00e8 condannato dal tribunale di Trapani a 8 mesi per il reato di voto di scambio ."}
{"id": "2601180", "revid": "179521", "url": "https://it.wikipedia.org/wiki?curid=2601180", "title": "Bjarte Engen Vik", "text": "Biografia.\nPluricampione olimpico e mondiale della disciplina, Bjarte Engen Vik ottiene le sue prime medaglie ai XVII Giochi olimpici invernali di , in Norvegia: un argento nella gara a squadre e un bronzo nell'individuale.\nL'anno successivo ai Mondiali di Thunder Bay, in Canada, si aggiudica la sua prima medaglia d'oro nella competizione a squadre, medaglia che riconquista, insieme a un argento nell'individuale, anche nell'edizione di Trondheim 1997, in Norvegia. Partecipa ai XVIII Giochi olimpici invernali di , in Giappone, salendo sul gradino pi\u00f9 alto del podio sia nell'individuale che nella gara a squadre. Nella stessa stagione vince anche la sua prima Coppa del Mondo generale, trofeo che bisser\u00e0 anche l'anno seguente.\nSempre nel 1999 ai Mondiali di Ramsau, in Austria, riesce a conquistare medaglie in tutte le discipline della combinata nordica: due ori (nell'individuale e nella gara sprint) e un argento (nella gara a squadre). Due anni dopo giungeranno gli ultimi ori iridati di carriera a Lahti 2001, in Finlandia, nell'individuale e nella gara a squadre K90/staffetta 4x5 km.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale Gundersen\nSP = sprint\nMS = partenza in linea\nNH = trampolino normale\nLH = trampolino lungo"}
{"id": "2601182", "revid": "1305772", "url": "https://it.wikipedia.org/wiki?curid=2601182", "title": "La Estrella (Colombia)", "text": "La Estrella \u00e8 un comune della Colombia facente parte del dipartimento di Antioquia.\nIl centro abitato venne fondato nel 1685, mentre l'istituzione del comune \u00e8 del 1833."}
{"id": "2601190", "revid": "729019", "url": "https://it.wikipedia.org/wiki?curid=2601190", "title": "De la Mar", "text": "La De la Mar \u00e8 stata una delle pi\u00f9 antiche e importanti agenzie pubblicitarie olandesi. Fondata ad Amsterdam nel 1880 da Abraham De la Mar, nel 1960 costituisce, assieme all'agenzia Elvinger di Parigi, il network Intermarco. \nIntermarco viene poi acquistato dall'agenzia pubblicitaria Publicis nel 1972 ed unito al network Farner di Zurigo nel 1973 per dar vita all'Intermarco-Farner: questo rappresenter\u00e0 il nucleo dal quale verr\u00e0 poi sviluppato, nel corso degli anni, il Publicis Groupe. \nAll'Intermarco-Farner viene aggiunta anche l'agenzia McCormick Richards di Londra nel 1979.\nA partire dal 1986 verr\u00e0 deciso di adottare il solo nome Publicis.\nLa De la Mar \u00e8 stata una delle principali agenzie pubblicitarie della Philips fin dalla fondazione di quest'ultima, avvenuta ad Eindhoven nel 1891. In particolare sono celebri i manifesti che reclamizzavano le prime lampadine elettriche della storia, commercializzate appunto dalla Philips.\nTra le altre pubblicit\u00e0 della De la Mar per la Philips \u00e8 possibile citare, inoltre, quelle per i rasoi elettrici Philishave, che a partire dagli anni quaranta reclamizzarono in Europa questa nuova invenzione importata dall'America.\nAltra agenzia prediletta dalla Philips era la francese Elvinger (fondata a Parigi nel 1923 da Francis Elvinger), e fu proprio su iniziativa della Philips, proponendo alla De la Mar e alla Elvinger di occuparsi insieme della propria pubblicit\u00e0 in tutto il mondo, che nacque il network Intermarco."}
{"id": "2601193", "revid": "1428919", "url": "https://it.wikipedia.org/wiki?curid=2601193", "title": "Dipartimento di General L\u00f3pez", "text": "General L\u00f3pez \u00e8 un dipartimento argentino, situato nella parte pi\u00f9 meridionale della provincia di Santa Fe, con capoluogo Melincu\u00e9.\nEsso confina a nord con il dipartimento di Caseros, a est con il dipartimento di Constituci\u00f3n, a est e a sud con la provincia di Buenos Aires, e a ovest con la provincia di C\u00f3rdoba.\nSecondo il censimento del 2001, su un territorio di 11.558\u00a0km\u00b2, la popolazione ammontava a 182.113 abitanti, con un aumento demografico del 6,11% rispetto al censimento del 1991.\nIl dipartimento \u00e8 suddiviso in 31 distretti (\"distritos\"), con questi municipi (\"municipios\") o comuni (\"comunas\"):"}
{"id": "2601194", "revid": "196390", "url": "https://it.wikipedia.org/wiki?curid=2601194", "title": "Sbarco nella Baia dei Porci", "text": ""}
{"id": "2601197", "revid": "1543377", "url": "https://it.wikipedia.org/wiki?curid=2601197", "title": "La Pintada (Colombia)", "text": "La Pintada \u00e8 un comune della Colombia facente parte del dipartimento di Antioquia.\nIl centro abitato venne fondato da V\u00edctor S\u00e1nchez e Rosalba Castillo nel 1815, mentre l'istituzione del comune \u00e8 del 1997."}
{"id": "2601198", "revid": "196390", "url": "https://it.wikipedia.org/wiki?curid=2601198", "title": "Invasione della Baia dei porci", "text": ""}
{"id": "2601207", "revid": "339392", "url": "https://it.wikipedia.org/wiki?curid=2601207", "title": "Grande Boucle F\u00e9minine Internationale", "text": ""}
{"id": "2601209", "revid": "1543377", "url": "https://it.wikipedia.org/wiki?curid=2601209", "title": "La Uni\u00f3n (Antioquia)", "text": "La Uni\u00f3n \u00e8 un comune della Colombia facente parte del dipartimento di Antioquia.\nIl centro abitato venne fondato da Jos\u00e9 Mar\u00eda Londo\u00f1o e Vicente Toro nel 1778, mentre l'istituzione del comune \u00e8 del 1911."}
{"id": "2601213", "revid": "107833578", "url": "https://it.wikipedia.org/wiki?curid=2601213", "title": "Djur\u00e5s", "text": "Djur\u00e5s \u00e8 una localit\u00e0 della Svezia capoluogo del Comune di Gagnef, conta 1.253 abitanti e si trova nella contea di Dalarna."}
{"id": "2601214", "revid": "339392", "url": "https://it.wikipedia.org/wiki?curid=2601214", "title": "Logan International Airport", "text": ""}
{"id": "2601216", "revid": "486946", "url": "https://it.wikipedia.org/wiki?curid=2601216", "title": "George Bush Intercontinental Airport", "text": ""}
{"id": "2601218", "revid": "339392", "url": "https://it.wikipedia.org/wiki?curid=2601218", "title": "Denver International Airport", "text": ""}
{"id": "2601219", "revid": "287204", "url": "https://it.wikipedia.org/wiki?curid=2601219", "title": "Kungsor", "text": ""}
{"id": "2601220", "revid": "110157", "url": "https://it.wikipedia.org/wiki?curid=2601220", "title": "Liborina", "text": "Liborina \u00e8 un comune della Colombia facente parte del dipartimento di Antioquia.\nIl centro abitato venne fondato da Vicente Londo\u00f1o, Jorge Mart\u00ednez e Rafael Paj\u00f3n nel 1832, mentre l'istituzione del comune \u00e8 del 1833."}
{"id": "2601221", "revid": "767487", "url": "https://it.wikipedia.org/wiki?curid=2601221", "title": "Seriazione cronologica", "text": "In archeologia, la seriazione \u00e8 costituita da un insieme di tecniche diverse atte a stabilire la sequenza degli elementi distintivi di un contesto archeologico in ordine cronologico.\nSi distinguono comunemente due tipi di seriazione: la seriazione \"contestuale\" e la seriazione \"di frequenza\". "}
{"id": "2601223", "revid": "287204", "url": "https://it.wikipedia.org/wiki?curid=2601223", "title": "Djuras", "text": ""}
{"id": "2601234", "revid": "125089922", "url": "https://it.wikipedia.org/wiki?curid=2601234", "title": "Sala da t\u00e8", "text": "Una sala da t\u00e8, o, specie in riferimento a quelle orientali, casa da t\u00e8, (francese: \"salon de th\u00e9\") \u00e8 un esercizio pubblico la cui principale attivit\u00e0 \u00e8 quella di servire tale bevanda.\nL'aspetto e le funzioni delle sale da t\u00e8 variano largamente nei vari paesi e culture, e laddove il t\u00e8 costituisce una bevanda particolarmente diffusa si ha spesso una moltitudine di tipologie diverse di tale locale.\nLe \"tearoom\" nel Regno Unito e nelle colonie britanniche.\nNel Regno Unito e negli altri paesi anglosassoni le sale da t\u00e8 (\"tearoom\") sono in genere locali di piccole dimensioni, rivolti particolarmente al pubblico femminile e dall'atmosfera tranquilla e raccolta, in cui vengono serviti il t\u00e8 e degli spuntini leggeri. In tali locali ci si pu\u00f2 aspettare di vedersi servire un cream tea (detto anche Devonshire tea), di sovente servito in un servizio di fine porcellana, accompagnato da scones con confettura e clotted cream. Un'altra consuetudine \u00e8 quella di consumare presso la tearoom un \"high tea\", una via di mezzo tra il t\u00e8 pomeridiano e la cena, servito in genere tra le 17:00 e le 18:00.\nLa prima sala da t\u00e8 inglese di cui si abbia notizia fu aperta da John Twining nel 1706 al numero 216 dello Strand di Londra, dove si trova tuttora. A Londra vi \u00e8 anche una lunga tradizione di celebri sale da t\u00e8 situate all'interno di prestigiosi hotel.\nUna particolarit\u00e0 delle sale da t\u00e8 anglosassoni della prima met\u00e0 del '900 era la presenza abituale di un cartomante o chiromante che offriva i suoi servizi divinatori ai clienti della \"tearoom\": tale usanza, caduta in seguito in disuso ma rimasta impressa nell'immaginario popolare, \u00e8 ancora oggi mantenuta in vita da alcune sale da t\u00e8 occasionalmente o come elemento caratteristico.\nIn Francia, nei paesi francofoni e in Italia.\nIn Francia, paese famoso per i suoi \"caf\u00e9s\", il \"salon de th\u00e9\" ha per lo pi\u00f9 caratteristiche di pasticceria con servizio ai tavoli (modello ripreso e diffusosi anche nella vicina Italia). Locali rivolti in primo luogo a una clientela femminile, essi hanno anche condiviso con l'ambiente del \"caf\u00e9\" il ruolo di ritrovo letterario e intellettuale.\nIn Giappone.\nIn Giappone il termine \"chashitsu\" indica i locali adibiti allo svolgersi della cha no yu, costruiti secondo precisi canoni architettonici volti ad esaltare le caratteristiche estetiche e intellettuali della cerimonia stessa.\nUna tipologia peculiare di case da t\u00e8 giapponese \u00e8 l\"'ochaya\", termine che si riferisce agli esclusivi locali in cui i ricchi maschi venivano, e vengono tuttora, intrattenuti dalle geishe. Particolarmente famose sono le tradizionali ochaya di Kyoto, specialmente quelle dell'antico quartiere di Gion.\nIn Cina.\nIn Cina le case da t\u00e8 ( o ) svolgono la funzione sociale che nell'Europa continentale \u00e8 svolta dal bar e nel Regno Unito e in Irlanda dal pub, con la sola differenza che la principale bevanda servita \u00e8 appunto il t\u00e8 anzich\u00e9 caff\u00e8 o alcolici. I cinesi si recano alla casa da t\u00e8 per chiacchierare e socializzare, utilizzandola anche come luogo di appuntamento e di ritrovo. Il t\u00e8 \u00e8 spesso servito accompagnato dai \"dim sum\" (stuzzichini cinesi).\nIn seguito all'emigrazione cinese le sale da t\u00e8 in stile cantonese (chiamate , cantonese jyutping: \"caa4 laau4\") sono diventate particolarmente diffuse anche nelle grandi citt\u00e0 statunitensi come New York e San Francisco.\nNelle case da t\u00e8 cinesi, il t\u00e8 pu\u00f2 essere servito gi\u00e0 pronto o preparato direttamente al tavolo da una maestra di cerimonia che utilizza accessori e utensili speciali. Il pi\u00f9 diffuso tra questi metodi di servizio \u00e8 quello conosciuto con il nome Gong Fu Cha (Kung Fu Cha).\nL'opera teatrale \"Casa da t\u00e8\" di Lao She \u00e8 ambientata nella casa da t\u00e8 di Wang Lifa, a Pechino e si svolge in tre diversi periodi: sotto l'impero nel 1898, nel 1910 e alla fine della Seconda Guerra Mondiale."}
{"id": "2601236", "revid": "729019", "url": "https://it.wikipedia.org/wiki?curid=2601236", "title": "Bartini RGSR", "text": "Il Bartini RGSR \u00e8 un aereo da ricognizione strategico progettato da Roberto Oros di Bartini a partire dal Tsybin RSR tra il 1957 ed il 1958. Il velivolo, ideato per operare esclusivamente su superfici liquide, rimase sulla carta.\nDescrizione tecnica.\nIl Bartini RGSR era molto simile al Tsybin RSR, dal quale del resto derivava. La differenza essenziale era che si trattava, sostanzialmente, di un idrovolante, e quindi non era in grado di operare da piste terrestri. Le superfici inferiori erano progettate in modo tale da permettere all'aereo di decollare ed atterrare in acqua.\nDifferente era la sistemazione dei motori: infatti, mentre nell'RSR questi erano montati alle estremit\u00e0 alari, nell'RGSR erano posti nella parte superiore delle semiali. Alle estremit\u00e0 alari, invece, vi erano i serbatoi esterni del carburante (che nell'RSR erano agganciati sotto), che fungevano anche da galleggianti."}
{"id": "2601238", "revid": "287204", "url": "https://it.wikipedia.org/wiki?curid=2601238", "title": "Ontinyent Club de F\u00fatbol", "text": "L'Ontinyent Club de Futbol, \u00e8 una societ\u00e0 calcistica con sede a Ontinyent, nella Comunit\u00e0 Valenzana, in Spagna. \nGioca nella \"Segunda Divisi\u00f3n B\", la terza serie del campionato spagnolo."}
{"id": "2601241", "revid": "110157", "url": "https://it.wikipedia.org/wiki?curid=2601241", "title": "Marinilla", "text": "Marinilla \u00e8 un comune della Colombia facente parte del dipartimento di Antioquia.\nIl centro abitato venne fondato da don Juan Duque de Estrada e don Francisco Manzueto Giraldo nel 1690, mentre l'istituzione del comune \u00e8 del 1787."}
{"id": "2601248", "revid": "1650990", "url": "https://it.wikipedia.org/wiki?curid=2601248", "title": "Dipartimento di General Obligado", "text": "General Obligado \u00e8 un dipartimento argentino, situato nella parte nord-orientale della provincia di Santa Fe, con capoluogo Reconquista.\nGeografia.\nEsso confina a nord con la provincia del Chaco, a est con quella di Corrientes, a sud con il dipartimento di San Javier e a ovest con quello di Vera.\nSecondo il censimento del 2001, su un territorio di 10.928\u00a0km\u00b2, la popolazione ammontava a 166.436 abitanti, con un aumento demografico del 14,57% rispetto al censimento del 1991.\nSuddivisione amministrativa.\nIl dipartimento \u00e8 suddiviso in 22 distretti (\"distritos\"), con questi municipi (\"municipios\") o comuni (\"comunas\"):"}
{"id": "2601249", "revid": "174925", "url": "https://it.wikipedia.org/wiki?curid=2601249", "title": "Lavagna Interattiva multimediale", "text": ""}
{"id": "2601251", "revid": "287204", "url": "https://it.wikipedia.org/wiki?curid=2601251", "title": "Blue Valley", "text": "Blue Valley \u00e8 una citt\u00e0 immaginaria dell'Universo DC. Fu creata da \"John Broome\" e Carmine Infantino, come residenza dell'originale Kid Flash. Venne per la prima volta menzionata nell'episodio, \"The Flash\" n\u00b0 110, del dicembre 1959.\nUbicazione.\nCome per altre citt\u00e0 immaginarie, l'esatta \"posizione\" nel mondo reale non \u00e8 specificata.\nNell'episodio, \"The Flash ,\"Year One: Born To Run\"\", lo scrittore Mark Waid situ\u00f2 la localit\u00e0 di Blue Valley nel Nebraska. Secondo l'atlante \"The Atlas of The DC Universe\" della Mayfair Games, pubblicato nel 1990, Blue Valley \u00e8 \"situata nel limite nord del Nebraska, a quaranta chilometri a sud est di Sioux Falls nel Sud Dakota\".\nVerso la fine degli anni novanta, la localit\u00e0 fu utilizzata da Geoff Johns come sfondo per le avventure di \"Courtney Withmore\", all'inizio della sua carriera nella seconda versione di Star-Spangled Kid e di suo padre adottivo. Pat \"Stripesy\" Dugan, nelle pagine di \"Stars and S.T.R.I.P.E.\". Johns ridimension\u00f2 la posizione di Blue Valley per specificare le contee di Douglas, Saunders e Lancaster, nell'episodio n\u00b0 81, del 2006, di \"Justice Society of America.\"\nStoria e sfondo.\nAlla localit\u00e0 di Blue Valley venne dedicato un capitolo nel Fan Club ufficiale di Flash, con Wally West come presidente. Fu menzionata anche la presenza di un college, che Wally West frequent\u00f2 dopo essersi dimesso dai Teen Titans.\nRelazione tra spazio e tempo.\nNell'episodio n\u00b0 1 di, \"JLA Secret Files,\" del settembre 1997, Blue Valley fu la localit\u00e0 da cui ebbe inizio una delle invasioni di Starro. Secondo la storia fu considerato il luogo in cui avvenne il primo incontro tra Starro e la Justice League, dopo che la squadra chiese di lasciare la base spaziale.\nLa squadra moderna, tranne Flash, catturato dopo che Blue Valley chiese il suo aiuto, entr\u00f2 in citt\u00e0. Un messaggio di Starro mostr\u00f2 i danni alle propriet\u00e0 di Blue Valley, macchine in fiamme e fuochi sparsi ovunque. Lo Spettro si fece vivo, prima che la JLA entrasse in citt\u00e0. Questi mostr\u00f2 una visione del futuro: se la JLA fosse entrata in citt\u00e0, Starro li avrebbe catturati, come primo passo verso la conquista dello spazio e del tempo conosciuti. La JLA fu poi depotenziata dallo Spettro, con la conseguenza della distruzione di un solo palazzo d'uffici, e la successiva distruzione della macchina di Starro.\nDi nuovo Starro.\nStarro ritorn\u00f2 a Blue Valley nell'episodio JLA n\u00b022, del Settembre 1998. questa volta addormenter\u00e0 l'intero continente americano, eccetto coloro che vennero a conoscenza in anticipo della sua venuta. Le forze combinate degli eroi, i sogni dei senza tetto di Blue Valley e di \"Daniel of the Dreaming\" riuscirono a mandarlo via.\nDue altri supereroi, \"Pat Dugan\" e Courtney Withmore, vissero a Blue Valley. Non \u00e8 chiaro se fossero liberi dal controllo mentale di Starro. Nell'episodio, Day of Judgement n\u00b0 1, Blue Valley soffr\u00ec l'invasione dei \"tizi morti\" come la mise Capitan Marvel. Marvel, Pat e Courtney aiutarono a proteggere la citt\u00e0."}
{"id": "2601252", "revid": "834", "url": "https://it.wikipedia.org/wiki?curid=2601252", "title": "Vanessa Anne Hudgens", "text": ""}
{"id": "2601254", "revid": "348472", "url": "https://it.wikipedia.org/wiki?curid=2601254", "title": "Brixeneti", "text": "I Brixeneti erano un antico popolo alpino. Il loro nome \u00e8 ricordato nel Trofeo delle Alpi (\"Tropaeum Alpium\"), monumento romano eretto nel 7-6 a.C. per celebrare la sottomissione delle popolazioni alpine e situato presso la citt\u00e0 francese di La Turbie:\nSecondo lo storico Claudio Tolomeo i \"\u0392\u03c1\u03b9\u03be\u03ac\u03bd\u03c4\u03b1\u03b9\" (\"Brix\u00e1ntai\") dovevano essere i pi\u00f9 settentrionali tra i Reti. La moderna storiografia identifica i Brixentes/Brixantai anche con i \"\u0392\u03c1\u03b9\u03b3\u03ac\u03bd\u03c4\u03b9\u03bf\u03b9\" (\"Brig\u00e1ntioi\") di Strabone e dunque li colloca nel odierno Vorarlberg e nella Svizzera orientale. Secondo un'altra teoria il loro areale stanziale dovrebbe coincidere con la Val Pusteria e la citt\u00e0 di Bressanone.\nI \"Brixenetes \" vennero sottomessi a Roma nel contesto delle campagne di conquista di Augusto di Rezia e arco alpino, condotte dai suoi generali Druso maggiore e Tiberio (il futuro imperatore) contro i popoli alpini tra il 16 e il 15 a.C."}
{"id": "2601255", "revid": "767487", "url": "https://it.wikipedia.org/wiki?curid=2601255", "title": "Oscar Montelius", "text": "Biografia.\nAffin\u00f2 il metodo della cronologia relativa per classificazione e tipologia che fu poi sviluppato da Flinders Petrie nella seriazione.\n\u00c8 stato membro dell'Accademia svedese."}
{"id": "2601260", "revid": "247222", "url": "https://it.wikipedia.org/wiki?curid=2601260", "title": "Andrea Mazzarani", "text": "Caratteristiche tecniche.\nTrequartista moderno e duttile, capace di fornire assist, aggredire gli spazi ma anche interdire. Talvolta impiegato anche come mezzala o centrocampista offensivo di destra.\nCarriera.\nClub.\nCresciuto nella Cisco Roma, dove ha disputato da titolare la Serie C2 2007-2008. Nell'estate 2008 viene ingaggiato dall', che lo fa giocare nella propria formazione Primavera.\nNel 2009 i friulani lo cedono in prestito al , con cui debutta in Serie B il 6 settembre 2009 e segna la prima rete in cadetteria il 7 novembre successivo.\nNell'estate del 2010 torna all', che poi lo gira in prestito al . Disputa una stagione ad ottimi livelli, condita da 9 reti.\nRientrato dal prestito, viene ceduto pochi giorni dopo al Novara, neo promosso in Serie A, con la formula del prestito con diritto di riscatto.\nNelle prime due giornate entra a partita in corso, per poi partire dal primo minuto in casa contro l'Inter il 20 settembre. Segna la sua prima rete in Serie A il 21 dicembre nella gara pareggiata in rimonta per 2 a 2 dal Novara contro il Palermo.\nIl 30 gennaio 2013 il ne rileva la compropriet\u00e0, per poi girarlo in prestito al . Al termine della stagione la compropriet\u00e0 viene risolta a favore dell'Udinese.\nA luglio il Modena acquista la compartecipazione di Mazzarani, che resta cos\u00ec in Emilia giocando altre 34 partite con 9 gol. Complessivamente con il Modena ha segnato 22 gol in 91 partite.\nIl 17 luglio 2014 si trasferisce in prestito con diritto di riscatto all'Entella. Mazzarani viene presentato il 19 luglio, giocando poi la sua prima partita il 16 agosto contro il Benevento in Coppa Italia aprendo le marcatore dopo due minuti (5-4 dopo i rigori). Fa il suo debutto da titolare in campionato il 30 agosto in Entella-Bari 0-2. Segna il suo primo gol il 13 dicembre nella vittoria interna per 2-1 contro il Vicenza. Si ripete poi 4 volte nelle successive 6 partite. Il 25 aprile 2015 in occasione di Avellino-Entella 1-1 tocca quota 200 presenze da professionista con i club. Con 35 presenze e 8 gol totali non riesce ad evitare la retrocessione dell'Entella dopo aver perso i play-out contro il , segnando un gol nella gara di ritorno terminata 1-1 senza esultare.\nA fine stagione ritorna a Modena per fine prestito. Il 24 ottobre 2015, dopo sole 5 presenze stagionali (con due rete segnate), durante la partita persa contro il (2-0), si infortuna gravemente al ginocchio destro subendo una lesione al crociato anteriore per cui si opera il 2 novembre. Tornato in campo, anche quest'anno per\u00f2 non riesce ad evitare la retrocessione del suo club.\nTermina cos\u00ec anche la sua terza esperienza con il Modena avendo collezionato in tutto 101 presenze e 25 gol.\nL'8 luglio 2016 torna al Crotone, neo-promosso in Serie A, firmando un contratto biennale, societ\u00e0 il cui vicepresidente Gualtieri \u00e8 il padre della sua fidanzata. Dopo aver rescisso con i \"Pitagorici\" il 31 agosto seguente, l'11 ottobre si lega fino al 2018 con il Catania.\nNel giugno 2018 passa alla Salernitana in serie B, per poi tornare in terza serie con gli \"etnei\" la stagione successiva. Dopo 29 presenze e 7 gol, nell'ottobre 2020 passa al neo retrocesso . Per\u00f2 causa le problematiche societarie e finanziarie del club labronico, che non riesce ad ottenere la fidejussione necessaria per garantire i nuovi acquisti, il tesseramneto non si perfeziona e rimane fermo fermo a gennaio 2021 quando la situazione si sblocca e viene tesserato. Il 15 luglio di quell\u2019anno, dopo la retrocessione del Livorno, firma un contratto biennale con la Carrarese.\nStatistiche.\nPresenze e reti nei club.\n\"Statistiche aggiornate al 3 aprile 2021\""}
{"id": "2601266", "revid": "1543377", "url": "https://it.wikipedia.org/wiki?curid=2601266", "title": "Murind\u00f3", "text": "Murind\u00f3 \u00e8 un comune della Colombia facente parte del dipartimento di Antioquia.\nIl centro abitato venne fondato da Juan Paulino Salazar nel 1835, mentre l'istituzione del comune \u00e8 del 1914."}
{"id": "2601267", "revid": "1310927", "url": "https://it.wikipedia.org/wiki?curid=2601267", "title": "Terrassa Futbol Club", "text": "La Terrassa Futbol Club, \u00e8 una societ\u00e0 calcistica con sede a Terrassa (Barcellona), in Catalogna, in Spagna. \nGioca nella \"Segunda Divisi\u00f3n RFEF\", la quarta serie del campionato spagnolo."}
{"id": "2601268", "revid": "287204", "url": "https://it.wikipedia.org/wiki?curid=2601268", "title": "Murind\u00f2", "text": ""}
{"id": "2601269", "revid": "1428919", "url": "https://it.wikipedia.org/wiki?curid=2601269", "title": "Dipartimento di Iriondo", "text": "Iriondo \u00e8 un dipartimento argentino, situato nella parte centro-meridionale della provincia di Santa Fe, con capoluogo Ca\u00f1ada de G\u00f3mez.\nIl dipartimento fu istituito con legge provinciale del 26 ottobre 1883, separandolo dal dipartimento di San Jer\u00f3nimo. Nel 1890 una parte del dipartimento fu separata per istituire quello di Belgrano.\nEsso confina a nord con il dipartimento di San Jer\u00f3nimo, a est e a sud con il dipartimento di San Lorenzo, a sud con quello di Caseros e a ovest con quello di Belgrano.\nSecondo il censimento del 2001, su un territorio di 3.184\u00a0km\u00b2, la popolazione ammontava a 65.486 abitanti, con un aumento demografico del 4,21% rispetto al censimento del 1991.\nIl dipartimento \u00e8 suddiviso in 12 distretti (\"distritos\"), con questi municipi (\"municipios\") o comuni (\"comunas\"):"}
{"id": "2601270", "revid": "287204", "url": "https://it.wikipedia.org/wiki?curid=2601270", "title": "Murindo", "text": ""}
{"id": "2601272", "revid": "104458", "url": "https://it.wikipedia.org/wiki?curid=2601272", "title": "Scultenna", "text": ""}
{"id": "2601273", "revid": "110157", "url": "https://it.wikipedia.org/wiki?curid=2601273", "title": "Uberi", "text": "Gli Uberi erano un antico popolo alpino.\nSecondo lo storico Plinio il Vecchio essi dovevano essere una comunit\u00e0 nella quale si dividevano i Leponzi, situata presso il Rodano.\nGli Uberi vennero sottomessi a Roma nel contesto delle campagne di conquista di Augusto di Rezia e arco alpino, condotte dai suoi generali Druso maggiore e Tiberio (il futuro imperatore) contro i popoli alpini tra il 16 e il 15 a.C.\nIl nome degli Uberi \u00e8 ricordato nel Trofeo delle Alpi (\"Tropaeum Alpium\"), monumento romano eretto nel 7-6 a.C. per celebrare la sottomissione delle popolazioni alpine e situato presso la citt\u00e0 francese di La Turbie:"}
{"id": "2601278", "revid": "1543377", "url": "https://it.wikipedia.org/wiki?curid=2601278", "title": "Mutat\u00e1", "text": "Mutat\u00e1 \u00e8 un comune della Colombia facente parte del dipartimento di Antioquia.\nIl centro abitato venne fondato da Gustavo White Uribe nel 1944, mentre l'istituzione del comune \u00e8 del 1951."}
{"id": "2601279", "revid": "287204", "url": "https://it.wikipedia.org/wiki?curid=2601279", "title": "Mutat\u00e0", "text": ""}
{"id": "2601280", "revid": "287204", "url": "https://it.wikipedia.org/wiki?curid=2601280", "title": "Mutata", "text": ""}
{"id": "2601282", "revid": "363629", "url": "https://it.wikipedia.org/wiki?curid=2601282", "title": "Bastoncelli di Auer", "text": ""}
{"id": "2601286", "revid": "287204", "url": "https://it.wikipedia.org/wiki?curid=2601286", "title": "Narino", "text": ""}
{"id": "2601288", "revid": "474175", "url": "https://it.wikipedia.org/wiki?curid=2601288", "title": "Dipartimento di La Capital (Santa Fe)", "text": "La Capital \u00e8 un dipartimento argentino, situato nella parte centro-orientale della provincia di Santa Fe, con capoluogo Santa Fe, che \u00e8 anche capitale della provincia.\nEsso confina a nord con il dipartimento di San Justo, a est con quello di Garay e con la provincia di Entre R\u00edos, a sud con il dipartimento di San Jer\u00f3nimo e a ovest con quello di Las Colonias.\nSecondo il censimento del 2001, su un territorio di 3.055\u00a0km\u00b2, la popolazione ammontava a 630.538 abitanti, con un aumento demografico del 10,75% rispetto al censimento del 1991.\nIl dipartimento \u00e8 suddiviso in 15 distretti (\"distritos\"), con questi municipi (\"municipios\") o comuni (\"comunas\"):"}
{"id": "2601290", "revid": "104458", "url": "https://it.wikipedia.org/wiki?curid=2601290", "title": "Esarca di Ravenna", "text": ""}
{"id": "2601294", "revid": "104458", "url": "https://it.wikipedia.org/wiki?curid=2601294", "title": "Battaglia del fiume Panaro", "text": ""}
{"id": "2601295", "revid": "1543377", "url": "https://it.wikipedia.org/wiki?curid=2601295", "title": "Nari\u00f1o (Antioquia)", "text": "Nari\u00f1o \u00e8 un comune della Colombia facente parte del dipartimento di Antioquia.\nIl centro abitato venne fondato da un gruppo di coloni guidati da Santos P\u00e9rez Hern\u00e1ndez nel 1827, mentre l'istituzione del comune \u00e8 del 23 aprile 1913."}
{"id": "2601297", "revid": "767487", "url": "https://it.wikipedia.org/wiki?curid=2601297", "title": "Simply Mortified", "text": "Simply Mortified \u00e8 un album discografico del gruppo musicale statunitense BS2000, pubblicato nel 2001 dalla Grand Royal."}
{"id": "2601301", "revid": "125687887", "url": "https://it.wikipedia.org/wiki?curid=2601301", "title": "Agora (film)", "text": "Agora (\"\u00c1gora\") \u00e8 un film del 2009 diretto da Alejandro Amen\u00e1bar, interpretato da Rachel Weisz. Il film narra in forma romanzata la vita della matematica, astronoma e filosofa greca-alessandrina Ipazia, durante l'epoca delle persecuzioni anti-pagane stabilite per legge dai Decreti teodosiani, fino alla sua morte che nel film avviene per mano di un gruppo di parabolani, nel marzo del 415.\nIl film, in lingua inglese, \u00e8 uscito il 9 ottobre 2009 in Spagna e il 23 aprile 2010 in Italia. \u00c8 stato presentato al Festival di Cannes 2009 come film fuori concorso e al Festival internazionale del film di Toronto del 2009. Le riprese sono state fatte nei siti di Forte Ricasoli, Delimara, Medina, La Valletta e Marsa Scirocco sull'isola di Malta, sono cominciate il 15 marzo 2008 e sono durate quindici settimane. I costi di produzione si aggirano intorno ai 50 milioni di euro.\nTrama.\nSul finire del IV secolo le tensioni tra cristiani e pagani si accentuano ad Alessandria d'Egitto, dove coesistono una nutrita comunit\u00e0 cristiana e il celebre tempio pagano di Serapide. La tensione sfocia in occasionali episodi di violenza: in uno di questi, lo zelota cristiano Ammonio, dopo essersi esibito dinanzi alla folla in un \"miracolo\" attraversando incolume un braciere, spinge nello stesso braciere un pagano per dimostrare pubblicamente l'impotenza dei pagani.\nNel Serapeo, la filosofa Ipazia predica la tolleranza e si dedica alle conoscenze classiche: fisica, filosofia e soprattutto astronomia. Queste riflessioni la portano a dubitare del modello geocentrico promosso da Tolomeo, giudicandolo troppo artificioso, e a interessarsi agli ormai dimenticati studi di Aristarco, che ponevano invece il Sole al centro del sistema solare. Viceversa, suo padre Teone mostra una decisa ostilit\u00e0 verso i cristiani, al punto da voler punire una schiava domestica perch\u00e9 in possesso di una croce di legno; per risparmiarle la punizione, un altro schiavo, Davo, mente asserendo di essere anch'egli cristiano, e chiede cos\u00ec di ricevere le frustate al posto della schiava. Dopo aver incontrato Ammonio per le strade della citt\u00e0, Davo si lascia persuadere a convertirsi alla sua fede.\nIntanto, la comunit\u00e0 pagana di Alessandria si riunisce in seguito alla provocazione di Ammonio, e Teone concorda con gli esponenti pi\u00f9 facinorosi riguardo alla necessit\u00e0 di aggredire fisicamente i cristiani per vendicare l'affronto; nonostante il parere contrario d'Ipazia che decide, in seguito, di non far intervenire i suoi studenti (tranne Oreste che aveva abbandonato la classe a causa del rifiuto della sua dichiarazione d'amore per Ipazia) perch\u00e9 ritiene questa una \"stupidaggine\". Tuttavia, dopo l'assalto iniziale nella pubblica piazza, i pagani si ritrovano in netta inferiorit\u00e0 numerica, e devono ritirarsi all'interno delle mura del Serapeo, che comprende non solo lo sfarzoso tempio ma anche la famosa Biblioteca di Alessandria; lo stesso Teone viene ferito da un suo schiavo, che si ritrova ad anteporre la sua fede al suo dovere di schiavo. Durante la notte, l'assedio alle mura viene posto in stallo dall'intervento della guardia cittadina, su ordine del Pretore. Tuttavia, la mattina dopo un ambasciatore rende noto ai pagani trincerati le volont\u00e0 dell'imperatore Teodosio I (anch'egli cristiano): non saranno puniti per l'attacco ai cristiani, ma dovranno ritirarsi dal Serapeo e i cristiani saranno liberi di entrarvi.\nI pagani fuggono dall'uscita posteriore del tempio, non prima di aver per\u00f2 portato con s\u00e9 diversi scritti di teatro, filosofia e matematica, che altrimenti verrebbero sicuramente distrutti insieme alla Biblioteca dalla folla inferocita, come appunto avviene. Davo sceglie di non fuggire insieme a Ipazia e gli altri, bens\u00ec di unirsi agli zeloti nella distruzione del Serapeo, odiato simbolo della cultura classica e pagana. Segretamente infatuato della sua padrona, torna poi nella sua casa per cercare di abusare di lei, ma desiste, c\u00f2lto dalla vergogna. Ipazia sceglie di liberarlo per scacciarlo dalla propria dimora, mentre Teone muore in seguito all'infezione della ferita durante gli scontri con i cristiani.\nPassano diversi anni, durante i quali il paganesimo scompare dalla vita pubblica alessandrina e il Cristianesimo assume una posizione sempre pi\u00f9 dominante nella societ\u00e0 dell'Impero. Il vescovo Cirillo, che condivide le politiche di cancellazione dei culti pagani come predetto pochi anni prima da Teodosio, minaccia l'ordine sociale del prefetto Oreste, ex-allievo di Ipazia. Scoppia inoltre un conflitto con la comunit\u00e0 ebraica locale, che viene assalita dagli zeloti, guidati da Ammonio, al teatro. Gli ebrei decidono di vendicarsi nottetempo, attirando con l'inganno nella cattedrale i parabolani, di cui faceva parte anche Davo, massacrandoli a colpi di pietre; pochi sopravvivono. Ne segue una persecuzione su vasta scala degli ebrei, che vengono uccisi pubblicamente e poi ammassati in grandi pile funerarie.\nFrattanto, Ipazia continua i propri esperimenti sul modello eliocentrico, iniziando a covare dubbi riguardo un'orbita perfettamente circolare dei pianeti. La situazione si aggrava ulteriormente quando Oreste, seppure cristiano e battezzato, rifiuta di inginocchiarsi dinnanzi alle Sacre Scritture durante una pubblica messa, dopo che Cirillo appositamente ne ha letto un passo di San Paolo che diffida le donne dall'insegnare agli uomini. Si scatenano cos\u00ec pesanti maldicenze sull'influenza negativa che Ipazia, dichiaratasi non cristiana di fronte al Concilio, avrebbe su Oreste. Ammonio colpisce Oreste scagliandogli una pietra all'uscita della Chiesa, e viene cos\u00ec messo a morte, ma ormai su Ipazia gravano le accuse di empiet\u00e0 e stregoneria. Proprio mentre lei finalmente intuisce che i pianeti si muovono su orbite ellittiche, i parabolani, ora fuori di s\u00e9, decidono di linciarla.\nDavo sente questi discorsi e corre a casa della sua ex-padrona per avvertirla, ma scopre che si \u00e8 nuovamente recata al Concilio, dove Oreste, su suggerimento di Sinesio (anch'egli ex allievo di Ipazia), le ha offerto un'ultima possibilit\u00e0 di scampare alla furia del popolo: battezzarsi, come hanno gi\u00e0 fatto, seppur loro malgrado, tutti i membri del Concilio non cristiani. Ipazia rifiuta perch\u00e9 non vuole prestare fede a nulla che non sia la sua libera adesione all'amore per il sapere. Sulla via per tornare alla propria dimora viene quindi sequestrata da un gruppo di parabolani e di zeloti, che la portano in una chiesa isolata per scorticarla viva. Davo, che si \u00e8 unito al gruppo strada facendo, propone invece di lapidarla per evitare il contatto con il suo sangue impuro. Approfittando del tempo necessario agli zeloti per raccogliere le pietre fuori dalla chiesa, si avvicina a Ipazia e, con il suo tacito consenso, la soffoca, risparmiandole cos\u00ec una morte ben pi\u00f9 dolorosa per mano degli zeloti. Nel morire, Ipazia ha una visione dell'oculo della cupola del tempio deformata in un'ellisse dalla prospettiva; comprendendo la veridicit\u00e0 delle sue supposizioni, muore serena.\nDopo la morte di Ipazia, Oreste, ancora innamorato di lei, sparisce nel nulla e Cirillo prende il potere su Alessandria d'Egitto. Dopo la sua morte verr\u00e0 dichiarato santo (come anche Ammonio).\nLa problematica scientifica.\nLa protagonista Ipazia \u00e8 rappresentata come una filosofa e una scienziata che insegna ponendo questioni sulla validit\u00e0 del sistema tolemaico, che a quell'epoca si stava consolidando. Ella argomenta sui temi astronomici e fisici tipici della Rivoluzione Scientifica: come possono le stelle erranti (i pianeti) descrivere epicicli e deferenti.\nNel film, Ipazia, riferendosi all'antico scienziato Aristarco (il primo a teorizzare un sistema eliocentrico), immagina, molti secoli prima di Niccol\u00f2 Copernico e di Galilei, che sia la Terra a girare attorno al Sole e non il contrario, come nel modello tolemaico, disegnando un cerchio. A questo modello, Ipazia, osservando come il Sole appaia alternativamente pi\u00f9 lontano o pi\u00f9 vicino alla Terra, aggiunge l'ipotesi dell'orbita ellittica (di cui il cerchio \u00e8 in geometria un caso particolare), basandosi sul cono di Apollonio ed arrivando cos\u00ec ad una soluzione simile a quella di Keplero, fondata su orbite ellittiche anzich\u00e9 circolari.\nL'idea romanzata che ne consegue \u00e8 che, se Ipazia non fosse stata lapidata dai cristiani, sarebbe forse riuscita ad anticipare di ben dodici secoli il modello astronomico di Keplero. Come gli stessi titoli di coda del film precisano, l'attribuzione ad Ipazia di questa tesi non ha fondamento documentale ed \u00e8 puramente speculativa. Nel film inoltre questa idea scientifica \u00e8 mostrata come una aggravante della posizione di filosofa e pagana della donna (prendendo probabilmente spunto dall'accusa di empiet\u00e0 rivolta secoli prima ad Aristarco da Cleante di Asso).\nDai documenti rimasti, il contributo scientifico di Ipazia appare principalmente associato ai lavori del padre, Teone di Alessandria. Si pu\u00f2 anche osservare che Keplero, nella celebre \"Astronomia nova\", deriv\u00f2 le orbite ellittiche dai dati di Tycho Brahe, e precisamente da quelli sui moti di Marte la cui orbita \u00e8 molto eccentrica. Prima di allora sarebbe stato difficile immaginare orbite non circolari; lo stesso Galilei scart\u00f2 tale ipotesi come insensata.\nPochi anni dopo la morte di Ipazia nel 415, Proclo (412-485) port\u00f2 ai pi\u00f9 alti livelli speculativi la filosofia di Platone, \nCome Ipazia, Proclo studi\u00f2 ad Alessandria d'Egitto e fu un filosofo neoplatonico pagano, oltrech\u00e9 giurista e attivo politico. Inviso al partito cristiano di Atene, dal 437 fino alla morte rimase comunque a capo della scuola fondata da Platone in questa citt\u00e0.\nDistribuzione in Italia.\nNel febbraio 2010, e a seguito di richieste provenienti anche da quotidiani come La Stampa, la Mikado Film ha acquisito i diritti di distribuzione per l'Italia e il film \u00e8 uscito nelle sale italiane venerd\u00ec 23 aprile. La sua uscita, fortemente voluta, ha fatto molto discutere. Su questo ritardo sono state paventate delle ingerenze vaticane, altri invece hanno parlato di richieste troppo esose da parte dei distributori originali."}
{"id": "2601303", "revid": "1428919", "url": "https://it.wikipedia.org/wiki?curid=2601303", "title": "Dipartimento di Las Colonias", "text": "Las Colonias \u00e8 un dipartimento argentino, situato nella parte centrale della provincia di Santa Fe, con capoluogo Esperanza.\nEsso confina a nord con il dipartimento di San Crist\u00f3bal, a est con i dipartimenti di San Justo e La Capital; a sud con i dipartimenti di San Jer\u00f3nimo e San Mart\u00edn; e a ovest con quello di Castellanos.\nSecondo il censimento del 2001, su un territorio di 6.439\u00a0km\u00b2, la popolazione ammontava a 95.202 abitanti, con un aumento demografico del 10,64% rispetto al censimento del 1991.\nIl dipartimento \u00e8 suddiviso in 37 distretti (\"distritos\"), con questi municipi (\"municipios\") o comuni (\"comunas\"):"}
{"id": "2601305", "revid": "107098", "url": "https://it.wikipedia.org/wiki?curid=2601305", "title": "Ontinyent CF", "text": ""}
{"id": "2601307", "revid": "729019", "url": "https://it.wikipedia.org/wiki?curid=2601307", "title": "Aeroporto Internazionale di Miami", "text": "L'aeroporto internazionale di Miami (IATA: MIA, ICAO: KMIA) \u00e8 un aeroporto situato a circa 13\u00a0km dal centro di Miami in Florida, Stati Uniti d'America. L'aeroporto rappresenta un hub per i passeggeri della compagnia American Airlines e, inoltre, l'aeroporto pi\u00f9 importante degli Stati Uniti ad avere maggiori voli con l'America Latina.\nStoria.\nHa aperto ai voli nel 1928 per conto della Pan American, e, dopo aver acquisito la Pan Am a New York, Rio, e Buenos Aires, ha spostato la maggior parte delle sue operazioni dell'idroscalo Dinner Key, lasciando la Pan Am in gran parte inutilizzata, fino a che, nel 1934, sia la Eastern Air Lines che, nel 1937, la National Airlines hanno avviato il voli. L'aeroporto \u00e8 stato poi ampliato verso sud.\nNel 1945 la citt\u00e0 di Miami ha istituito un'Autorit\u00e0 Portuale raccogliendo fondi per l'acquisto di obbligazioni per l'aeroporto, ribattezzata da Pan Am, 36th Street aeroporti. La societ\u00e0 che gestisce l'aeroporto si \u00e8 fusa, nel 1949, con la societ\u00e0 che gestiva il campo d'aviazione dell'Esercito, situato a sud della ferrovia, ampliandosi ulteriormente nel 1951 quando la linea ferroviaria venne spostata pi\u00f9 sud per fare spazio alle piste di atterraggio. Nel 1959, il vecchio terminal situato sulla 36th Street venne chiuso, nel momento in cui ha aperto il terminal passeggeri moderno . Tra il 1949 ed il 1959 presso l'aeroporto di Miami ha operato il trasporto truppe dell'Air Force Reserve, fino a che l'ultima unit\u00e0 venne trasferita nella vicina Homestead Air Base, ora Homestead Air Reserve Base.\nTra la fine del 1970 e l'inizio del 1980 l'Air Florida a Miami ha posseduto un hub a con un volo non stop per Londra, acquistato dalla National Airlines dopo la fusione con la Pan Am. L'Air Florida ha cessato le operazioni nel 1982 a seguito dello schianto del volo Air Florida 90. \nNel 1975, dopo la nomina a presidente della Eastern Airline di Frank Borman la sede orientale si trasferisce dal Rockefeller Center di New York City in un campus adiacente all'aeroporto di Miami orientale. La compagnia aerea rimase uno dei maggiori datori di lavoro della zona metropolitana di Miami fino agli scioperi del 1986, il cui principale avversario della Eastern fu il sindacalista Frank Lorenzo. Nel 1989, comunque, la compagnia fu costretta alla bancarotta.\nNel tentativo di salvare la compagnia aerea, il CEO Bob Crandall ha cercato un nuovo hub per utilizzare i nuovi aeromobili che la Delta Airlines aveva appena ordinato. Le proiezioni ipotizzavano che la Delta Air Lines avrebbero potuto garantire una forte concorrenza delle rotte provenienti dall'hub orientale di Atlanta. L'American Airlines ha annunciato che nel mese di agosto del 1988 avrebbe stabilito una base all'aeroporto di Miami. Inoltre la compagnia aveva pensato di cedere le rotte orientali latino americane pi\u00f9 redditizie all'American Airlines, come parte di una riorganizzazione attivata, a causa del Capitolo 11, nel disperato tentativo di sollevare le sorti della compagnia. Gli sforzi si rivelarono inutili, costringendo l'azienda ad una liquidazione delle rotte orientali, completata nel 1990. Pi\u00f9 tardi, l'American Airlines trasfer\u00ec all'aeroporto di Miami, i suoi hub falliti di Nashville e Releigh-Durham, il maggior numero di dipendenti e di attrezzature. Oggi Miami \u00e8 sia il pi\u00f9 grande americano hub di merci, che nel settore dei collegamenti internazionali, in direzione nord-sud rete.\nLa Pan Am, l'altro vettore chiave presente all'aeroporto di Miami, venne acquisita dalla Delta Air Lines nel 1991, ma, poco dopo present\u00f2 istanza di fallimento. Le rotte internazionali rimanenti che facevano scalo all'aeroporto di Miami verso l'Europa e l'America Latina furono vendute alla United Airlines per $ 135 milioni di \u20ac nell'ambito della liquidazione di emergenza. L'United Airlines, fino al 1990, ha mantenuto un hub latino-americano, servendo principalmente i voli dall'aeroporto di Miami verso il Sud America. Nel maggio del 2004 anche l'United Airlines fu costretta a chiudere l'hub di Miami riallocando le risorse presso il suo hub principale di Chicago. A causa dei severi requisiti introdotti per il controllo degli stranieri di passaggio, soprattutto a causa degli attacchi dell'11 settembre 2001, il ruolo dell'aeroporto di Miami come un hub intercontinentale di connessione venne drasticamente ridotto, pur rimanendo comunque il centro pi\u00f9 importante tra l'Europa e l'America Latina. Nel 2004, l'Iberia ha eliminato l'hub di Miami, optando per voli diretti dalla Spagna verso l'America Centrale. L'Air France continua a mantenere un volo per Port-au-Prince con l'Airbus A320. Oggi, i vettori europei si servono del Miami International Airport pi\u00f9 di qualsiasi altro aeroporto degli Stati Uniti, ad eccezione del John F. Kennedy a New York.\nL'American Airlines, l'American Eagle, La Delta Air Lines, l'Air Miami, la Sky Airlines, e l'United Airlines operano voli regolari tra l'aeroporto di Miami e diversi aeroporti cubani, uno dei pochi aeroporti con collegamenti diretti tra le due nazioni. Tuttavia, tali voli devono essere prenotati attraverso agenzie alle quale \u00e8 stata attribuita una speciale autorizzazione da parte dell'Ufficio di Controllo degli Attivi Stranieri, generalmente disponibili solo a funzionari governativi, giornalisti, ricercatori, professionisti o espatriati in visita alle famiglie rimaste a Cuba."}
{"id": "2601308", "revid": "161374", "url": "https://it.wikipedia.org/wiki?curid=2601308", "title": "Miami International Airport", "text": ""}
{"id": "2601309", "revid": "58166", "url": "https://it.wikipedia.org/wiki?curid=2601309", "title": "BS 2000", "text": ""}
{"id": "2601310", "revid": "107098", "url": "https://it.wikipedia.org/wiki?curid=2601310", "title": "Terrassa FC", "text": ""}
{"id": "2601313", "revid": "287204", "url": "https://it.wikipedia.org/wiki?curid=2601313", "title": "Consiglio Olimpico d'Asia", "text": "Il Consiglio Olimpico d'Asia (\"COA\") (noto anche come \"Olympic Council of Asia\" (OCA) in inglese \u00e8 un un'associazione internazionale che riunisce i 45 Comitati Olimpici Nazionali d'Asia riconosciuti dal Comitato Olimpico Internazionale (CIO).\nIl presidente attuale dell'associazione \u00e8 Ahmed Al-Fahad Al-Ahmed Al-Sabah. La sede del COA \u00e8 Kuwait City.\nPaesi membri.\nNella seguente tabella sono riportati i comitati facenti parte dell'organizzazione con l'anno della fondazione e l'anno di riconoscimento ufficiale da parte del CIO nel caso in cui non corrisponda con il primo.\nMembri precedenti.\nIsraele venne esclusa dal concilio nel 1981 e ora fa parte dei Comitati Olimpici Europei."}
{"id": "2601318", "revid": "92723", "url": "https://it.wikipedia.org/wiki?curid=2601318", "title": "Ruen", "text": "Ruen (in bulgaro \u0420\u0443\u0435\u043d) \u00e8 un comune bulgaro situato nel distretto di Burgas di 35.642 abitanti (dati 2009).\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2601322", "revid": "767487", "url": "https://it.wikipedia.org/wiki?curid=2601322", "title": "Neil Webb", "text": "Carriera.\nClub.\nCentrocampista con il vizio del gol. Cresce e debutta nel Reading nel 1980; due anni pi\u00f9 tardi viene ingaggiato dal Portsmouth, con il quale segna 34 reti su 123 partite di campionato in tre stagioni. \nNel 1985 passa al Nottingham Forest, dove resta per quattro anni in cui segna 47 gol in 146 partite. Nel 1989 approda al Manchester United dove vince la FA Cup nel 1990 e poi la Coppa delle Coppe 1990-1991.\nNel 1992 torna al Nottingham Forest che successivamente lo cede a formazioni militanti nelle categorie inferiori, dove chiuder\u00e0 la carriera a 34 anni.\nNazionale.\nDopo alcune apparizioni con le Nazionali giovanili, ha debuttato nella Nazionale maggiore inglese nel 1987. Ha fatto parte della spedizione agli Europei del 1988, ai Mondiali del 1990 ed agli Europei del 1992. Complessivamente ha segnato 4 reti in 26 partite."}
{"id": "2601325", "revid": "1537829", "url": "https://it.wikipedia.org/wiki?curid=2601325", "title": "Dipartimento di Nueve de Julio (Santa Fe)", "text": "Nueve de Julio \u00e8 un dipartimento argentino, situato nella parte nord-occidentale della provincia di Santa Fe, con capoluogo Tostado.\nEsso confina a nord con la provincia del Chaco, a est con il dipartimento di Vera, a sud con quello di San Crist\u00f3bal, e a ovest con la provincia di Santiago del Estero.\nSecondo il censimento del 2001, su un territorio di 16.870\u00a0km\u00b2, la popolazione ammontava a 28.273 abitanti, con un aumento demografico del 3,62% rispetto al censimento del 1991.\nIl dipartimento, nel 2001, era suddiviso in 11 distretti (\"distritos\"), con questi municipi (\"municipios\") o comuni (\"comunas\"):"}
{"id": "2601326", "revid": "2166984", "url": "https://it.wikipedia.org/wiki?curid=2601326", "title": "Sozopol", "text": "Sozopol (in bulgaro: \u0421\u043e\u0437\u043e\u043f\u043e\u043b; in greco: \u03a3\u03c9\u03b6\u03cc\u03c0\u03bf\u03bb\u03b7, Sozopoli; in italiano: Sozopoli) \u00e8 una citt\u00e0 della Bulgaria situata nel distretto di Burgas ed \u00e8 il centro amministrativo del Comune di Sozopol. La citt\u00e0 \u00e8 situata sulla costa sud del mar Nero ed \u00e8 una delle principali localit\u00e0 turistiche balneari in Bulgaria.\nGeografia fisica.\nSozopol \u00e8 situata nella parte sud-est della Bulgaria sul mar Nero, posta a 35\u00a0km a sud di Burgas. Il centro storico (la citt\u00e0 vecchia) sorge sulla piccola penisola Stolez nella baia di Sozopol. Oggi la penisola \u00e8 collegata da un istmo artificiale con l'isola di San Cirillo e insieme formano il porto di Sozopol. Di fronte alla citt\u00e0 vi sono le isole di San Pietro e San Giovanni (la pi\u00f9 grande delle cinque isole presenti nelle acque territoriali bulgare del mar Nero).\nStoria.\nSozopol \u00e8 la citt\u00e0 pi\u00f9 antica della costa bulgara del mar Nero. Il primo insediamento qui risale alla fine del IV - III millennio a.C. Le ricerche archeologiche subacquee nel porto di Sozopol hanno rivelato fondamenta di abitazioni, sono rinvenuti numerosi oggetti in ceramica, utensili in pietra e ossa dall'Et\u00e0 del bronzo. Nella baia di Sozopol sono state ritrovate numerose ancore in pietra che risalgono al II - I millennio a.C.\nL'odierna Sozopol \u00e8 l'erede dell'Apollonia pontica (in greco: \u0391\u03c0\u03bf\u03bb\u03bb\u03c9\u03bd\u03af\u03b1 \u03a0\u03bf\u03bd\u03c4\u03b9\u03ba\u03ae) che i greci fondarono attorno al 600 a.C.\nLa leggenda narra che i Fenici marinai consigliarono il posto dove fondarono la polis come il porto pi\u00f9 protetto lungo la costa occidentale del mar Nero; fu subito un porto prosperoso e potente. Mantenne rapporti di scambio commerciale con i maggiori centri del mondo antico: Mileto, Atene, Corinto, Heraclea, le isole di Rodi, Chio, Lesbo e altri.\nLa citt\u00e0 portava il nome di dio Apollo, considerato il protettore della colonia.\nApollonia Pontica fu tra le prime citt\u00e0 nei Balcani a battere propria moneta gi\u00e0 nel VII-VI secolo a.C.\nL'Ancora che oggi \u00e8 lo stemma dalla citt\u00e0 fu l'emblema di Apollonia sulle monete coniate dalla fine del VI secolo a.C. La citt\u00e0 divenne un importante centro culturale e artistico sul mar Nero, chiamata dai suoi contemporanei Apollonia Magna (Gran Apollonia). \nNel V secolo a.C. Atene invi\u00f2 in dono una statua di Apollo, alta pi\u00f9 di 20\u00a0m, opera di Kalamis; quando il governatore romano della Macedonia, M.Licinio Lucullo, prese la citt\u00e0 (72 a.C.), la statua fu inviata a Roma, dove rimase in Campidoglio fino all'avvento del Cristianesimo, allorch\u00e9 venne abbattuta.\nMai investita dai barbari, Apollonia decadde e assunse nel 431 il nome di \"Sozopolis\" (citt\u00e0 della salute). \nNel 1366, durante la marcia del conte Amedeo VI di Savoia fino alla costa bulgara del Mar Nero (1366-1367), la citt\u00e0 fu catturata e venduta a Bisanzio, per cui divenne un luogo di esilio. Nel 1453, dopo un lungo assedio, e nonostante l'aiuto delle navi veneziane e genovesi, la citt\u00e0 cadde nei turchi ottomani.\nLe reliquie di San Giovanni Battista.\nNel mese di luglio 2010 durante gli scavi presso un antico monastero medievale in rudere sull'isola di San Giovanni, davanti alla citt\u00e0 di Sozopol, gli archeologi hanno rinvenuto le reliquie di San Giovanni Battista.\nIl reliquiario -vaso di alabastro a forma di sarcofago datato al IV o V secolo e seppellito sotto l'abside della chiesa principale del monastero, custodiva al suo interno una piccola scatola di pietra contenente alcune parti del cranio e parti di ossa della mano del santo. La scatola di pietra porta un'incisione in greco con il nome del santo e il nome di colui che ha portato la reliquia. Gli archeologi credono che i resti siano arrivati sull'isola nel IV d.C., via mare da Costantinopoli.\nIl monastero ha goduto dello status imperiale per lunghi secoli prima di essere distrutto e il suo patrono era \u201cSan Giovanni Profeta\u201d. Fatto che conferma ancora la teoria degli archeologi.\nTutti gli studi e le analisi degli scienziati hanno confermato l'autenticit\u00e0 delle reliquie. La notizia \u00e8 stata confermata con certezza anche dall'esperto del Papa Michael Heseman che ha dichiarato che le reliquie di San Giovanni Battista sono autentiche.\nOggi le reliquie sono esposte nella chiesa dei Santi Cirillo e Metodio a Sozopol dove tantissimi fedeli di tutto il mondo si recano ogni anno per vederle.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2601327", "revid": "1311973", "url": "https://it.wikipedia.org/wiki?curid=2601327", "title": "Mineko Iwasaki", "text": "Il suo nome \u00e8 diventato noto in occidente grazie al suo ruolo di informatrice del romanziere Arthur Golden per il suo \"Memorie di una geisha\" e per la controversia successivamente sorta tra i due.\nCarriera come geisha.\nMineko lasci\u00f2 la sua casa natale a soli cinque anni per dedicarsi allo studio della danza giapponese tradizionale all\"'okiya\" (casa delle geisha) Iwasaki, nel quartiere Gion di Kyoto. Fu legalmente adottata dalla padrona dell'okiya, Madame Oima, e ne prese il cognome, Iwasaki, venendo inoltre scelta come erede della casa (\"atotori\"). All'et\u00e0 di quindici anni Iwasaki divenne \"maiko\", ovvero apprendista geisha. A ventuno anni, dopo essersi fatta una reputazione come migliore danzatrice e \"maiko\" del Paese, divenne ufficialmente \"geiko\".\nDurante la sua carriera Iwasaki intrattenne numerose celebrit\u00e0 e esponenti politici di spicco, sia giapponesi che stranieri, come la Regina Elisabetta II e il Principe Carlo. La sua fama le procur\u00f2 un vasto stuolo di ammiratori, ma anche invidie e pettegolezzi e addirittura un certo numero di aggressioni fisiche, di cui racconta ampiamente nel suo libro di memorie.\nIwasaki divenne progressivamente stanca del mondo rigidamente tradizionale delle geisha, specialmente a causa di quelle che lei vedeva come limitazioni nell'educazione, e si ritir\u00f2 in giovane et\u00e0, a soli 29 anni e all'apice della carriera. Iwasaki aveva sperato che questa mossa agisse come una provocazione, stimolando il mondo che ruotava attorno a Gion a scuotersi e ammodernarsi: tuttavia l'effetto pi\u00f9 evidente causato dal suo ritiro fu il corrispondente ritiro di altre settanta geisha che desideravano emularla, tanto che nel suo libro Iwasaki si chiede se non sia anche lei stessa, involontariamente, una delle cause che hanno innescato il forte declino numerico delle geisha negli ultimi anni.\nNel 1982 ha sposato l'artista Jin'ichir\u014d Sat\u014d; nel 1983, la coppia ha avuto un figlio: Kosuke.\nMineko Iwasaki e \"Memorie di una geisha\".\nMineko Iwasaki fu una delle geisha che il romanziere Arthur Golden intervist\u00f2 per il suo libro \"Memorie di una geisha\". Secondo Iwasaki ella aveva acconsentito di fornire informazioni allo scrittore a patto che il suo coinvolgimento nel progetto rimanesse confidenziale. Tuttavia Golden rese pubblico il suo nome non solo citandolo apertamente nei ringraziamenti del suo libro, ma anche in varie interviste su giornali nazionali. Quando il romanzo fu pubblicato e riscosse un grande successo, Iwasaki si ritrov\u00f2 al centro di pesanti critiche e ricevette addirittura minacce di morte per aver violato il codice di segretezza delle geisha.\nIwasaki si sent\u00ec tradita dall'uso fatto da Golden di informazioni da lei ritenute confidenziali, cos\u00ec come dal modo in cui lo scrittore aveva rielaborato tali informazioni, e la donna dichiar\u00f2 che \"Memorie di una geisha\" era un ritratto inaccurato della vera vita di una \"geiko\". Inoltre molti tratti della protagonista del romanzo sono evidentemente modellati sulla figura di Iwasaki, cos\u00ec come molti personaggi ed eventi risultano speculari alle loro controparti reali nella vita dell'ex-geisha, in quanto Golden ha spesso attribuito valenze negative anche a quelle persone e a avvenimenti che invece nella storia reale hanno avuto connotazioni positive.\nIwasaki port\u00f2 Golden in tribunale con l'accusa di violazione di contratto e diffamazione nel 2001. Nel 2003 un accordo stipulato privatamente tra Iwasaki e la casa editrice di Golden pose termine alla causa in cambio del versamento alla donna di una cifra di denaro non rivelata pubblicamente.\n\"Geisha of Gion\": la vera storia di Mineko Iwasaki.\nIn seguito alla fortunata pubblicazione di \"Memorie di una geisha\" e alle meno felici vicende che ne seguirono, Iwasaki decise di scrivere lei stessa un proprio libro di memorie, in collaborazione con Rande Gail Brown. Il libro \u00e8 stato pubblicato come \"Geisha of Gion\" nel Regno Unito e come \"Geisha. A Life\" negli Stati Uniti, con un buon successo di pubblico, ed \u00e8 stato in seguito pubblicato e tradotto in vari paesi. In Italia \u00e8 stato pubblicato come \"Storia proibita di una Geisha. Una storia vera\", edito da Newton Compton Editori."}
{"id": "2601328", "revid": "125326634", "url": "https://it.wikipedia.org/wiki?curid=2601328", "title": "Rovereto", "text": "Rovereto (IPA: , \"Rover\u00e9do\" in dialetto trentino) \u00e8 un comune italiano di abitanti della provincia autonoma di Trento.\nRovereto \u00e8 un importante centro industriale, turistico e culturale del Trentino sin dal Settecento, quando si era aggiudicata il titolo di \u00abAtene del Trentino\u00bb. Viene spesso chiamata \"Citt\u00e0 della quercia\" (la quercia, detta anche rovere, \u00e8 il simbolo della citt\u00e0, presente anche nello stemma cittadino) o \"Citt\u00e0 della pace\", riferendosi alla presenza della Campana dei Caduti, opera a memoria dei caduti di tutte le guerre.\nGeografia fisica.\nRovereto \u00e8 un comune situato quasi al centro della Vallagarina nell'ultimo tratto fra le montagne percorso dal fiume Adige prima del suo ingresso nella pianura Padana.\nSi trova a circa a sud di Trento e a a nord di Verona.\nAd est si estendono gli altipiani di Folgaria e Lavarone, a sud-est la Vallarsa ed il Pasubio. \nA nord si alza la catena del monte Bondone. \nIl lago di Garda dista circa , in direzione ovest.\nClima.\nA Rovereto e nella Vallagarina in generale, vi sono inverni relativamente freddi e nevosi; estati calde e temporalesche, specie nelle ore del pomeriggio. Un lieve sollievo dall'afa estiva \u00e8 procurato dalla brezza tardo-pomeridiana che interessa in particolare la zona del torrente Leno e che scende dalla zona della Vallarsa, ad est della citt\u00e0. Negli ultimi anni si \u00e8 assistito ad un lento innalzamento della temperatura anche in questa zona ed alla comparsa occasionale del fenomeno della nebbia, un tempo confinata solo alle aree padane. Anche le nevicate sono diminuite in frequenza ed intensit\u00e0.\nIn occasione dell'intensa nevicata del 26-27 gennaio 2006 sono stati registrati dei dati di accumulo nevoso straordinari, di circa . La nevicata era stata pi\u00f9 intensa nelle zone sud-orientali della regione. Nella Valle dell'Adige si erano avuti quantitativi pi\u00f9 ingenti a sud fino a Trento, mentre risalendo lungo la valle i valori, seppur cospicui, diminuivano. L'ultima nevicata di un certo rilievo \u00e8 quella dell'11-12 febbraio 2013 con misurati in alcuni quartieri della citt\u00e0. Episodi a parte (come l'ultimo citato in cui a Rovereto ha nevicato pi\u00f9 che a Trento), la nevosit\u00e0 di Rovereto \u00e8 inferiore a quella di Trento, essendo quest'ultima pi\u00f9 riparata dagli afflussi caldi del sud in grado di trasformare la neve in pioggia.\nTerritorio.\nRovereto () \u00e8 il capoluogo della Comunit\u00e0 della Vallagarina del Trentino, nonch\u00e9 centro principale dell'omonima valle, situata nella zona meridionale della regione. La Vallagarina, caratterizzata da ampie distese di vigneti, \u00e8 percorsa dal fiume Adige, in passato importante asse commerciale tra Veneto e Trentino-Alto Adige; legna e merci venivano trasportate per mezzo di zattere lungo il fiume. Dalla citt\u00e0, verso est, hanno inizio la valle di Terragnolo e la Vallarsa, percorsa dal torrente Leno: poco sopra Rovereto trova luogo la diga di san Colombano col suo lago, sovrastato dall'omonimo eremo. Le vette pi\u00f9 importanti in prossimit\u00e0 di Rovereto sono il monte Stivo (), il Coni Zugna (), il monte Finonchio ( circa) e il monte Biaena (). Un \"polmone verde\" della citt\u00e0 \u00e8 costituito dal cosiddetto \"bosco della citt\u00e0\", una zona boschiva fornita di sentieri e anche percorsi attrezzati per lo sport.\nOrigini del nome.\nL'etimologia di Rovereto deriva dal latino \"Roboretum\" (lett. \"bosco di roveri\").\nNella toponomastica romana \"Roboretum\" indicava una selva di querce, pianta che abbondava nella valle ed \u00e8 stata assunta quale effigie dello stemma comunale. Nello stemma \u00e8 riportata anche la citazione latina: \u00ab\"Magno cum robore quercus ingentes tendet ramos\"\u00bb (tradotto: \"Con grande forza la quercia tende i suoi possenti rami\").\nConosciuto come \"Roveredo\" nel Tirolo, durante la dominazione austriaca, fu in uso anche il toponimo tedeschizzato \"Rofreit\" o \"Rovereith\". Altri esonimi tedeschi storicamente usati, derivati dal nome latino o italiano, includono \"Rofereid\", \"Rovereid\" e \"Rofreit\".\nUna presenza dei cognomi \"Rofereyder, Roffereider, Rouereider\" derivati dal nome della citt\u00e0 \u00e8 attestata nella regione Alto Adige nel XV secolo.\nStoria.\nMedioevo.\nLa zona faceva parte fin dall'epoca longobarda della corte del Monastero di San Colombano del Priorato di Bardolino dipendente dall'Abbazia di San Colombano di Bobbio (PC) e del grande feudo monastico di Bobbio. I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni ed aprendo vie commerciali.\nIl borgo di Rovereto si presenta nel Medioevo come un insediamento storicamente meno antico e meno blasonato rispetto ad altri, senz'altro minori, sparsi nella Vallagarina, raccolti attorno alle varie pievi. E infatti le prime notizie che lo riguardavano ci informano che esso dipendeva, sia per la giurisdizione ecclesiastica che per la civile, da Lizzana. Nel 1225 Jacopino da Lizzana vi insedi\u00f2 un \"villicum\", poi arrivarono i nuovi signori di quella castellania: i Castelbarco legati alla dinastia veronese dei Della Scala. Attorno al 1300 Guglielmo di Castelbarco innalz\u00f2 a Rovereto la cerchia delle mura (\"La Terra\"), vi insedi\u00f2 un Giudice e rinsald\u00f2 i rapporti della Vallagarina con Verona. Questi si mantennero poi nei secoli sempre molto stretti, come ci assicurano gli Statuti della Magnifica Comunit\u00e0 di Verona ove si afferma che la fortificatissima \"Valle di Lagaro\" (\"Lagari Munitissimus\") faceva parte della giurisdizione veronese.\nQuesta situazione, che precede la nascita del Principato vescovile di Trento, si mantenne almeno fino alla caduta del Regno longobardo, nel 778, secondo le ipotesi degli storici. \n\u00c8 solo agli inizi del XIII secolo che si hanno certezze sul cessare della giurisdizione veronese e l'instaurarsi della giurisdizione trentina in Vallagarina, a Lizzana e quindi a Rovereto. Nel 1197, gioved\u00ec 1\u00ba maggio, il vescovo tridentino Corrado II di Beseno, istitu\u00ec solennemente alla presenza dei feudatari della valle \"de Lagaro\" l'ospizio per i lebbrosi e i poveri di Sant'Ilario di Rovereto, ed eman\u00f2 lo Statuto che consentiva celebrare in loco una fiera godendo dei relativi privilegi, esenzioni e indulgenze, nonch\u00e9 delle cospicue entrate per i terreni annessi. \nSolo vent'anni prima, nel 1177, Aldrighetto di Castelbarco, o chi per lui, aveva assassinato presso l'attuale convento di San Rocco di Rovereto il vescovo di Trento Adalpreto che, secondo il Sansovino, aveva invaso la Vallagarina per usurparne i feudi, e conseguentemente \"essere stato ucciso voleva torre lo Stato altrui\". \nPeriodo rinascimentale.\nPi\u00f9 tardi, allorch\u00e9 la Repubblica di Venezia estese il suo dominio fino alla Valle Lagarina mantenendolo per quasi un secolo, dal 1416 fino al 1509, Rovereto si trasform\u00f2 in una ben munita piazzaforte strategica di frontiera. La Serenissima vi mand\u00f2 nel 1425 i suoi architetti (il Malipiero e il Basadonna sono ricordati ancora oggi nei nomi dei torrioni che eressero), ne rafforz\u00f2 e ampli\u00f2 le strutture militari di difesa: il castello castrobarcense e la cerchia delle mura. Rovereto perse con Venezia la sua caratteristica di borgo medievale per acquisire quelle di una citt\u00e0, centro economico attivo e sempre pi\u00f9 affollata di mercanti, artigiani locali (ma anche veneti e lombardi), medici, notai, gabellieri, gastaldi mentre nel contesto urbano si moltiplicavano le botteghe, le taverne, gli ospizi per i viandanti, chiese e conventi. Decisivo per suscitare lo sviluppo economico di Rovereto fu l'atto decretato nel 1417 dalla Serenissima Repubblica di Venezia, grazie al quale la citt\u00e0 di Rovereto avrebbe goduto della \"esenzione dal dazio di consumo\" a beneficio della \"attivit\u00e0 tessile\". Questo atto lungimirante di politica daziaria della Serenissima incentiv\u00f2 da allora gli investimenti in attivit\u00e0 artigianali ed industriali, premiando le iniziative imprenditoriali, favorendo le trasformazioni di capitali terriero e gli investimenti dei possidenti locali e forestieri.\nL'esenzione dai dazi di consumo fu rinnovata poi il 3 novembre 1510 con diploma di Massimiliano I, dopo che, a conclusione della guerra contro Venezia ordita dalla Lega di Cambrai e della sconfitta veneziana alla Battaglia di Agnadello, Rovereto venne occupata dall'esercito imperiale. Massimiliano I conferm\u00f2 i privilegi e gli Statuti ai \"fedeli consoli e cittadini e alla comunit\u00e0 della citt\u00e0 di Rovereto\", confermandone il rango di citt\u00e0.\nEt\u00e0 moderna e periodo napoleonico.\nLa parte meridionale del Trentino, e con essa Rovereto, gi\u00e0 veneziana, non fu per\u00f2 restituita al Principato vescovile di Trento, ma costitu\u00ec invece il \"Circolo ai confini d'Italia\", sorta di zona franca che, per la sua importanza strategica, veniva controllata direttamente dall'Impero. Rovereto successivamente alla fine dell'amministrazione veneziana pretese ed ottenne di godere delle condizioni di particolare autonomia che ne avevano caratterizzato lo \"status\" sotto la Serenissima ed ebbe quindi un regime amministrativo suo peculiare, diverso da quello vigente per gli altri territori trentini dell'Impero.\nIl periodo forse pi\u00f9 fiorente della storia di Rovereto \u00e8 stato il secolo XVIII, allorch\u00e9 si svilupp\u00f2 al massimo l'industria della seta; la quale (introdotta dai veneziani fin dal XV secolo) conobbe il vero e proprio salto di qualit\u00e0 grazie ad alcuni mercanti di Norimberga, alcuni di essi; Giovanni e Paolo Ferleger aprirono il primo filatoio idraulico, Folchamer, Gutterer e Giovanni Federico Sichart aprirono dei negozi. Gi\u00e0 all'inizio del '500 fu installato in citt\u00e0 il \"primo filatoio a braccia di uomini\" per iniziativa di Girolamo Savioli.\nIl progresso fu continuo. Nel 1766 gli opifici serici roveretani occupano pi\u00f9 di operai, mentre oltre cottimisti lavorano agli ordini dei filatori e capofilatori nei 36 filatoi, 26 incannatoi, arcolai e nelle 5 tintorie che fornivano il prodotto finale ai 23 negozi di seta.\"Tout Roveredo travaille aux premi\u00e8res manufactures de soie ... \" ebbe a osservare un illustre viaggiatore, il pensatore politico Montesquieu, quando qui fece tappa durante il suo viaggio in Italia, (1738 - 1741).\nLa popolazione di Rovereto, che raggiunse alla fine del Settecento un significativo livello di benessere, testimoniato dalle realizzazioni architettoniche che tuttora la caratterizzano, era occupata, oltre che nella filiera della produzione della seta, nell'artigianato e nel commercio. La citt\u00e0 ebbe fama anche, per l'importanza della sua vita culturale e il livello generale dell'istruzione, come l'Atene del Trentino.\nTra le realizzazioni urbanistiche di pregio di quel periodo sono da ricordare il Corso Nuovo lungo la via imperiale antica (poi corso Bettini, in memoria del martire), ideato dall'architetto Ambrogio Rosmini nel 1771. In quel tempo vengono ampliate anche le strade che portano ai sobborghi e lungo quei percorsi si innalzeranno i nuovi nobili palazzi che decoreranno Rovereto: il palazzo dell'Annona (1771-72), palazzo Piamarta (1772), Palazzo Fedrigotti (1778-90), Palazzo Alberti (1791), Palazzo Rosmini alle Frassine. Il Teatro lungo il Corso Nuovo e del 1783. Nascono anche le ville del patriziato in quella che allora era campagna ridente: la villa \"Alle Grazie, dei Vannetti, Villa Bridi, Villa Tacchi.\nNel dicembre 1805, dopo la sconfitta inflitta ad Austerlitz da Napoleone alle forze asburgiche e in seguito alla pace di Presburgo, Rovereto pass\u00f2 sotto l'amministrazione del Regno di Baviera, alleato dei francesi, che governarono provvisoriamente il Trentino dall'inizio del 1806 alla fine del 1809, dapprima mediante la Commissione provvisoria amministrativa del Tirolo meridionale e quindi attraverso la Commissione amministrativa del Dipartimento dell'Alto Adige. In entrambe le Commissioni ebbe determinanti responsabilit\u00e0 il barone Sigismondo Moll di Villa Lagarina. Il Moll aveva gi\u00e0 ricoperto, nel 1791, la carica di capitano distrettuale del Circolo ai Confini d'Italia (il Trentino) con sede a Rovereto e, nel 1796, fu presidente di quel Consiglio amministrativo.\nNel giugno del 1810 il Tirolo meridionale (che di fatto comprendeva tuttavia il solo Trentino) fu annesso al Regno napoleonico d'Italia.\nSconfitto il Bonaparte, dal 1815 Rovereto divenne, dopo secoli di influenza diretta, formalmente parte della Contea austriaca del Tirolo e fu, fino al 1918, capoluogo di uno dei sette circoli da cui la provincia stessa era costituita.\nPeriodo asburgico.\nNel 1850 la citt\u00e0 di Rovereto conta residenti che formano famiglie, accolti in 654 case. In quel tempo nascono, soprattutto per iniziativa e con l'intervento finanziario di privati cittadini, notevoli istituzioni e strutture destinate a supportare ulteriormente lo sviluppo della citt\u00e0. Nel 1841 voluta da tre imprenditori, Giovanni Battista Tacchi, banchiere e industriale della seta, G. B. Sannicol\u00f2, industriale serico, il proprietario terriero Cesare Malfatti ed altri 42 roveretani, fu fondata la Cassa di Risparmio di Rovereto che monopolizzer\u00e0 per tutto il secolo e oltre le attivit\u00e0 economico-finanziarie sviluppate sul territorio e in provincia. Anche la costruzione dell'imponente acquedotto potabile dello Spino (1843-1845), che risolse da allora per Rovereto e la valle il problema della erogazione igienica di acqua purissima e fresca, va riconosciuta ad Antonio Balista, coadiuvato dall'apporto finanziario del Comune. La medesima amministrazione comunale cittadina che, nel 1854, pur non avendo responsabilit\u00e0 dirette, contribu\u00ec al finanziamento di un'altra opera: l'opificio della Manifattura Tabacchi, sorta sulle rive dell'Adige a Borgo Sacco. La fabbrica diverr\u00e0 una risorsa preziosa per combattere la crescente disoccupazione quando, sul finire del secolo, la prima crisi economica avrebbe colpito il Trentino meridionale, consentendo di ridurre localmente il fenomeno drammatico dell'emigrazione.\nCesare Malfatti fu podest\u00e0 di Rovereto tra il 1851 e il 1860, ed ancora tra il 1867 e il 1873, poi deputato alla Camera di Vienna. La citt\u00e0 gli ha dedicato la piazza del Grano, una delle pi\u00f9 belle del centro storico. Al suo governo si deve l'acquisto del Palazzo della pubblica istruzione, il completamento del Ginnasio, l'istituzione della Scuola Reale Elisabettina per la quale sottoscrisse una generosa offerta, la fondazione del Museo Civico del quale fu il primo presidente, la fondazione, assieme ad altri cittadini, della Cassa di Risparmio di Rovereto che poi diresse dal 1841 al 1855, l'istituzione del Corpo dei Civici Pompieri, della Societ\u00e0 Agraria. Per sua iniziativa fu costruito il ponte in pietra (Ponte Forbato) sul Leno, la nuova fabbrica dell'Asilo infantile, la piazza della Posta, il passeggio di San Rocco. E ancora l'acquisto dei terreni contigui la nuova strada della stazione ferroviaria, sostenuto in vista della risistemazione urbanistica e dell'impostazione del corso Rosmini (1872 - 1878).\nQuesto avveniva dopo che nel 1859 si complet\u00f2 il tronco Verona-Trento della Ferrovia del Brennero ed \u00e8 da notare che per sollecitare la realizzazione di questa opera si attivarono responsabilmente le autorit\u00e0 pubbliche di Rovereto, di concerto con la Camera di Commercio ed Industria. Questa istituzione, eretta a Rovereto il 13 agosto 1850 seppe svolgere un ruolo determinante di studio, indirizzo e propulsione per le attivit\u00e0 economiche nel Trentino meridionale nei decenni successivi, conducendo efficaci battaglie contro il potere centrale di Innsbruck e Vienna per la soluzione dei problemi locali nell'interesse della popolazione. L'azione della Camera di Commercio e Industria risult\u00f2 particolarmente utile durante gli anni che seguirono e il manifestarsi della crisi agricola e industriale.\nLa grave crisi che colp\u00ec il roveretano e la valle nella seconda met\u00e0 dell'Ottocento era dovuta a diverse concause: le tensioni politiche seguite agli accadimenti del 1848 e le guerre del 1859 scardinarono alcuni elementi portanti dell'economia locale, modificarono negativamente sia i rapporti tra i settori di produzione sia i tradizionali assetti dei rapporti commerciali con le regioni confinanti. I nuovi uffici doganali posti sui confini con la Lombardia e il Veneto ostacolano le vendite della seta e della carta e l'importazione vantaggiosa dei cereali. Il gravame dei forti dazi e delle barriere doganali devast\u00f2 il sistema dei rapporti commerciali, mise in ginocchio l'industria serica, l'industria dei velluti, quella della concia delle pelli. A questa situazione gi\u00e0 assai negativa si aggiunse, per l'agricoltura, il diffondersi della fillossera e della pebrina che colpirono la viticoltura e la coltura dei bachi da seta. Intervennero quindi a guastare ulteriormente questo quadro infelice le tragiche alluvioni dei torrenti e dell'Adige negli anni 1882-1885 e seguenti.\nNonostante tutto ci\u00f2, la citt\u00e0 seppe reagire con una graduale ristrutturazione delle basi economiche che avrebbe portato al decollo di una nuova industrializzazione pi\u00f9 evidente agli inizi del nuovo secolo, svolta segnata dalla fine della fase \"protezionistica\" e l'inizio di quella \"liberistica\" in cui la giunta comunale oper\u00f2 da protagonista. Decidendo l'\"esenzione delle sovraimposte con la concessione della forza motrice a condizioni di favore, sia con la cessione di suolo e con le facilitazioni per farlo ottenere a chi per scopi industriali avanzasse domanda\", l'amministrazione comunale di Rovereto richiam\u00f2 sul territorio numerosi imprenditori che seppero riconvertire e reindirizzare la nuova produzione industriale.\nNel 1900 Rovereto contava abitanti, un incremento rispetto a quelli contati cinquant'anni prima dovuto pi\u00f9 che al tasso di natalit\u00e0, pi\u00f9 basso che altrove, alla diminuzione della mortalit\u00e0 infantile ma, soprattutto, al forte tasso immigratorio. La forte immigrazione (rispetto a una debole emigrazione) che caratterizzava la citt\u00e0 faceva constatare statisticamente che solo la met\u00e0 dei cittadini residenti aveva avuto i propri natali a Rovereto, con significativo incremento di \"appartenenti a stati all'estero, in prevalenza italiani del vicino regno\" e un \"aumento considerevole della popolazione italiana\", mentre l'elemento tedesco era rimasto stazionario.\nNel Regno d'Italia.\nQuel nuovo periodo positivo dell'economia che si era aperto all'alba del secolo per Rovereto, fu drammaticamente interrotto dallo scoppio della Grande Guerra. La prima guerra mondiale inflisse ferite nel tessuto sociale ed economico della citt\u00e0, devastazioni che imposero l'esilio della popolazione dalla patria cittadina, trasformata in prima linea bellica. L'esito del conflitto, con la sconfitta delle armi austro-ungariche, pose infine la citt\u00e0 sotto governo italiano. Rovereto riprese a fiorire lentamente, sia per opera dell'iniziativa privata, coadiuvata dai numerosi istituti di credito, ma anche con il contributo delle societ\u00e0 del movimento cooperativo, nel frattempo sorte sul territorio molto attive nei singoli campi di competenza, dall'agrario (la \"Societ\u00e0 Agricoltori della Vallagarina\") al bancario (il \"Banco Agricolo Operaio di Rovereto\"). \nMa anche questi rinnovati progressi, conquistati e consolidati all'indomani della Grande Guerra furono mortificati dalla crisi che poi colp\u00ec l'economia trentina nei primi anni trenta, quando numerose banche dovettero affrontare problemi talora insormontabili di liquidit\u00e0. Allorch\u00e9 nel giugno 1933 dovette chiudere i propri sportelli la pi\u00f9 grande banca del Trentino, la \"Banca del Trentino Alto Adige\" (nata dalla fusione imposta dal regime fascista tra la Banca Cattolica e la Banca Cooperativa) si ingener\u00f2 un effetto domino che coinvolse tutti gli istituti di credito trentini. Nel verbale del 19 marzo 1934 dell'assemblea generale del \"Banco Agricolo Operaio di Rovereto\" la relazione ai soci avverte: \"Certo \u00e8, che l'avvenire che ci sta davanti non \u00e8 dei pi\u00f9 rosei e dei pi\u00f9 pieni, irto di difficolt\u00e0 collegate a quella parola che tutti conosciamo \"la crisi\" ..\"\nAnche quella crisi fu alfine superata, nuovamente l'economia di Rovereto si riprese, ma poi scoppi\u00f2 la seconda guerra mondiale e gran parte dei progressi furono azzerati dai nefasti eventi bellici e sotto gli effetti diretti ed indiretti delle bombe sganciate dai belligeranti lungo l'asse della ferrovia del Brennero.\nDopo la seconda guerra mondiale.\nAl termine della seconda guerra mondiale, dopo l'8 settembre 1943 e fino alla ritirata tedesca di fine aprile-inizio maggio del '45, il Trentino, l'Alto Adige e la Provincia di Belluno formarono la \"Operationszone Alpenvorland\" (Zona d'operazioni delle Prealpi), entit\u00e0 amministrativa il cui controllo era sottratto alla Repubblica Sociale Italiana e faceva capo direttamente alla Germania nazista. Nel periodo dell'occupazione nazi-tedesca il capoluogo di regione fu posto a Bolzano.\nNel dopoguerra, le Amministrazioni comunali che si succedettero al governo di Rovereto iniziarono subito una poderosa opera di ricostruzione della citt\u00e0 devastata dai bombardamenti, privata talvolta di rifornimenti vitali. La ricostruzione industriale procedette a passi confortanti grazie all'iniziativa dei privati ma anche all'efficace sostegno pubblico.\nNel 1946 il primo sindaco eletto l'ing. Giuseppe Veronesi, che era stato assessore nella giunta del sindaco Silvio Bettini Schettini, insediato dal C.L.N. (Comitato di Liberazione Nazionale), incentiv\u00f2 in ogni modo il radicamento di nuove iniziative artigianali e industriali e l'acquisizione di fonti energetiche, incrementando via via gli investimenti in opere pubbliche. In parallelo con l'incremento delle risorse occupazionali si moltiplicarono le iniziative mirate alla diffusione dell'istruzione tecnica e professionale. Negli anni sessanta (mentre a Veronesi era subentrato il sindaco Ferruccio Trentini e a questi Guido Benedetti), in sintonia con il cosiddetto miracolo economico che si stava concretizzando sul piano nazionale, a Rovereto presero corpo di seguito una serie di realizzazioni civili sociali di grande impatto. Tra le altre, si realizzarono la nuova funzionale sede dell'Ospedale di Santa Maria, il nuovo Istituto Tecnico per Ragionieri e Geometri \"Felice e Gregorio Fontana\", progettato dall'architetto Luciano Baldessari, eretto sopra il vecchio campo sportivo. Veniva contemporaneamente inaugurato il nuovo Campo per la squadra del Rovereto che aveva conquistata la serie C. Gli anziani videro aprirsi le opportunit\u00e0 di una nuova \"Casa di soggiorno per anziani\" che si sarebbe dovuta gestire secondo tecniche innovative. L'Azienda elettrica municipale, allora ancora roveretana e rivana, potenziava le sue risorse con la costruzione delle nuove dighe sul Leno, gli istituti di credito roveretani registravano continui successi. L'elettorato riconobbe allora, agli inizi di quelli anni sessanta roveretani, i meriti delle amministrazioni che avevano ben governato la citt\u00e0 premiando il partito di governo municipale, la DC, con una maggioranza che super\u00f2 il 60 per cento.\nSociet\u00e0.\nEtnie e minoranze straniere.\nI cittadini stranieri a Rovereto al 1\u00ba gennaio 2018 sono risultati (12,0% tra tutti i residenti), in aumento di 254 unit\u00e0 rispetto all'anno precedente.\nLe prime dieci comunit\u00e0 sono risultate quelle provenienti da:\nLingue e dialetti.\nLa lingua italiana \u00e8 affiancata in varie occasioni dal dialetto trentino - roveretano che presenta caratteristiche diverse dal dialetto parlato nel resto della provincia perch\u00e9 \"la parlata lagarina presenta tratti veronesi, [\u2026] che diventano ancora pi\u00f9 evidenti nella parte bassa, tanto che - scrive Giulia Anzilotti - definirei la parlata un dialetto trentino meridionale, di passaggio cio\u00e8 fra il trentino centrale e il veronese, talora pi\u00f9 vicino a questo che a quello\". (Anzilotti 1992, p.\u00a08. Cfr. anche Zamboni 1977, p.\u00a046)\nTradizioni e folclore.\nMolte tradizioni e feste popolari, celebrate nei siti storici di Borgo Sacco, di Santa Maria (gi\u00e0 borgo San Tommaso), di Santa Caterina, si sono spente nel corso degli ultimi lustri, poche altre sopravvivono grazie all'entusiasmo di volontari.\nCultura.\nIstituzioni culturali.\nNata nel 1750 per iniziativa di Giuseppe Valeriano Vannetti, Francesco Saibante, Bianca Laura Saibante, Gottardo Antonio Festi e Giuseppe Felice Givanni, venne riconosciuta ufficialmente dall'imperatrice Maria Teresa d'Austria nel 1753 grazie alla fama ed al prestigio rapidamente raggiunti. Aggreg\u00f2 tra i suoi Soci alcuni tra i pi\u00f9 significativi ingegni espressi dal Trentino nei campi delle Scienze, delle Lettere e delle Arti.\nFondata nel 1764 grazie all'impegno di Giuseppe Valeriano Vannetti e Francesco Saibante (gi\u00e0 appartenenti all'Accademia degli Agiati), che fecere acquisire dal Comune di Rovereto la ricca biblioteca che apparteneva a Girolamo Tartarotti, morto nel 1761.\nMusei.\nAperto nel 2002 \u00e8 il pi\u00f9 grande museo di arte contemporanea costruito in Italia in tutto il Novecento. La struttura, progettata dall'architetto ticinese Mario Botta, \u00e8 di per s\u00e9 stessa di grande richiamo con la facciata costituita dai due settecenteschi palazzi Alberti e Dell'Annona e la grande cupola che si apre una volta entrati a formare una vera e propria piazza. La struttura ospita anche la biblioteca civica e l'auditorium Fausto Melotti.\nSi trova all'interno del Castello di Rovereto, nel centro storico cittadino. Fondato nel 1921, conserva ed espone oggetti, documenti, fotografie e reperti relativi ai conflitti dall'et\u00e0 moderna ad oggi. Il nucleo di materiali pi\u00f9 significativo \u00e8 quello che riguarda la Prima guerra mondiale, arricchito dalla ricca Sezione di artiglierie della Grande Guerra.\nNel centrale Palazzo Parolari. \u00c8 tra i pi\u00f9 antichi musei italiani: fu fondato infatti nel 1851, 10 anni prima dell'Unit\u00e0 d'Italia. Nel 2008 ha inaugurato il nuovo allestimento con le sale di zoologia (Uccelli e Mammiferi), numismatica e archeologia (Preistoria, Romanit\u00e0 e Magna Grecia), in particolare con la preziosa collezione donata dall'archeologo Paolo Orsi. Ogni week-end il museo propone spettacoli di astronomia al Planetario ubicato all'interno del suo giardino. Sezione staccata importante del Museo \u00e8 l'Osservatorio astronomico situato sul Monte Zugna( s.l.m.).\nRiaperta il 17 gennaio 2009 in occasione del centenario del movimento futurista, accoglie le opere pi\u00f9 rappresentative dell'artista come dipinti, sculture e non solo. Quasi tutto l'arredamento \u00e8 rimasto quello originale, come ad esempio, le panche in legno. L'edificio \u00e8 stato ristrutturato e i lavori hanno permesso di mettere in sicurezza la Galleria Museo Fortunato Depero, aperta al pubblico nel 1959 e allestita dallo stesso Depero un anno prima della sua scomparsa (1960).\nScuole.\nRovereto \u00e8 sede di varie istituzioni scolastiche superiori e professionali: il \"Liceo Antonio Rosmini\" (fondato nel 1672 e rinominato in periodo asburgico \"Imperiale e Regio Ginnasio\"), l'Istituto tecnico Fontana (nato nel 1855 come Scuola Reale Elisabettiana), il Liceo \"Fabio Filzi\", il Liceo artistico \"Fortunato Depero\", l'Istituto Tecnico Tecnologico \"Guglielmo Marconi\", l'Istituto Istruzione Superiore don Milani, l'Istituto Alberghiero Trentino, il Centro di formazione professionale \"Opera Armida Barelli\", il Centro di formazione professionale \"Giuseppe Veronesi\" ed il Liceo Internazionale arcivescovile LIA Liceo linguistico.\nNota storica.\nNel 1767, presso il Monastero di Santa Croce, distrutto dagli austriaci nel 1915, prese avvio la prima scuola elementare femminile pubblica e gratuita della citt\u00e0.\nCase editrici.\nA Rovereto ha sede la Keller editore, che ha curato la traduzione e la diffusione sul mercato italiano di molti autori europei come il premio Nobel per la letteratura del 2009 Herta M\u00fcller. A lungo \u00e8 stata attiva la Casa Editrice Manfrini, nella vicina localit\u00e0 di Calliano, specializzata in pubblicazioni dedicate alla storia, alla cultura ed alla natura locale.\nCinema.\nA Rovereto si tiene la rassegna \"Discovery on Film\" con la proiezione di audiovisivi provenienti dal repertorio del Prix Leonardo (il maggiore festival del film scientifico, in programma annualmente a Parma). Vi \u00e8 inoltre la \"Rassegna Internazionale del Cinema Archeologico\", organizzata sempre dal Museo Civico di Rovereto nata nell'ambito del convegno Paolo Orsi e l'archeologia del Novecento con l'intento di raggiungere e sensibilizzare il grande pubblico sui temi della ricerca archeologica e della tutela del patrimonio culturale. Il pubblico, attraverso una votazione, assegna il premio \"Citt\u00e0 di Rovereto - Archeologia Viva\".\nTeatro.\nIl Teatro comunale Riccardo Zandonai, \u00e8 il primo teatro aperto in Trentino, opera significativa della Rovereto del secolo XVIII. \nLa prima costruzione avvenne nel 1783: si trattava di una costruzione in legno limitata al corpo del palcoscenico e alla sala; successivamente fu sostituita da un'opera in muratura e nel 1871 fu completata con la nuova facciata.\nDurante la Prima guerra mondiale fu gravemente danneggiato e utilizzato come stalla, magazzino e caserma; in seguito venne ristrutturato e nuovamente inaugurato con l'opera \"Francesca da Rimini\" di Riccardo Zandonai, a cui il teatro, in quell'occasione, fu intitolato.\nNell'ottobre del 2014 il teatro \u00e8 stato riaperto al pubblico dopo 12 anni di lavori di restauro, mentre l'11 aprile 2015 c'\u00e8 stata l'inaugurazione lirica con la messa in scena integrale del \"Barbiere di Siviglia\" di Gioacchino Rossini.\nFestival Oriente Occidente.\nIl teatro comunale Riccardo Zandonai ed altre sedi che si sono aggiunte in seguito, come l'auditorium Fausto Melotti, all'interno della struttura che ospita il museo d'arte moderna e contemporanea di Trento e Rovereto e la biblioteca civica Girolamo Tartarotti, accolgono ogni anno, dal 1981, un festival internazionale di danza contemporanea chiamato \"Festival Oriente Occidente\".\nMusica.\nRovereto gode di una tradizione musicale plurisecolare. Varie sono le istituzioni storiche che si dedicano alla musica cittadina quali:\nTra le istituzioni di pi\u00f9 recente costituzione sono da ricordare: \nGeografia antropica.\nIl paesaggio ha risentito del progressivo processo di urbanizzazione. Le modalit\u00e0 dello sviluppo urbano recente della citt\u00e0 hanno causato palesi forme di frammentazione del paesaggio, che hanno determinato fenomeni di alterazione della matrice rurale e del limite dello spazio urbano costruito. Dal punto di vista del consumo di aree naturali non sono state intaccate aree riconosciute come importanti dal punto di vista delle risorse naturali, mentre il territorio agricolo pregiato \u00e8 stato interessato da fenomeni di consumo, riduzione o parcellizzazione del terreno.\nSuddivisioni amministrative.\nIl Comune di Rovereto \u00e8 suddiviso in 7 circoscrizioni: Rovereto Centro, Rovereto Nord, Sacco-San Giorgio, Rovereto Sud, Lizzana-Mori ferrovia, Marco, Noriglio.\nFrazioni.\nComune autonomo fino al 18 marzo 1920, quando venne accorpato a Rovereto, Sacco si manifesta come un borgo attivo economicamente sin dal Medioevo quale importante porto fluviale lungo l'Adige, legato al sovrastante Castel Pradaglia sulla riva contrapposta, dove i Signori del tempo invigilavano sui traffici e ne riscuotevano i dazi dei traffici commerciali con Verona e il Nord. Era sede della gilda degli \"Zattieri\" ai quali era affidata la navigazione e il trasporto merci che si svolgeva prevalentemente su zattere, donde il nome. Qui fu insediata nella seconda met\u00e0 del 1800 la grandiosa \"Manifattura Tabacchi\" che riforniva di sigari all'Impero Austro-Ungarico. Vi erano impiegate in prevalenza donne chiamate le \"zigherane\" alle quali \u00e8 stato dedicato un monumento. A Borgo Sacco sorge la bella architettura settecentesca della Chiesa di San Giovanni con notevoli affreschi di Gaspare Antonio Baroni Cavalcab\u00f2. \nIl nome Lizzanella deriva dal contiguo borgo di Lizzana (\"Liciana\", antica pieve). Supera i abitanti.\nNel 1818 ospitava la grande filanda di Domenico Bettini che utilizz\u00f2 per la prima volta la macchina a vapore come forza motrice per il movimento delle aspi, sistema successivamente adottato dalle altre filande in provincia. La filanda Bettini rappresentava la tipica industria roveretana: produceva la seta greggia, bianca e gialla, di tre e cinque bozzoli. Nel 1851 impiegava 20 operai maschi e 400 donne, oltre ad 8 allievi maschi e a 40 allieve donne..\nNel centro del paese, sorge la chiesa che risale al XII secolo, dedicata a Sant'Antonio abate, nella cui ricorrenza per tradizione secolare viene impartita la benedizione degli animali.\nLizzana \u00e8 una frazione posta a sud di Rovereto, fra i paesi di Lizzanella e Marco.\nEconomia.\nA Rovereto l'attivit\u00e0 industriale \u00e8 sviluppata in vari settori, dall'industria meccanica, chimica, farmaceutica, tessile, cartaria, ottica, del legno, alimentare. Sono presenti infrastrutture artigianali e commerciali di piccola a media dimensione e l'agricoltura interessa in prevalenza le frazioni. Importante risulta la produzione di mobili e di oggetti in legno, impreziositi da decorazioni artistiche, di pianoforti, di liuti, di chitarre, di paralumi e di merletti.\nLa storia dell'industria roveretana ebbe le sue origini nella lavorazione della seta il cui integrale ciclo produttivo trov\u00f2 gi\u00e0 sotto il dominio di Venezia, sul finire del Cinquecento, i primi insediamenti. (L'impianto urbanistico di Rovereto conserva memoria di tali insediamenti specializzati nelle varie rogge che servivano gli opifici e nelle strade deputate all'esercizio delle loro attivit\u00e0, quali le vie Setaioli, Tintori, ecc.).\nIn epoca moderna, con gli anni sessanta del secolo scorso, si assiste ad un processo radicale di razionalizzazione ed espansione dei settori primario e secondario con la nascita della Zona industriale delle Binelonghe, a Rovereto Sud. Un progetto studiato e concretizzato dalla prima \"Comunit\u00e0 di Valle\" nata nella provincia: la Comunit\u00e0 della Valle Lagarina fortemente voluta dall'allora sindaco di Rovereto Giuseppe Veronesi. Quella istituzione, antesignana delle discusse Comunit\u00e0 odierne, oper\u00f2 per un decennio, dal dicembre 1959 al novembre 1969, mirando alla finalit\u00e0 prioritaria fissata nel suo Statuto, a favore non solo di Rovereto, ma dell'intera Valle Lagarina: \u00abpromuovere, coordinare ed attuare iniziative dirette al progresso economico\u2013sociale ed al benessere della zona, nonch\u00e9 di predisporre, in collaborazione con altri organi competenti, appositi piani di sviluppo e di integrazione\u00bb.\nL'incremento del settore industriale nel fondo valle roveretano veniva sincronizzato con la progressiva diminuzione degli addetti di un'agricoltura impoverita e conseguentemente venivano potenziati i servizi a favore dei lavoratori (edilizia popolare, scuole, assistenza sanitaria, tempo libero ecc.). Nelle previsioni degli studi promossi da quella prima Comunit\u00e0 lagarina, si favoriva il mantenimento del domicilio dei lavoratori nei paesi di residenza, favorendone la pendolarit\u00e0 quotidiana mediante lo sviluppo della rete stradale e della viabilit\u00e0. Questi propositi furono poi contraddetti con l'affermarsi di singole ambizioni campanilistiche: alcuni paesi vollero una loro propria \"zona industriale\" erodendo spazi all'economia agricola e infliggendo ferite irreparabili al paesaggio rurale della Valle Lagarina.\nInfrastrutture e trasporti.\nMobilit\u00e0 urbana.\nIl trasporto urbano e interurbano \u00e8 gestito dall'azienda Trentino Trasporti; dal 2001 il servizio urbano \u00e8 esteso su un'area sovracomunale (8 Comuni ampliati a 10 nel 2011) e si realizza con una rete di 8 linee.\nAmministrazione.\nAltre informazioni amministrative.\nLa circoscrizione territoriale ha subito le seguenti modifiche: nel 1920 aggregazione del soppresso comune di Borgo Sacco; nel 1927 aggregazione di territori dei soppressi comuni di Lizzana, Marco e Noriglio; nel 1958 aggregazione di territori staccati dal comune di Volano (zone disabitate).\nLocation cinematografica.\nLa dama velata, serie televisiva (2015)\nSport.\nAtletica leggera.\nStorica societ\u00e0 roveretana \u00e8 l'Unione Sportiva Quercia Rovereto, nata ufficialmente il 18 giugno 1945. Per trent'anni di seguito ha raggiunto il titolo regionale di societ\u00e0 (maschile).\nCalcio.\nL'F.C. Rovereto e la Sacco San Giorgio A.S.D. militano nel campionato di promozione.\nCalcio a 5.\nLa pi\u00f9 antica societ\u00e0 cittadina \u00e8 l'Olympia, fondata nel 1996. Milita nella serie B nazionale. \u00c8 stato promosso in serie B una prima volta in serie B nazionale nel 2017, e vi ha fatto ritorno nel 2019.\nLotta greco romana.\nLotta club Rovereto, societ\u00e0 che dalla sua fondazione nel 1971, conta ormai pi\u00f9 di 400 titoli a livello nazionale, internazionale e mondiale, campione d'Italia anno 2005 e 2007.\nPallanuoto.\nPallanuoto Rovereto WaterPolo (BDT), Squadra sportiva dilettante legata alla societ\u00e0 Leno 2001.\nPallavolo.\nSono diverse le societ\u00e0 di pallavolo che operano sul comune di Rovereto per la maggiore nel settore femminile. Quelle pi\u00f9 note per i campionati dove militano sono la Pallavolo Lizzana (B2 femminile) e la Pallavolo Rovereto (C femminile). \nPallamano.\nNegli anni settanta e ottanta l'Handball Club Rovereto, ha vinto 4 campionati e 4 coppe Italia. Dal settembre 2008, \u00e8 nata l'A.S. Pallamano Rovereto che \u00e8 iscritta al campionato di Serie B femminile.\nRugby.\nLagaria Rugby Rovereto \u00e8 la squadra di rugby della citt\u00e0. Nata nel 2008 per volont\u00e0 di alcuni appassionati, milita nel campionato di Serie C da 4 stagioni. Il campo di gioco \u00e8 situato nella frazione di Noriglio."}
{"id": "2601329", "revid": "767487", "url": "https://it.wikipedia.org/wiki?curid=2601329", "title": "Sredec", "text": "Sredec (in bulgaro \u0421\u0440\u0435\u0434\u0435\u0446) \u00e8 un comune bulgaro situato nel distretto di Burgas di 15.568 abitanti (dati 2009).\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2601330", "revid": "424268", "url": "https://it.wikipedia.org/wiki?curid=2601330", "title": "Willard Boyle", "text": ""}
{"id": "2601337", "revid": "267975", "url": "https://it.wikipedia.org/wiki?curid=2601337", "title": "Dipartimento di Famaill\u00e1", "text": "Dipartimento di Famaill\u00e1 \u00e8 il nome di due dipartimenti dell'Argentina:"}
{"id": "2601344", "revid": "110157", "url": "https://it.wikipedia.org/wiki?curid=2601344", "title": "Steven Berlin Johnson", "text": "Biografia.\nScrive per \"Wired\", \"Slate\" e \"Discover Magazine\". \u00c8 autore di numerosi libri, il pi\u00f9 noto dei quali, \"Everything Bad Is Good for You\", \u00e8 stato tradotto in italiano. Ad inizio 2009, per \"Time magazine\", ha scritto un articolo su Twitter e sull'innovazione nel settore dell'informazione che gli Stati Uniti stanno producendo grazie a piattaforme come Twitter e YouTube.\nSteven Johnson \u00e8 stato speaker alla conferenza TED."}
{"id": "2601348", "revid": "228587", "url": "https://it.wikipedia.org/wiki?curid=2601348", "title": "Dipartimento di Rosario", "text": "Rosario \u00e8 un dipartimento argentino, situato nella parte meridionale della provincia di Santa Fe, con capoluogo Rosario, che \u00e8 la citt\u00e0 pi\u00f9 popolosa della provincia, anche se non \u00e8 la capitale.\nGeografia.\nEsso confina a nord con il dipartimento di San Justo, a est con quello di Garay e con la provincia di Entre R\u00edos, a sud con il dipartimento di San Jer\u00f3nimo e a ovest con quello di Las Colonias.\nSecondo il censimento del 2001, su un territorio di 3.055\u00a0km\u00b2, la popolazione ammontava a 630.538 abitanti, con un aumento demografico del 10,75% rispetto al censimento del 1991.\nInoltre questa citt\u00e0 e la citt\u00e0-natale di Lionel Messi\nSuddivisione amministrativa.\nIl dipartimento \u00e8 suddiviso in 15 distretti (\"distritos\"), con questi municipi (\"municipios\") o comuni (\"comunas\"):"}
{"id": "2601350", "revid": "1305772", "url": "https://it.wikipedia.org/wiki?curid=2601350", "title": "Dipartimento di Libertador General San Mart\u00edn", "text": "Dipartimento di Libertador General San Mart\u00edn \u00e8 il nome di tre dipartimenti dell'Argentina:\nVedi anche:"}
{"id": "2601351", "revid": "124520957", "url": "https://it.wikipedia.org/wiki?curid=2601351", "title": "Orazio Michi dell'Arpa", "text": "Nato ad Alife, si trasfer\u00ec a Roma nel 1613, dove ebbe inizio la sua carriera di suonatore di arpa, di cui fu uno dei maggiori virtuosi del suo tempo. Fu tra i primi, infatti, a suonare l'arpa cosiddetta 'doppia', perfezionando il modello a tre file di corde inventato verso la fine del Cinquecento dal nobile napoletano Luca Antonio Eustachio, gentiluomo di papa Paolo V Borghese, secondo quanto riferisce il teorico Marin Mersenne nell\"'Harmonie universelle\" (1636).&lt;br&gt;\nA Roma fu al servizio prima del facoltoso e munifico cardinale Alessandro Peretti di Montalto fino al 1623, e poi del cardinale Maurizio di Savoia.&lt;br&gt;\nIl suo straordinario talento come virtuoso d'arpa doppia fu testimoniato negli scritti sulla musica di diversi contemporanei, tra cui Vincenzo Giustiniani, Pietro Della Valle, Giovanni Battista Doni e Severo Bonini, e i memorialisti francesi Andr\u00e9 Maugars e G\u00e9d\u00e9on Tallemant des R\u00e9aux.\nMor\u00ec a Roma il 26 ottobre 1641 e, come aveva disposto nel suo testamento, fu sepolto nella chiesa romana di Santa Maria in Vallicella, alla quale lasci\u00f2 la maggior parte delle cospicue sostanze accumulate in vita.\nCompose circa un centinaio di brani vocali (canzonette, arie, madrigali). Cinque sue composizioni furono pubblicate nella \"Raccolta d'arie spirituali a una, due e tre voci di diversi eccellentissimi autori raccolte e date in luce da Vincenzo Bianchi\" (Roma 1640), Le restanti opere sono conservate manoscritte a Bologna, Museo internazionale e Biblioteca della musica; Roma, Biblioteca nazionale, e Biblioteca Casanatense, Citt\u00e0 del Vaticano, Biblioteca apost. Vaticana, ; Isola Bella, Archivio Borromeo; Praga, Biblioteca nazionale."}
{"id": "2601352", "revid": "1305772", "url": "https://it.wikipedia.org/wiki?curid=2601352", "title": "Dipartimento di San Mart\u00edn", "text": "Dipartimento di San Mart\u00edn \u00e8 il nome di 5 dipartimenti dell'Argentina:\nVedi anche:"}
{"id": "2601353", "revid": "1318658", "url": "https://it.wikipedia.org/wiki?curid=2601353", "title": "Juan Jos\u00e9 Saer", "text": "\u00c8 ritenuto uno dei pi\u00f9 importanti ed influenti autori della letteratura latinoamericana e della letteratura in lingua spagnola del XX secolo. Nel 2007 tre dei suoi romanzi (\"El entenado\", \"La Grande\" e \"Glosa\"), compaiono nella lista dei 100 migliori libri in lingua spagnola degli ultimi 25 anni, stilata da 81 scrittori e critici letterari latinoamericani e spagnoli.\nIl figlio Jer\u00f3nimo (1970-2015) \u00e8 stato un musicista hip hop e di musica elettronica sperimentale molto noto nell'ambiente artistico.\nBiografia.\nFiglio di immigrati siriani di religione cristiana nati a Damasco e giunti in Argentina dopo la caduta dell'impero ottomano, Juan Jos\u00e9 Saer nasce il 28 giugno 1937 a Serodino, una localit\u00e0 del Dipartimento di Iriondo situata nella provincia di Santa Fe, a 40\u00a0km nord-ovest dalla citt\u00e0 di Rosario. Trascorre qui i primi anni della sua infanzia, e nel 1949 si trasferisce con la famiglia a Santa Fe, dove conclude i suoi primi studi ed entra in contatto con un gruppo di scrittori locali, attraverso i quali riesce ad instaurare amicizia con il poeta argentino Juan L. Ortiz. L'opera di quest'ultimo, che Saer riconosce come proprio maestro, influenzer\u00e0 tutta la sua scrittura.\nNel 1960 fa il suo esordio con \"En la Zona\", racconto nel quale \u00e8 possibile notare l'influenza dell'opera dello scrittore argentino Jorge Luis Borges e dove compare per la prima volta il suo paese natale, Santa Fe, destinato poi a diventare il luogo principale dello spazio narrativo nelle sue successive opere.\nNel 1962 si sposta nel quartiere costiero di Colastin\u00e9 Norte; all'Universidad Nacional del Litoral studia letteratura, e in seguito insegna Storia del Cinema, Critica ed Estetica Cinematografica. In questo periodo riesce a coniugare l'insegnamento universitario alla sua attivit\u00e0 di scrittura, dando vita a quattro opere che vedranno la pubblicazione negli anni successivi: i romanzi \"Responso\" (1964), \"La vuelta completa\" (1966) e i racconti \"Palo y hueso\" (1965) e \"Unidad de lugar\" (1967).\nNel 1968, grazie ad una borsa di studio della fondazione culturale de l'Alliance Fran\u00e7aise, si trasferisce a Parigi dove ottiene una cattedra per l'insegnamento di Estetica alla facolt\u00e0 di Lettere dell'Universit\u00e0 di Rennes. In questo stesso anno si separa dalla prima moglie, sposa Laurence Gueguen e si stabilisce definitivamente in Francia.\nIl definitivo trasferimento nella capitale francese segna l'inizio della sua maturit\u00e0 letteraria, poich\u00e9 da allora pubblica le sue opere pi\u00f9 celebri. Dopo alcuni testi di impianto realistico (come i racconti \"En la zona\", \"Unidad de Lugar\" e i romanzi \"Responso\", \"La vuelta completa\"), con i successivi romanzi \"Cicatrices\", \"El limonero real\", \"Nadie nada nunca\", \"La ocasi\u00f3n e Glosa,\" orienta la sua narrativa verso la sperimentazione avvicinandosi al genere del nouveau roman francese\".\"\n\"Cicatrices,\" pubblicato nel 1969, inizia con l'assassinio che un operaio metallurgico, Luis Fiore, compie ai danni della propria moglie, il 1\u00ba maggio, nella notte della festa dei lavoratori. Questo episodio fa da base alle quattro storie successive narrate da protagonisti differenti, che hanno punti di contatto ma non si incontrano mai. Il giornalista e scrittore Carlos Tomatis rappresenta l'alter ego di Saer. Lo sfondo politico della storia \u00e8 caratterizzato dal ricordo della sconfitta del Peronismo, che, come riportato dal titolo, ha lasciato delle \"cicatrici\" nella storia e nella vita dell'Argentina.\nUn'opera pi\u00f9 complessa della precedente, \"El limonero real,\" viene pubblicata nel 1974. Ambientata a Colastin\u00e9, un paese nei pressi di Santa Fe, \u00e8 incentrata su una famiglia che periodicamente si ritrova per festeggiare con una cena la fine dell'anno. Il ritmo della narrazione \u00e8 molto semplice, ma allo stesso tempo poetico e spesso ripetitivo, qualit\u00e0 che fanno ricordare la caratteristica scrittura di Joyce.\nGli anni tra il 1974 e il 1980 sono stati definiti da Saer come il periodo pi\u00f9 difficile della sua vita, caratterizzato dal senso di sradicamento derivatogli dal vivere all'estero, dalla critica situazione politica dell'Argentina di quegli anni, e da altri problemi personali, come il divorzio dalla sua prima moglie e il trasferimento che lo tiene lontano dal figlio. Durante questo periodo pubblica il libro di racconti \"La Mayor\" (1976) e un libro di poesie \"El arte de narrar\" (1977) che avrebbe ripreso poi nel 1988 e nel 2000 in edizioni ampliate.\nNel 1980, dopo quattro anni di completo isolamento viene pubblicato \"Nadie nada nunca,\" una sorta di romanzo poliziesco con scarsa attenzione alla trama, incentrato su un seriale e misterioso assassino di cavalli, in cui l'autore sperimenta ancora una volta la ricorsivit\u00e0 della narrazione raccontata da diversi punti di vista. Fra i personaggi dell'opera vi \u00e8 una coppia, Gato Garay ed Elisa, che vive in una casa sulla costa di Rinc\u00f3n Norte, vicino alla citt\u00e0 di Santa Fe, il giornalista Tomatis, il commissario Caballo, un bagnino che lavora vicino alla casa di Gato, e Ladeado, un personaggio che ha gi\u00e0 fatto la sua comparsa nel precedente romanzo \"El limonero real\". Lo scenario di fondo rappresenta un'allegoria della situazione politica dell'Argentina di quel periodo, una dittatura che sequestra, tortura, estorce false confessioni, uccide e fa sparire gli oppositori.\nNel 1983 viene data alle stampe una delle sue principali opere di impronta storica, \"El entenado (L'arcano).\" Il protagonista \u00e8 un adolescente che, entrato a far parte di una compagnia di conquistatori spagnoli durante una spedizione navale nel Sud America del XV secolo, rimane vittima di una trib\u00f9 nativa antropofaga. Il mozzo, unico sopravvissuto, rientrato in Spagna dopo dieci anni di convivenza con la trib\u00f9, testimone di quanto accaduto, decide di trascriverne il racconto. Come indicato dalla critica, questo testo riporta a dibattiti moderni di carattere antropologico, etnografico e storiografico. In molti punti rievoca \"Il manoscritto di Brodie\" dello scrittore e poeta argentino Jorge Luis Borges, come la tematica del salvataggio a partire da una riflessione sulla lingua dei nativi e l'interrogativo creato dalla fragilit\u00e0 e dalla percezione del mondo esterno che ricordano il pensiero filosofico dedicato alla realt\u00e0 del filosofo irlandese George Berkeley.\n\"Glosa,\" pubblicato nel 1985\",\" \u00e8 ritenuto da Saer uno dei suoi romanzi migliori e del quale \u00e8 rimasto pi\u00f9 soddisfatto. L'opera racconta di una passeggiata nel centro citt\u00e0 di due amici, Ang\u00e9l Leto e il Matematico, durante la quale cercano di ricostruire una festa di compleanno, quella di Jorge Washington Noriega, alla quale per\u00f2 non hanno partecipato. In questa conversazione che si presenta come un viaggio ironico ma al tempo stesso sentimentale, vengono raccontati aneddoti, ricordi e vecchie storie. Figurano numerose citazioni dal Simposio di Platone e l'Ulisse di James Joyce.\nNel 1999 Saer pubblica \"La Narraci\u00f3n-Objeto\", un saggio tradotto in numerose lingue (francese, tedesco, italiano, olandese, portoghese, svizzero e greco), nel quale trascrive le sue riflessioni sulla letteratura da Cervantes, Faulkner, Kafka, Borges e la poesia argentina, rivelando inoltre la sua personale idea sull'arte.\nL'11 giugno 2005 a Parigi, Juan Jos\u00e9 Saer muore all'et\u00e0 di 67 anni per un cancro ai polmoni; la sua salma \u00e8 sepolta nel cimitero parigino di P\u00e8re-Lachaise.\nAl momento della sua morte l'autore stava ultimando il capitolo finale dell'opera che aveva pianificato essere il romanzo pi\u00f9 importante della sua carriera, \"La Grande\", pubblicato postumo pochi mesi dopo. Il testo, in cui ogni capitolo \u00e8 un giorno della settimana, inizia con quattro epigrafi tra cui quella famosa di epoca surrealista \u00ab\"Le cadavre exquis boira le vin nouveau\"\u00bb, la prima frase in assoluto ottenuta dal gioco di carta e matita di origine francese Cadaveri Eccellenti. Il protagonista Nula, venditore di vini, fa di questa bevanda il filo conduttore dell'intera opera; definito un \"sacro elisir\", esso accompagna riunioni ed incontri.\nPostuma \u00e8 anche la pubblicazione tra il 2012 e 2015 di una raccolta di testi inediti \"Borradores in\u00e9ditos,\" a cura dell'editore Seix Barral. L'opera \u00e8 divisa in quattro volumi: due di abbozzi e note (\"Papeles de rabajo\"), uno di poesie e un altro di saggi. La pubblicazione di questi ultimi testi ha concluso e completato l'intera opera di Saer.\nTemi.\nUno degli elementi caratterizzanti l'opera di Saer \u00e8 lo spazio: la citt\u00e0 di Santa Fe insieme al Fiume Paran\u00e1 rappresentano i luoghi pi\u00f9 importanti nella vita di Saer, e fanno da ambientazione alla gran parte della sua intera opera. Gli scenari, i luoghi e i paesaggi assumono quindi un ruolo fondamentale; egli li descrive con una intensit\u00e0 ed una abilit\u00e0 tale da renderli parte integrante e protagonisti della narrazione. L'altro elemento caratterizzante della sua scrittura \u00e8 il tempo: viene inteso come memoria della storia politica argentina, tempo della narrazione e confronto generazionale tra i diversi personaggi.\nPremi e riconoscimenti.\nIl 7 gennaio 1988 con \"La ocasi\u00f3n\", presentata con lo pseudonimo J. M. Noriega, Saer vince il Premio Nadal, un premio letterario assegnato annualmente a Barcellona dalla casa editrice spagnola Destino alla migliore opera inedita.\nNel 2004 la Fondazione Konex, che dal 1980 si propone di premiare l'eccellenza argentina e sudamericana in tutte le arti, assegna a Saer il Premio Konex per \"Novela quinquenio 1994-1998.\"\nIl 20 ottobre 2004 vince il premio de la Uni\u00f3n Latina de Literaturas de Romances, consegnato il 24 novembre nella sede dell'Istituto Cervantes di Roma.\nNello stesso anno, viene presentato per la prima volta al Centro Culturale Ricardo Rojas di Buenos Aires il documentario \"Retrato de Juan Jos\u00e9 Saer\" scritto e diretto dal regista argentino Rafael Filippelli nel 1996, facente parte di un ciclo di film dedicati alla relazione tra cinema e letteratura, con la presentazione della figura d'autore di Saer e con l'intenzione di offrire una visione generale della sua vita e delle sue opere.\nIl 24 ottobre 2015 gli viene dedicato un incontro al Salone dell'editoria sociale di Roma; gli scrittori Vittorio Giacopini e Stefano Tedeschi lo accostano agli autori del modernismo per la vicinanza della sua narrativa a Faulkner e James Joyce.\nDal 28 giugno 2016 al 28 giugno 2017, in occasione di quello che sarebbe stato il suo ottantesimo compleanno, per un intero anno si \u00e8 reso omaggio a Juan Jos\u00e9 Saer con il programma di incontri intitolato \"A\u00f1o Saer\", dedicato allo studio, alla diffusione e alla celebrazione dell'autore, frutto della collaborazione tra il suo ideatore Mart\u00edn Prieto, critico letterario, e il Ministero dell'Innovazione e della Cultura di Santa Fe. Mart\u00edn Prieto \u00e8 inoltre co-curatore, insieme a Mar\u00eda Teresa Constant\u00edn, dell'esposizione \"Conexi\u00f3n Saer\" che ha lo scopo di creare un collegamento tra l'opera, la figura dell'autore, il contesto sociale e la sua generazione e la cittadina di Santa Fe.\nLa citt\u00e0 di Serodino e la provincia di Santa Fe hanno deciso di creare un centro culturale a lui dedicato nella sua casa natale dove visse fino all'et\u00e0 di 10 anni, con lo scopo di valorizzare e far conoscere la sua opera."}
{"id": "2601355", "revid": "1305772", "url": "https://it.wikipedia.org/wiki?curid=2601355", "title": "Dipartimento di San Javier", "text": "Dipartimento di San Javier \u00e8 il nome di tre dipartimenti dell'Argentina:"}
{"id": "2601364", "revid": "1305772", "url": "https://it.wikipedia.org/wiki?curid=2601364", "title": "Dipartimento di Santa Rosa", "text": "Dipartimento di Santa Rosa \u00e8 il nome di tre dipartimenti:"}
{"id": "2601370", "revid": "1833487", "url": "https://it.wikipedia.org/wiki?curid=2601370", "title": "ADS-B", "text": "ADS-B, sigla di Automatic Dependent Surveillance - Broadcast, \u00e8 una tecnica cooperativa di controllo del traffico aereo (ATC) particolarmente utile per l'identificazione degli aeromobili e dei veicoli sul sedime aeroportuale nell'ottica della gestione del traffico in aeroporto e per evitare eventuali collisioni in mancanza di visibilit\u00e0 o congestione del traffico.\nUn aeromobile o veicolo dotato di un transponder Modo S, se collegato ad un dispositivo GPS, \u00e8 in grado di calcolare la propria posizione e di inviarla periodicamente nell'etere in modo che speciali ricevitori di tipologia \"ADS-B\" siano in grado di identificare la posizione del target trasmittente. Le informazioni di posizione del target sono presenti in messaggi di tipo Mode S \"extended\". Il messaggio trasmesso dal target \u00e8 di tipo broadcast, in quanto il trasmettitore non \u00e8 interessato a chi riceve il messaggio. La tecnologia \u00e8 \"automatic\" in quanto il messaggio contenente le informazioni per la localizzazione del target viene spedito periodicamente senza l'intervento diretto di operatori n\u00e9 necessariamente \u00e8 sollecitato dall'esterno. Inoltre, la tecnologia ADS-B si intende cooperativa in quanto, come in un radar secondario di sorveglianza, si richiede una collaborazione attiva da parte del target per l'effettiva individuazione dello stesso.\nApplicazioni.\nL'applicazione principale della tecnica della ADS-B \u00e8 la localizzazione ed il \"tracking di target avionici\" per il controllo del traffico aereo ATC. Gli stessi segnali, trasmessi in chiaro sulla frequenza di 1090 MHz, sono anche usati da siti web (come Plane Finder o Flightradar24) specializzati nel rappresentare in tempo reale il traffico aereo su una mappa. In Italia, l'unica azienda di progettazione e produzione di sensori ad alta tecnologia nell'ambito del controllo del traffico aereo basati sulla tecnologia di multilaterazione e ADS-B \u00e8 SICE.\nDifferenza tra ADS-B e multilaterazione.\nIl sistema di tracking basato su algoritmi ADS-B \u00e8 tecnologicamente differente da sistemi analoghi basati sulla tecnica della multilaterazione, in quanto la tecnica ADS-B prevede la decodifica da parte anche di un unico sensore di un segnale Modo-S proveniente dal target e contenente la posizione GPS calcolata dall'aereo stesso, mentre la multilaterazione si basa sulla misura dei tempi di arrivo del segnale fisico su pi\u00f9 sensori."}
{"id": "2601386", "revid": "1543377", "url": "https://it.wikipedia.org/wiki?curid=2601386", "title": "NGC 6729", "text": "NGC 6729 (nota anche come C 68) \u00e8 una nebulosa a riflessione visibile nella costellazione della Corona Australe; \u00e8 stata scoperta da Johann Friedrich Julius Schmidt nel 1860.\nOsservazione.\nLa nebulosa si individua sulla linea che congiunge le stelle e , entrambe di quinta magnitudine; la regione di cielo fra i due astri appare fortemente oscurata da polveri interstellari, su cui spiccano alcune nebulose brillanti, come NGC 6726 e NGC 6727. La nebulosa NGC\u00a06729 \u00e8 la pi\u00f9 piccola del gruppo come dimensioni, ma si riconosce per la sua forma marcatamente triangolare pi\u00f9 luminosa su un vertice, che la rende simile a una cometa. La sua luminosit\u00e0 \u00e8 variabile, caratteristica che la fa assomigliare, oltre che per la forma, a NGC 2261, la \"Nebulosa variabile di Hubble\". Nello stesso campo visivo \u00e8 possibile inglobare anche l'ammasso globulare NGC 6723.\nLa sua declinazione \u00e8 australe, ci\u00f2 fa s\u00ec che sia ben osservabile specialmente dall'emisfero australe, dove la sua osservazione \u00e8 notevolmente facilitata; dall'emisfero nord \u00e8 visibile bassa sull'orizzonte meridionale solo a partire dalle latitudini mediterranee o poco pi\u00f9 a nord, mentre nella fascia tropicale \u00e8 ben osservabile. Il periodo pi\u00f9 adatto per la sua osservazione nel cielo serale va da giugno a ottobre.\nStoria delle osservazioni.\nLa nube sfugg\u00ec sia all'osservazione di John Herschel che a quella di James Dunlop; Albert Marth osserv\u00f2 quest'oggetto assieme a quelli vicini attorno al 1861, inserendoli in un catalogo che comprendeva 600 \"nebulose\" fino ad allora sconosciute. Julius Schmidt not\u00f2 che la sua stellina centrale era in realt\u00e0 una stella variabile, che fu catalogata in seguito come ; inoltre not\u00f2 che la luminosit\u00e0 della nube aumentava e diminuiva a seconda delle fasi del ciclo di variazione della sua stella centrale.\nCaratteristiche.\nNGC 6729 fa parte di una nube molecolare nota come Nube della Corona Australe. La nebulosa mostra variazioni nella sua luminosit\u00e0 anche solo in un periodo di 24 ore; la stella centrale, , \u00e8 una variabile Orione, ossia una stella molto giovane, di classe spettrale A che oscilla fra la decima e la tredicesima magnitudine e che si trova nel vertice pi\u00f9 luminoso della nebulosa. La regione di cielo in cui si trova NGC 6729 \u00e8 intrisa di materiale interstellare non illuminato ed \u00e8 monitorata e studiata a causa della presenza di alcune sorgenti infrarosse e di oggetti HH, prive di controparti in luce visibile; ci\u00f2 \u00e8 indice della presenza in un recente passato di fenomeni di formazione stellare. La presenza di tali fenomeni \u00e8 ulteriormente confermata dalla scoperta, avvenuta nel 1984, di un piccolo ammasso aperto (l'\"Ammasso Coronet\") di oggetti stellari giovani, poco distante da . La distanza del complesso \u00e8 di circa 420 anni luce ed \u00e8 dunque situato nel Braccio di Orione, sul suo bordo pi\u00f9 interno."}
{"id": "2601391", "revid": "262457", "url": "https://it.wikipedia.org/wiki?curid=2601391", "title": "\u015a\u0101kyamuni", "text": ""}
{"id": "2601395", "revid": "31886", "url": "https://it.wikipedia.org/wiki?curid=2601395", "title": "Doll Man", "text": "Doll Man \u00e8 un supereroe immaginario dei fumetti della Golden Age, originariamente pubblicato dalla Quality Comics ed oggi appartenente ai personaggi dell'Universo DC. Doll Man fu creato da Will Eisner e comparve per la prima volta in una storia di quattro pagine intitolata \"Meet the Doll Man\" in \"Feature Comics\" n. 27, nel dicembre 1939, data che fece di Doll Man uno dei primi eroi dei fumetti in costume.\nStoria della pubblicazione della Quality Comics.\nL'identit\u00e0 segreta di Doll Man, \"Il Mito pi\u00f9 Potente del Mondo\", \u00e8 il ricercatore alchimista Darrell Dane, che invent\u00f2 una formula che gli permise di ridursi all'altezza di sei pollici rimanendo per\u00f2 forte come nella sua statura normale. Fu probabilmente il primo esempio di supereroe rimpicciolente, ed anche uno dei pochi a non poter raggiungere la massima altezza o quella minima. La sua prima avventura in \"Feature Comics\" n. 27 lo coinvolse nel salvataggio della sua fidanzata, Martha Roberts, dalle mani di un ricattatore; successivamente decise di combattere il crimine e di adottare un costume rosso e blu confezionato da Martha. Anni pi\u00f9 tardi, in qualche modo il desiderio di Martha di unirsi a Darrell nella sua mini statura si avver\u00f2, donando anche a lei questo potere, e divenne la sua partner nei panni di Doll Girl in \"Doll Man\" n. 37. Darrell ebbe anche l'aiuto di \"Elmo il Cane Meraviglia\", un grande danese che serv\u00ec occasionalmente come soccorso e mezzo di trasporto, e del \"Dollplano\", solitamente mascherato da modellino di aeroplano quando non veniva utilizzato. Nelle sue avventure pubblicate durante la seconda guerra mondiale, Doll Man fu frequentemente raffigurato a cavallo di un'aquila calva.\nDoll Man fu il protagonista dell'antologia di fumetti Feature Comics fino al numero 139 (Ottobre 1949), di cui Eisner scrisse alcune storie sotto lo pseudonimo di \"William Erwin Maxwell\", e con il contributo artistico di Lou Fine e successivamente di Reed Crandall. La serie personale di Doll Man fu in vendita dal 1941 al 1953, per un totale di quarantasette numeri. Le copertine di entrambi i titoli raffigurarono frequentemente Doll Man legato con una corda o simili, in situazioni che partivano dalla crocifissione, all'essere appeso sotto un rubinetto aperto, all'essere legato al grilletto e alla canna di una pistola. La persistenza di questo \"bondage\" maschile nei fumetti di \"Doll Man\", tra l'altro, suggerirono la teoria che i fumetti ebbero storicamente la tendenza di raffigurare donne invece di uomini in posizioni di vulnerabilit\u00e0 e sottomissione. Dopo la cancellazione di \"Doll Man\", le originali storie del personaggio non furono ripubblicate per due decenni.\nDoll Man nella DC Comics.\nDarrel Dane.\nDopo la chiusura per fallimento della Quality Comics nel 1956, la DC ne acquis\u00ec i personaggi. Doll Man e altre ex propriet\u00e0 della Quality furono ri-lamciati in \"Justice League of America\" n. 107 (ottobre 1973) come Combattenti per la Libert\u00e0. Come accadde per molti altri personaggi che la DC acquis\u00ec da editori o eredit\u00e0 dei titoli della Golden Age, i Combattenti per la Libert\u00e0 furono collocati su un mondo parallelo, chiamato Terra-X, su cui la Germania nazista aveva vinto la seconda guerra mondiale. Il team comparve in una sua serie per quindici numeri (1976-1978), in cui la squadra lasci\u00f2 temporaneamente Terra-X per Terra-1. Doll Man comparve occasionalmente in \"All-Star Squadron\", un gruppo di supereroi stanziati sulla Terra-2, la locale era della seconda guerra mondiale per la DC, in un punto precedente a quando lui e gli altri Combattenti lasciarono la loro Terra per la Terra-1. Quindi, Doll Man e i suoi compagni comparvero, con il resto dei personaggi della DC in Crisi sulle Terre infinite, una storia che intendeva eliminare tutte le confuse Terre della DC fondendole retroattivamente in un'unica Terra. Questo evento cancell\u00f2 i gironi eroici di Doll Man sulla terra-X, e fuse le storie della All-Star Squadron e quelle dei Combattenti per la Libert\u00e0 cos\u00ec che Doll Man fosse inizialmente un membro dell'All-Star Squadron, di cui i Combattenti per la Libert\u00e0 non erano che un gruppo spin-off.\nFino al momento del rilancio nel 2006 dei Combattenti per la Libert\u00e0, Doll Man fu poco utilizzato dalla DC eccetto per la ricostruzione delle sue origini da \"Feature Comics\" n. 27 a \"Secret Origins\" n. 8 (novembre 1986). Secondo \"Uncle Sam and the Freedom Fighters\" n. 5 (gennaio 2007), Darrell Dane \u00e8 tuttora in vita e confinato in un istituto mentale dal nome sconosciuto.\nIn \"Uncle Sam and the Freedom Fighters\" vol. 2 n. 3 (novembre 2007) Dane comparve come leader del gruppo sovversivo comprensivo di soldati della taglia di Doll Man. Darrell rivel\u00f2 che anni e anni passati allo stato compresso danneggiarono il suo cervello, lasciandolo mentalmente instabile.\nLester Colt.\nUn nuovo Doll Man, alias Lester Colt, fu introdotto in \"Crisis Aftermath: The Battle for Bl\u00fcdhaven\", una miniserie pubblicata dalla DC Comics nel 2006.\nLester Colt \u00e8 un famoso operatore speciale degli Stati Uniti, avendo un dottorato in politica internazionale e una laurea avanzata in scienze. \u00c8 un \"Consulente Strategico di Operazioni di Comando\" allo S.H.A.D.E.. Colt sembr\u00f2 essere stato ben addestrato alle arti marziali, cos\u00ec come \u00e8 altamente capace come comandante sul campo di battaglia. Lester possiede una serie di \"action figure\" con il suo nome in suo onore. Tuttavia, segu\u00ec una politica da \"i fini giustificano i mezzi\" durante una missione, e in \"Uncle Sam and the Freedom Fighters\" n. 1 fu mostrato mentre uccideva uno spacciatore di droga a sangue freddo di fronte al figlio durante la sua festa di compleanno. Quest'azione gli fece guadagnare una sonora sgridata dallo resuscitato Zio Sam nei numeri successivi quando si dimise dallo S.H.A.D.E. e si un\u00ec ai Combattenti per la Libert\u00e0.\nColt era un \"vecchio soldato\" pluridecorato, e le sue decorazioni personali includevano la Legione al Merito, sei Stelle d'Argento per la cavalleria, quattordici stelle di bronzo per il valore, e diciassette Cuori Porpora.\nColt \u00e8 romanticamente coinvolto in una relazione con la scienziata ed ex impiegata dello S.H.A.D.E., Emma Glenn. Troppo vecchio per servire il proprio paese al di fuori della guerra, Lester accett\u00f2 di sottoporsi ad un esperimento creato dal padre di Emma, che lo ridusse alla sua statura odierna. Una squadra S.H.A.D.E., mascherata da gruppo terrorista, uccise il padre di Emma e distrusse il laboratorio. Intrappolato nella sua mini statura di 6 pollici, Colt tent\u00f2 di distanziarsi da Glenn, sperando di risparmiarle il dolore di un fidanzato miniaturizzato. Nonostante ci\u00f2, ci furono ancora forti sentimenti tra i due e cercarono di andare avanti anche in questa nuova difficile situazione. Questo fu aiutato da alcuni viaggi verso Heartland, la base extradimensionale corrente dei Combattenti per la Libert\u00e0, dove Colt venne colto da brevi periodi di ripristino alla sua altezza.\nNella nuova serie \"Uncle Sam and the Freedom Fighters\" (2007-2008), Lester fu sottoposto ad una procedura con altre persone miniaturizzate, incluso Darrell Dane, per ritornare alla statura originaria. Tuttavia, l'esperimento and\u00f2 terribilmente male, e il gruppo fu fuso in una mostruosit\u00e0 umana. Lester fu infine liberato e ripristinato alla sua statura normale.\nVersioni alternative.\n52.\nNel numero finale di \"52\", fu rivelato un nuovo multiverso, originariamente consistente di 52 realt\u00e0 identiche. Tra le realt\u00e0 parallele mostrate, una fu nominata Terra-10. A causa del \"mangiare\" di Mr. Mind in questa realt\u00e0, prese le sembianze della Terra-X pre-Crisi, inclusi i personaggi della Quality Comics. I nomi dei personaggi e dei gruppi di eroi non furono menzionati, ma comparve un personaggio molto somigliante con Doll Man Darrell Dane.\nBasato su un commento di Grant Morrison, questo universo alternativo non \u00e8 la Terra-X pre-Crisi."}
{"id": "2601410", "revid": "773636", "url": "https://it.wikipedia.org/wiki?curid=2601410", "title": "Trill", "text": ""}
{"id": "2601412", "revid": "6923", "url": "https://it.wikipedia.org/wiki?curid=2601412", "title": "Infiniti G20", "text": ""}
{"id": "2601413", "revid": "155634", "url": "https://it.wikipedia.org/wiki?curid=2601413", "title": "Serie A1 FIAF 1989", "text": "La Serie A1 FIAF 1989 \u00e8 stato il massimo livello del campionato italiano di football americano disputato nel 1989. \u00c8 stata organizzata dalla Federazione Italiana American Football.\nAl campionato hanno preso parte 18 squadre, suddivise in 2 gironi.\n\u00c8 ricordato come uno dei momenti peggiori per il football in Italia con la defezione dei Saints Padova che rinunciarono a disputare la semifinale contro i Seamen dopo che il giudice sportivo sovvert\u00ec l'esito dell'incontro dei quarti di finale tra Seamen Milano e Gladiatori Roma, dando la vittoria a tavolino ai milanesi che avevano perso sul campo il match.\nLa motivazione della decisione del giudice sportivo fu l'utilizzo di maglie non regolamentari da parte dei Gladiatori a seguito del ricorso dei Seamen.\nLa decisione del giudice sportivo arriv\u00f2 per\u00f2 troppo tardi, ovvero poco prima del Superbowl, al quale si erano gi\u00e0 guadagnati l'accesso i Frogs Legnano (sui Chiefs Ravenna) ed i Saints Padova (sui Gladiatori Roma), che appunto si rifiutarono di rigiocare la semifinale e vennero pertanto puniti con la sconfitta a tavolino.\nL'esito di questi fatti sfoci\u00f2 in una durissima contestazione durante tutto il Superbowl disputato a Parma, con l'intero stadio a sostenere i Frogs Legnano.\nPlayoff.\nAccedono direttamente ai playoff le prime 3 squadre di ogni girone. Le quarte classificate disputano un turno preliminare (Wild card) contro le due migliori squadre di A2\nIX Superbowl.\nIl IX Superbowl italiano si \u00e8 disputato sabato 8 luglio 1989 allo Stadio Ennio Tardini di Parma, ed ha visto i Frogs Legnano superare i Seamen Milano per 39 a 33.\nRobert Frasco, quarterback dei Frogs \u00e8 stato premiato il 9 luglio dall'On. Gianni De Michelis come MVP dell'incontro per il terzo anno consecutivo."}
{"id": "2601423", "revid": "2730", "url": "https://it.wikipedia.org/wiki?curid=2601423", "title": "Charles K. Kao", "text": "\u00c8 stato un pioniere delle fibre ottiche nelle telecomunicazioni, tanto da guadagnarsi il titolo di \"padre delle fibre ottiche\".\nBiografia.\nNato a Shanghai nel 1933, comp\u00ec i suoi studi in Inghilterra dove ottenne nel 1957 la laurea in ingegneria elettrica all'Imperial College di Londra; lavor\u00f2 come ingegnere alla Standard Telephones and Cables (STC), che era allora uno dei colossi mondiali nella fabbricazione di cavi telefonici (successivamente, nel 1991 \u00e8 stata assorbita dalla Nortel).\nNei laboratori della STC inizi\u00f2 nel 1963 a sperimentare nel campo delle fibre ottiche, convinto che proprio questo mezzo fosse in grado di soppiantare i cavi coassiali in rame, e nel 1966 insieme a George Hockham pubblic\u00f2 un articolo di importanza fondamentale sull'uso delle fibre ottiche per le telecomunicazioni: dopo aver dimostrato che la forte attenuazione del segnale nelle fibre era dovuta solo alle impurit\u00e0 presenti nel vetro ed era quindi superabile, Kao fiss\u00f2 in 20 dB/km la massima attenuazione che un cavo in fibra ottica doveva avere per essere praticamente utilizzabile per la trasmissione di segnali telefonici. Quella di Kao fu una sfida che venne raccolta dall'americana Corning Glass, che nel 1970 produsse la prima fibra ottica con attenuazione di 17 dB/km.\nIn seguito lasciata la STC, Kao fu direttore della ricerca alla ITT, vice-rettore dell'Universit\u00e0 cinese di Hong Kong, amministratore delegato (CEO) della Transtech, presidente e amministratore delegato della ITX Services. Ebbe inoltre un incarico accademico al St. Joseph's College di Hong Kong.\nRiconoscimenti.\nNel corso della sua carriera, Kao ha vinto numerosi premi. Tra i pi\u00f9 significativi:"}
{"id": "2601425", "revid": "339392", "url": "https://it.wikipedia.org/wiki?curid=2601425", "title": "US Salernitana", "text": ""}
{"id": "2601431", "revid": "2132899", "url": "https://it.wikipedia.org/wiki?curid=2601431", "title": "Mehmet Hetemaj", "text": "Biografia.\nNato nell'allora provincia jugoslava del Kosovo, crebbe in Finlandia, Paese nel quale la sua famiglia si trasfer\u00ec nel 1992 e del quale acquis\u00ec la cittadinanza; ha un fratello, P\u00ebrparim, anch'egli calciatore professionista che gioca in Italia per la Reggina in Serie B.\nCarriera.\nClub.\nCresciuto nelle giovanili dell'HJK Helsinki, fa il suo debutto in prima squadra nel 2006: l'anno successivo passa in prestito al Viikingit.\nNel 2008 viene acquistato dai greci del Panionios: rimane in terra ellenica due anni, di cui uno in prestito al Thrasyvoulos.\nNell'estate 2009 viene acquistato in prestito dall'AlbinoLeffe: nella prima stagione bergamasca gioca con continuit\u00e0, segnando il primo e unico gol in maglia celeste il 2 aprile 2010 in casa del .\nIl 28 giugno 2010 viene riscattato dall'AlbinoLeffe e nelle due stagioni successive diventa titolare fisso.\nCon la retrocessione dell'AlbinoLeffe in Lega Pro, il 6 luglio 2012 passa in prestito con diritto di riscatto alla .\nEsordisce in campionato con la maglia amaranto l'8 settembre 2012 nella gara Verona-Reggina terminata 2-0 in favore degli scaligeri.\nFinito il prestito alla Reggina ritorna all'AlbinoLeffe con la quale gioca 5 partite prima di passare in prestito alla squadra finlandese dell'Honka, con la quale disputa il primo turno di qualificazione preliminare alla UEFA Europa League, terminato con l'eliminazione della squadra finlandese a vantaggio della compagine estone del JK Sillam\u00e4e Kalev.\nIn data 7 agosto 2014 il annuncia di aver acquisito il giocatore dall'AlbinoLeffe per la stagione 2014/2015.\nIn data 21 dicembre 2014 il giocatore si svincola dal e, successivamente, il 27 gennaio 2015 firma un contratto con la squadra finlandese del SJK.\nNazionale.\nNonostante l'origine kosovara, ha scelto di giocare con la nazionale finlandese.\nCon la nazionale Under-21 ha ottenuto la prima storica qualificazione al campionato europeo di calcio Under-21 in Svezia, chiuso all'ultimo posto nel girone B.\nEsordisce con la maglia della nazionale maggiore il 4 febbraio 2009 nell'amichevole persa 5-1 contro il .\nStatistiche.\nPresenze e reti nei club.\n\"Statistiche aggiornate al 29 settembre 2017.\""}
{"id": "2601436", "revid": "1261231", "url": "https://it.wikipedia.org/wiki?curid=2601436", "title": "Essilor", "text": "Essilor International S.A. \u00e8 una multinazionale francese che produce e commercializza lenti oftalmiche e apparecchiature ottiche.\nLa societ\u00e0, con sede a Parigi in Francia e quotata all'Euronext Paris Stock Exchange, fa parte dell'indice azionario CAC 40 che comprende le 40 societ\u00e0 a maggior capitalizzazione negoziate alla Borsa di Parigi e dell'Euro Stoxx 50 che comprende le 50 societ\u00e0 a maggior capitalizzazione dell'Eurozona.\nLa societ\u00e0, nata nel 1972 dalla fusione di \"Essel\" e \"Silor\" (aziende operanti nel settore delle lenti oftalmiche), \u00e8 presente in oltre 100 paesi distribuiti sui cinque continenti. Le sue attivit\u00e0 sono, in larga misura, concentrate sulla ricerca e sviluppo di lenti oftalmiche, con un budget annuale di quasi 200 milioni di euro di cui il 30% dedicato all'open innovation con 481 laboratori di prescrizione e 34 siti di produzione, oltre a numerosi centri di ricerca e sviluppo sparsi in tutto il mondo e a 3 centri di \"Innovazione e tecnologia\" a Parigi, Dallas e Singapore, dedicati alla progettazione di soluzioni tecnologiche all'avanguardia.\nIl 1\u00ba ottobre 2018 si \u00e8 fusa con la societ\u00e0 italiana Luxottica, tra i principali produttori mondiali di occhiali, diventando EssilorLuxottica.\nStoria.\nLe origini: nel 1849 e 1931 nascono Essel e Silor.\nEssilor venne fondata nel 1972, ma le origini della societ\u00e0 risalgono al 1849 quando nacque \"Essel\" (con il nome di \"Association Fraternelle des Ouvriers Lunetiers\") come una piccola rete di laboratori di assemblaggio di occhiali a Parigi.\nTra la fine del XIX secolo e l'inizio del 20\u00ba si espande rapidamente grazie all'acquisizione di fabbriche nelle vicinanze di Parigi e nella Francia orientale, aggiungendo ben presto alle proprie attivit\u00e0 il disegn delle montature e la commercializzazione dei prodotti. Nel 1955 la societ\u00e0 lancia, con successo, l'innovativa montatura Nylor, usata ancora oggi. Il Sistema Nylor prevede l'utilizzo di un filo di nylon sottile che abbraccia la lente e la fissa alla parte superiore della montatura. Nel 1959, l'invenzione rivoluzionaria di Varilux, la prima lente progressiva oftalmica, ha rappresentato un passo avanti fondamentale nella storia di \"Essel\" e contemporaneamente un punto di riferimento nel settore.\n\"Silor\" inizia le proprie attivit\u00e0 con il nome di \"Lissac\" nel 1931 come rivenditore al dettaglio di lenti oftalmiche e montature, diventando poi produttore di lenti. Il 1959, anno in cui \"Essel\" inventa la lente progressiva, \u00e8 stato anche l'anno di un'importante scoperta di \"Lissac\": la lente Orma 1000, realizzata con un materiale leggero e resistente agli urti.\n1972-1979: esordi di Essilor.\nDopo una lunga rivalit\u00e0, il 1\u00ba gennaio 1972, \"Essel\" e \"Silor\" si fondono dando vita a Essilor, ai tempi la terza societ\u00e0 in ordine di grandezza nel settore ottico oftalmico.\nIl primo anno di vita di Essilor si contraddistingue per due eventi principali: la creazione di \"Valoptec\", una societ\u00e0 non commerciale costituita da manager che detenevano met\u00e0 del capitale azionario della societ\u00e0 e dall'acquisizione di \"Benoist-Bethiot\", azienda francese specializzata nella produzione di lenti progressive.\nNella met\u00e0 degli anni settanta, Essilor si pone come obiettivo prioritario di diventare un autentico gruppo ottico specializzato nelle lenti progressive organiche. Molte attivit\u00e0 accessorie vengono inizialmente vendute ma, nel 1974, con la fusione tra \"Benoist-Bethiot\" e \"Guilbert-Routit\", Essilor crea \"BBGR\", un'azienda controllata. Nel 1975 la societ\u00e0 \u00e8 quotata in borsa. Le innovazioni di \"Essel\" e \"Silor\", predecessori di Essilor, permettono di arrivare al lancio di Varilux Orma nel 1976.\nLa fine degli anni settanta \u00e8 caratterizzata da un cambiamento nella strategia di espansione geografica. Mediante l'acquisizione di impianti produttivi negli Stati Uniti, in Irlanda e nelle Filippine, Essilor infatti inizia la propria trasformazione da societ\u00e0 prevalentemente esportatrice a societ\u00e0 internazionale.\n1980-1989: crescita internazionale.\nGli anni ottanta iniziano all'insegna di una crescente competizione. Per contenere i costi e migliorare il servizio, Essilor acquisisce quattro nuovi impianti in quattro anni, in Messico, Porto Rico, Brasile e Thailandia. In Francia, l'adozione di nuovi strumenti facilita l'automazione del processo produttivo. Molti distributori sono oggetto di acquisizione o fusione con Essilor in Europa (Norvegia, Portogallo) e in Asia (Birmania, Indonesia, Giappone, Malaysia, Singapore, Taiwan e Vietnam).\nNegli Stati Uniti, tutte le controllate sono riunite sotto l'ombrello di Essilor of America. Questa rete globale consente di lanciare la nuova lente Varilux, VMD, in Europa e negli Stati Uniti. Alla fine degli anni ottanta, Essilor diventa leader mondiale nel settore dei prodotti ottici oftalmici.\n1990-1999: partenariato e Varilux Comfort.\nPer mantenere la propria posizione di leader mondiale, Essilor abbandona gradualmente le proprie attivit\u00e0 nel settore delle montature per concentrarsi sulle lenti correttive. Ricorrendo a una strategia di valore aggiunto, la societ\u00e0 lancia nel 1992 il trattamento Crizal, che offre lenti resistenti a graffi, riflessi, impurit\u00e0, polvere ed acqua. Nel 1991 Essilor conclude un partenariati con \"PPG\", societ\u00e0 americana, per offrire le lenti fotocromatiche \"Transitions\", una tecnologia che consente a una lente di diventare pi\u00f9 scura o pi\u00f9 chiara in base all'intensit\u00e0 della luce ambientale. L'acquisizione di \"Gentex nel 1995\" consente inoltre ad Essilor di lanciare \"Airwear\", lente in policarbonato, un materiale leggero e resistente agli urti. Con il nome di Varilux Comfort viene infine lanciata nel 1992 la quarta generazione di Varilux, che rimane ancora oggi la lente progressiva pi\u00f9 venduta al mondo.\nNel 1998 il gruppo crea Varilux University che prende il nome del marchio depositato Varilux. Un centro di formazione di eccellenza continua esclusivamente dedicato alla presbiopia pensato e ideato per sviluppare le competenze professionali degli ottici-optometristi. Nel 2012 Varilux University diventa Essilor Academy.\n2000-2017: joint venture ed acquisizioni.\nPer Essilor l'anno 2000 segna la joint venture del gruppo con Nikon. L'inizio del XXI secolo \u00e8 contrassegnato dai progressi tecnologici di Essilor, con il lancio di Varilux Physio, una lente progressiva che sviluppa la sua performance grazie alla tecnologia Twin Rx, che associa il sistema di gestione del fronte d'onda per calcolare l'ottica delle lenti a una tecnologia produttiva ad alta precisione, l\"'Advanced Digital Surfacing\". Nel 2005, Essilor integra il CAC 40 della borsa francese di Parigi.\nNel 2007 crea la Essilor Vision Foundation con lo scopo di migliorare la vista dei bambini negli Stati Uniti.\nNel 2008 Essilor annuncia l'acquisizione della societ\u00e0 svizzera di equipaggiamenti di prescrizione ottica Satisloh.\nNel dicembre del 2009, Essilor annuncia l'acquisto della societ\u00e0 di premontati FGX International Holdings, per una cifra di 388 milioni di euro.\nNel 2010 Essilor finalizza l'acquisizione del gruppo americano Signet Armorlite, questa operazione ha permesso Essilor di proporre prodotti complementari di marchio Kodak.\nNel 2010 inizia l'acquisizione del 50% di Shamir Optical da parte di Essilor \u00e8 finalizzata nel 2011.\nNel 2011 Essilor rinnova la collaborazione con Special Olympics, iniziata nel 2002, e che ha portato alla fornitura di oltre 100 000 lenti correttive agli atleti dei giochi internazionali.\nNel gennaio 2011 Essilor lancia una joint venture con Wanxin Ottica, il cui gruppo acquisisce il 50% del capitale.\nll 4 ottobre 2011 a Dallas viene inaugurato il primo centro Innovazione e Tecnologia in America.\nNel luglio 2012, Essilor celebra il 40\u00ba anniversario della nascita.\nIl 29 maggio 2013, Essilor e Safilo firmano un contratto di licenza di 10 anni che permette l'utilizzo del marchio Polaroid per una gamma di lenti correttive polarizzanti dedicate agli sportivi. Queste lenti solari proteggono dall'abbagliamento da riflesso sull'acqua e sulla neve.\nIl 29 luglio 2013, Essilor annuncia la firma di un accordo per l'acquisizione della quota del 51% della societ\u00e0 Transitions Optical, ancora detenuta da PPG. Nell'aprile 2014, si conclude l'acquisizione per un valore di 1,73 miliardi di dollari e che porta la partecipazione di Essilor al 100%. L'accordo ha inoltre perfezionato l'acquisizione del fornitore italiano di occhiali da sole, Intercast. L'ambizione di Essilor \u00e8 quella di dare nuova vita alla categoria fotocromatica in crescita. Transitions Optical \u00e8 l'inventore della lente organica la cui tinta varia a seconda della luminosit\u00e0. Lo sviluppo di questa lente \u00e8 stata realizzata dai tema Essilor e PPG.\nNel novembre 2013, Essilor acquisisce Costa, specializzata in lenti solari di alta gamma per lo sport, per 270 milioni di dollari. La societ\u00e0 ha anche annunciato l'acquisizione del 50% di Xiamen Yarui Optical Company Ltd, leader cinese di occhiali solari di fascia media .\nAltri partenariati sono stati annunciati negli Stati Uniti, Canada e Brasile. In Michigan e Arkansas, Essilor diventa azionista di maggioranza di R. D. Cherry e Plunkett Optical. La maggioranza del capitale di Frame Displays appartiene anche Essilor.\nL'insieme dei laboratori di prescrizione Riverside Optical presenti in Quebec e Ontario, firma una collaborazione con Essilor. Benson Edwards Optical Lab e Optical Lab CPS 360 sono altri due laboratori di prescrizione presenti in Ontario. Essilor ha sviluppato la propria attivit\u00e0 in Brasile, con la firma di un partenariato con Comprol.\nNel febbraio 2014, Essilor acquisisce Coastal Contacts, una societ\u00e0 canadese che vende occhiali e lenti on-line, per 282 milioni di \u20ac.\nEssilor, in collaborazione con l'Institut de la Vision, ha creato un laboratorio chiamato \u00ab Vieillissement Visuel, Action et Autonomie \u00bb. Questo progetto \u00e8 sostenuto da un comitato di ricercatori Essilor, dall'Institut de la Vision e dall'Universit\u00e0 Pierre e Marie Curie. Questo laboratorio permetter\u00e0 ad Essilor di sviluppare nuovi prodotti per correggere gli effetti dovuti all'invecchiamento visivo.\nNel 2015, Essilor annuncia di dedicare un miliardo di euro per rafforzare la sua presenza nei paesi emergenti.\n2018: dalla fusione con Luxottica nasce EssilorLuxottica.\nIl 1\u00ba ottobre 2018 con la fusione annunciata il 16 gennaio 2017 con il gruppo italiano Luxottica, leader mondiale nella produzione di montature per occhiali, diventa EssilorLuxottica.\nRicerca e sviluppo.\nIn seno ad Essilor, ad opera dell'Ing. Bertrand Maitenaz, \u00e8 stata creata Varilux, la prima lente progressiva al mondo che corregge la presbiopia e consente al portatore di vedere a tutte le distanze, da vicino, nella zona intermedia e da lontano.\nIl team di Ricerca e sviluppo di Essilor comprendeva circa 550 ricercatori in tutto il mondo nei 3 Centri di Innovazione e Tecnologia in Francia, Stati Uniti e Asia. I siti francesi sono raggruppati a Creteil dal 2013 in un nuovo centro R&amp;D.\nIl team R&amp;D Essilor sviluppava in media 100 nuovi brevetti all'anno che aggiungono ad una base di 5600 brevetti depositati.\nNel corso degli anni, Essilor ha costruito inoltre una rete internazionale di partner, che includono universit\u00e0, gruppi industriali e aziende di medie dimensioni, quali \"PPG Industries\" (creatori di \"Transitions\") e Nikon.\nNell'agosto 2014 Essilor \u00e8 classificata dalla rivista Forbes al 49\u00ba posto tra le 100 aziende pi\u00f9 innovative al mondo.\nNel 2010, Essilor crea \"Shopper Labs\", negozi sperimentali dedicati agli ottici per sostenerli nelle loro pratiche professionali.\nEssilor batte il record mondiale di correzione visiva tagliando una lente con -104 diottrie.\nEssilor ha sostenuto la collaborazione tra la capitale del Malawi e il Brien Holden Vision Institute con lo scopo di favorire l'accesso al benessere visivo a scala nazionale nel Malawi.\nMetodo a ciclo diottrico.\nCon il lancio di Varilux Comfort nel 1993, Essilor sviluppa il metodo a ciclo diottrico, rendendo possibile misurare la soddisfazione di chi porta gli occhiali. Il metodo, che prevede ripetizioni fino al raggiungimento soddisfacente di un risultato per il portatore delle lenti, comprende cinque fasi:\nCrizal Prevencia.\nNel 2013 inizia una ricerca scientifica condotta da Essilor in collaborazione con l'Institut de la Vision di Parigi. Quattro anni di ricerca e il primo test in vitro condotto nel campo dell'ottica oftalmica sulle cellule della retina hanno permesso di identificare la luce blu-viola (frequenza tra 415 e 455\u00a0nm) come la porzione dello spettro di luce visibile che presenta il pi\u00f9 alto fattore di rischio per la degenerazione progressiva delle cellule della retina e che potrebbe condurre a gravi patologie oculari.\nEssilor lancia nel 2013 Crizal Prevencia una lente chiara in grado di proteggere dalla luce blu-viola nociva e dai raggi UVA-UVB, grazie al trattamento antiriflesso differenziato che agisce sia frontalmente che dalla superficie interna della lente.\nCrizal Prevencia filtra solo lo spettro della luce blu-viola dannosa per la salute degli occhi, mentre ne permette il passaggio allo spettro benefico al benessere dell'organismo (preserva il ciclo sonno-veglia, le performance cognitive).\nRealt\u00e0 virtuale.\nIl team di ricerca di Essilor si dedicava in particolare al progresso combinato di due discipline complementari: l'ottica e la fisiologia, con particolare ricorso alla Realt\u00e0 Virtuale. Si tratta di uno strumento di simulazione che rende possibile percepire e interagire tridimensionalmente nel corso di un'esperienza multisensoriale ed apre effettivamente vaste aree di ricerca nel campo dell'ottica oftalmica, consentendo di prevedere il design di lenti dalle prestazioni sempre pi\u00f9 avanzate.\nI ricercatori utilizzavano un sistema di visualizzazione virtuale, dotato di algoritmi e modelli sviluppati da Essilor, per esplorare nuove soluzioni ottiche che possono essere testate direttamente sui portatori di lenti. Questo simulatore consente di variare le propriet\u00e0 ottiche delle lenti testate, di studiare gli effetti ottici e di adeguare immediatamente le lenti per soddisfare le esigenze visive del portatore. A questo scopo, un sensore magnetico registra i movimenti della testa di una persona e le immagini che mostrano l'esatto punto di vista dell'occhio 120 volte al secondo. Dopo il test, i risultati sono utilizzati per sintonizzare la prestazione delle lenti in questione.\nNel 2008, la lente Varilux Ipseo New Edition \u00e8 progettata mediante il sistema di Realt\u00e0 Virtuale di Essilor.\nE-SPF.\nEssilor crea nel 2012 E-SPF (Eye Sun Protection Factor), l'esclusivo indice brevettato Essilor che certifica il valore globale di protezione delle lenti. Maggiore \u00e8 il valore dell'indice maggiore \u00e8 il livello di protezione.\nInstitut de la Vision di Parigi.\nEssilor collaborava con \"l'Institut de la Vision\" di Parigi, centro di ricerca sulle malattie oculari, lanciato nel dicembre 2008. L'obiettivo del partenariato era quello di coinvolgere l'industria nella ricerca, per far emergere nuove tecniche di cura.\n\"L'Institut de la Vision\" ha sviluppato un prototipo di occhiali per gli ipovedenti. Questo dispositivo si adatta al difetto di ogni portatore per ottenere la migliore immagine possibile. \nGli occhiali sono dotati di una camera fotografica che permette di ingrandire l'immagine. Questo dispositivo combina correzione ottica e realt\u00e0 aumentata.\nAffari societari.\nEssilor, \u00e8 stato il leader mondiale nella produzione di lenti oftalmiche, essendo stato il pi\u00f9 grande produttore di lenti oftalmiche al mondo (31% del mercato mondiale nel 2011) davanti ai suoi due principali competitor la tedesca Carl Zeiss (18% del mercato mondiale) e la Giapponese Hoya (13%) con una posizione di predominio nel mercato di tutti i continenti ed \u00e8 stato il quarto produttore europeo di apparecchiature medicali.\nEssilor \u00e8 stata presente nella classifica delle 100 aziende pi\u00f9 responsabili al mondo.\nDati economici.\nSecondo la Relazione Annuale 2008, il 95% del volume d'affari di Essilor derivava dalla vendita di lenti oftalmiche mentre il 5% proveniva da altre attivit\u00e0, quali la vendita di apparecchiature.\nLe vendite in Europa sono state pari al 46,2% del volume d'affari, quelle dell'America del Nord e dell'America Latina sono state pari al 42,3% mentre l'Asia ha generato il restante 11,5%."}
{"id": "2601437", "revid": "767487", "url": "https://it.wikipedia.org/wiki?curid=2601437", "title": "Zhou Yunpeng", "text": ""}
{"id": "2601443", "revid": "729019", "url": "https://it.wikipedia.org/wiki?curid=2601443", "title": "Tsybin NM-1", "text": "Il Tsybin NM-1 (in cirillico \u0426\u044b\u0431\u0438\u043d \u041d\u041c-1) era il banco-prova volante in scala reale del ricognitore ad altissime prestazioni Tsybin RSR. Sviluppato dall'OKB-256 di Pavel Vladimirovi\u010d Cybin parallelamente all'RSR, vol\u00f2 la prima volta nel 1959. Si tratt\u00f2 dell'unico aereo del programma ad essere portato in volo. I risultati ottenuti con le valutazioni sull'NM-1 imposero ai progettisti una revisione dell'RSR. La nuova versione di questo, che avrebbe dovuto essere quella definitiva, prese il nome di Tsybin R-020.\nStoria.\nSviluppo.\nLa specifica per un ricognitore ad altissime prestazioni che fosse in gradi di atterrare e decollare da aeroporti convenzionali venne emessa il 31 agosto 1956. Si trattava, in pratica, di superare in qualche modo tutti quei problemi di ingombro e flessibilit\u00e0 operativa che avrebbero potenzialmente potuto caratterizzare il Tsybin 2RS. Quindi, Cybin inizi\u00f2 a lavorare sullo Tsybin RSR, il cui progetto venne presentato il 26 giugno 1957. Tuttavia, nell'autunno dell'anno precedente, vennero finanziati lo sviluppo e la costruzione di un singolo aereo da utilizzare come banco prova volante in scala reale dell'RSR. Questo prese il nome di NM-1 (cirillico: \u043d\u0430\u0442\u0443\u0440\u043d\u0430\u044f \u043c\u043e\u0434\u0435\u043b\u044c, traslitterato Naturnaja Model', ovvero \"modello naturale\". Per estensione, \"modello in scala reale\"). Tale prototipo venne completato nel 1958. Il 1\u00ba ottobre, il collaudatore Amet-Khan Sultan inizi\u00f2 i test di rullaggio a terra, ed il 7 aprile 1959 effettu\u00f2 il primo volo. Il ruolo di aereo di scorta era ricoperto da uno Yakovlev Yak-25. Il decollo avvenne con alcune difficolt\u00e0, che furono facilmente superate dal collaudatore. Il velivolo percorse i suoi primi chilometri in aria su un circuito di 1.500 metri alla velocit\u00e0 di 500 km/h. Vennero effettuati un totale di 32 voli, ed in questi Sultan si altern\u00f2 ai comandi con Radii Zakharov.\nI risultati ottenuti imposero ai tecnici alcune modifiche al progetto dell'RSR, che prese quindi il nome di R-020. Tuttavia, gli esperimenti sull'NM-1 mostrarono che la concezione di base dell'RSR era soddisfacente.\nDescrizione tecnica.\nL'NM-1 era molto simile all'RSR. La cellula era praticamente la stessa, anche se era notevolmente pi\u00f9 semplificata. I pesi erano inferiori, e per i motori si ricorse ai collaudati Tumanskij AM-5, caratterizzati da una spinta di 2.000 kgf l'uno. I motori erano sistemati in due navicelle, poste alle estremit\u00e0 alari.\nIl pilota aveva il seggiolino eiettabile, e l'abitacolo era ricoperto da una piccola calotta, di tipo provvisorio. Quella definitiva, infatti, la RS-4/01 dell'RSR, non venne mai installata.\nIl carrello di atterraggio era composto da tre pattini e da un ruotino fisso. Uno di questi pattini, retrattile idraulicamente ed a molle, era sistemato in un lungo contenitore montato sotto la fusoliera, nella linea di simmetria del velivolo. Sulla stessa linea, ma sotto la coda, vi era il ruotino. Gli altri due pattini erano invece incernierati sotto le navicelle dei motori, ed erano estendibili con sistema idraulico. Il decollo avveniva con l'ausilio di un carrello sganciabile a due ruote che veniva montato sotto il pattino principale.\nCome nei modelli da cui derivava, anche l'NM-1 era provvisto di un paracadute di arresto, che veniva alloggiato in un'apertura sotto la sezione a cono della coda.\nI 1.200\u00a0kg di carburante erano contenuti in due serbatoi all'interno della fusoliera. Sempre nella fusoliera, vi erano ulteriori due serbatoi: uno per il fluido idraulico e l'altro per l'acqua. Quest'ultimo era situato nella parte anteriore dell'aeromobile, ed aveva la funzione di mantenere il centro di gravit\u00e0 del velivolo al 25,5% della corda alare aerodinamica principale.\nSuccessivamente ai test a terra, dietro suggerimento del TsAGI, vennero aggiunte delle piccole superfici alari esterne ai motori.\nIn generale, l'NM-1 risult\u00f2 avere delle eccellenti qualit\u00e0 di volo, tanto che decollo, avvicinamento ed atterraggio furono considerati pi\u00f9 semplici che con un MiG o un Sukhoi. Tuttavia, risultavano alcuni problemi di stabilit\u00e0 per il rollio."}
{"id": "2601457", "revid": "287204", "url": "https://it.wikipedia.org/wiki?curid=2601457", "title": "Trattati dell'Unione europea", "text": "I trattati dell'Unione europea sono l'insieme di trattati internazionali, stipulati tra gli Stati membri, che pongono le basi dell'ordinamento giuridico dell'Unione europea, fissano gli obiettivi dell'Unione e istituiscono i diversi organi istituzionali, disciplinandone le procedure.\nOgni volta che un nuovo Stato entra nell'UE, determinando quindi un allargamento dell'Unione europea, \u00e8 necessario un nuovo trattato di ingresso che modifichi la lista dei firmatari del trattato fondativo. I trattati dell'Unione europea si trovano nel Palazzo della Farnesina, sede del Ministero degli Affari Esteri, in base al fatto che il governo italiano \u00e8 il depositario dei trattati.\nStoria.\nIl Trattato che istituisce la Comunit\u00e0 economica europea (Trattato di Roma, effettivo dal 1958) ed il Trattato sull'Unione europea (Trattato di Maastricht, effettivo dal 1993), costituiscono congiuntamente la base legale dell'UE. Essi sono pertanto conosciuti come \"trattati fondativi\" o \"trattati istitutivi\"; questi due trattati sono stati modificati diverse volte a partire dalla loro approvazione, per mezzo di \"trattati emendativi\".\nA seguito delle modifiche operate dal trattato di Lisbona, l'attuale assetto dell'ordinamento giuridico dell'Unione prevede il \"Trattato sull'Unione europea\" (derivante dalla modifica del TUE creato dal trattato di Maastricht) ed il \"Trattato sul funzionamento dell'Unione europea\" (derivante dalle riforme del TCEE). Per quanto sia generalmente possibile rintracciare un carattere di maggior tecnicit\u00e0 e specificit\u00e0 nel TFUE, i trattati, nel loro art. 1, prevedono che entrambi abbiamo il medesimo valore giuridico, condiviso anche con i protocolli ad essi allegati, costituendo dunque il vertice gerarchico dell'ordinamento dell'Unione europea.\nTrattati non ratificati.\nA seguito del successo del Trattati di Parigi, si tent\u00f2 di permettere alla Germania Ovest di riarmarsi all'interno di una struttura di forze armate dell'Unione europea, nella forma di una \"Comunit\u00e0 europea di difesa\". Il trattato fu firmato dai sei membri iniziali il 27 maggio 1952 e l'Assemblea comune inizi\u00f2 a trarre le linee essenziali di un trattato per una comunit\u00e0 politica europea, che assicurasse credibilit\u00e0 democratica al nuovo esercito; questo sforzo fu per\u00f2 abbandonato quando il trattato sulla Comunit\u00e0 di difesa fu rifiutato dall'Assemblea nazionale francese il 30 agosto 1954.\nLa Norvegia cerc\u00f2 di unirsi alla CEE/UE in due separate occasioni, ma in entrambi i casi i referendum nazionali diedero esito negativo, impedendo alla Norvegia di entrare a far parte dell'Unione. Il primo trattato fu siglato a Bruxelles il 22 gennaio 1972, mentre il secondo a Corf\u00f9 il 24 giugno 1994.\nLa Costituzione europea \u00e8 stato un trattato che si prefiggeva di consolidare tutti i trattati che si sono susseguiti (eccetto il Trattato Euratom) in un unico documento.\nLa Costituzione semplificava la struttura dell'UE, prevedeva cambiamenti nel sistema di voto in Consiglio e creava una cooperazione strutturata per la politica estera.\nIl Trattato fu siglato a Roma il 29 ottobre 2004 con l'intento di renderlo operativo il 1\u00ba novembre 2006 dopo le ratifiche di tutti i paesi membri.\nQuesto non avvenne poich\u00e9 la Francia (il 29 maggio 2005) e i Paesi bassi (il 1\u00ba giugno 2005) rigettarono il documento attraverso due referendum.\nSegu\u00ec un \"periodo di riflessione\", al termine del quale la Costituzione europea fu sostituita dal Trattato di Lisbona."}
{"id": "2601464", "revid": "287204", "url": "https://it.wikipedia.org/wiki?curid=2601464", "title": "Pathankot", "text": " \nPathankot \u00e8 una citt\u00e0 dell'India di 159.559 abitanti, situata nel distretto di Gurdaspur, nello stato federato del Punjab. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 32\u00b0 16' 60 N e 75\u00b0 39' 0 E e ha un'altitudine di 331 .\nSociet\u00e0.\nEvoluzione demografica.\nAl censimento del 2001 la popolazione di Pathankot assommava a 159.559 persone, delle quali 87.505 maschi e 72.054 femmine. I bambini di et\u00e0 inferiore o uguale ai sei anni assommavano a 18.269, dei quali 10.861 maschi e 7.408 femmine. Infine, coloro che erano in grado di saper almeno leggere e scrivere erano 122.740, dei quali 70.381 maschi e 52.359 femmine."}
{"id": "2601468", "revid": "110642536", "url": "https://it.wikipedia.org/wiki?curid=2601468", "title": "Karamay", "text": "Karamay (in cinese \u514b\u62c9\u739b\u4f9d\u5e02, in pinyin K\u00e8l\u0101m\u01cey\u012b sh\u00ec) \u00e8 una citt\u00e0 dello Xinjiang nel nordovest della Cina. Nel 2002 constava di una popolazione di abitanti. Il nome deriva dalla lingua uigura.\nLa citt\u00e0 \u00e8 tristemente nota per l'incendio in un cinema del 1994, in cui persero la vita 324 persone di cui 288 bambini."}
{"id": "2601472", "revid": "2202616", "url": "https://it.wikipedia.org/wiki?curid=2601472", "title": "Heinz G\u00fcnther Konsalik", "text": "Biografia.\nHeinz G\u00fcnther Konsalik, pseudonimo di Heinz Gunther, \u00e8 stato uno degli scrittori tedeschi del dopoguerra di maggior successo commerciale. Scrisse oltre 150 opere tra romanzi e racconti, venduti in 85 milioni di copie e tradotti in 42 lingue.\nRaggiunse il successo con il romanzo \"Der Arzt von Stalingrad\" (\"Il medico di Stalingrado\", 1956), liberamente ispirato alla vera storia di un medico tedesco rinchiuso, insieme a suoi connazionali, in un campo di lavoro russo. Il tema della guerra, narrata dal punto di vista dei tedeschi sconfitti, ritorna spesso nella produzione di Konsalik, ma \"Il medico di Stalingrado\" rimane la sua opera pi\u00f9 nota, anche grazie al grande successo dell'adattamento cinematografico del 1958."}
{"id": "2601482", "revid": "287204", "url": "https://it.wikipedia.org/wiki?curid=2601482", "title": "Batala", "text": "Batala (o Butala) \u00e8 una citt\u00e0 dell'India di 126.646 abitanti, situata nel distretto di Gurdaspur, nello stato federato del Punjab. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 31\u00b0 49' 7 N e 75\u00b0 12' 10 E e ha un'altitudine di 248 .\nSociet\u00e0.\nEvoluzione demografica.\nAl censimento del 2001 la popolazione di Batala assommava a 126.646 persone, delle quali 67.026 maschi e 59.620 femmine. I bambini di et\u00e0 inferiore o uguale ai sei anni assommavano a 14.272, dei quali 8.109 maschi e 6.163 femmine. Infine, coloro che erano in grado di saper almeno leggere e scrivere erano 90.936, dei quali 49.995 maschi e 40.941 femmine."}
{"id": "2601483", "revid": "767487", "url": "https://it.wikipedia.org/wiki?curid=2601483", "title": "Miyagawach\u014d", "text": " \u00e8 un quartiere della citt\u00e0 giapponese di Kyoto.\nMiya-Gawa significa \"fiume del santuario\", in riferimento al soprannome del fiume Kamo. Durante il Gion Matsuri, infatti, il santuario da processione del tempio di Yasaka era tradizionalmente purificato nelle acque di questo tratto del fiume.\nKabuki e case da t\u00e8.\nSi tratta di uno degli \"hanamachi\" (letteralmente: \"citt\u00e0 dei fiori\"), ovvero quartieri delle geishe, dell'antica capitale imperiale.\nMiyagawacho era infatti un tempo una zona di intrattenimento estremamente popolare. Rappresentazioni kabuki erano tenute in molti piccoli teatri che costellavano le rive del Kamo e il quartiere ospitava numerose case da t\u00e8, alcune delle quali erano costituite da barche ormeggiate sul fiume.\nOggi la zona non \u00e8 pi\u00f9 associata al kabuki nella stessa misura di un tempo, ma il principale teatro kabuki della citt\u00e0 di Kyoto, il Minami-za, si trova ancora qui."}
{"id": "2601485", "revid": "287204", "url": "https://it.wikipedia.org/wiki?curid=2601485", "title": "Abohar", "text": " \nAbohar (hindi \u0905\u092c\u094b\u0939\u0930) \u00e8 una citt\u00e0 dell'India di 124.303 abitanti, situata nel distretto di Ferozepur, nello stato federato del Punjab. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 30\u00b0 8' 60 N e 74\u00b0 10' 60 E e ha un'altitudine di 179 .\nSociet\u00e0.\nEvoluzione demografica.\nAl censimento del 2001 la popolazione di Abohar assommava a 124.303 persone, delle quali 66.434 maschi e 57.869 femmine. I bambini di et\u00e0 inferiore o uguale ai sei anni assommavano a 16.589, dei quali 9.201 maschi e 7.388 femmine. Infine, coloro che erano in grado di saper almeno leggere e scrivere erano 80.535, dei quali 46.869 maschi e 33.666 femmine."}
{"id": "2601486", "revid": "729019", "url": "https://it.wikipedia.org/wiki?curid=2601486", "title": "Giffoni Film Festival", "text": "Il Giffoni Film Festival (dal 2009 al 2019 \"Giffoni Experience\", dal 2020 \"Giffoni Opportunity\"), \u00e8 un festival cinematografico per bambini e ragazzi che si svolge ogni anno, nel mese di luglio, per la durata di circa dieci giorni, nella citt\u00e0 di Giffoni Valle Piana, in provincia di Salerno.\nStoria.\nIl Festival di Giffoni nasce nel 1971 da un'idea dell'allora diciottenne Claudio Gubitosi, che ancora oggi ne \u00e8 il direttore.\nProtagonisti e giurati della manifestazione sono i bambini e i ragazzi, provenienti da ogni parte d'Italia e del mondo. Il loro compito \u00e8 vedere i film in concorso e discuterne con registi, autori e interpreti, per poi essere chiamati a sceglierne il vincitore. Ogni giorno, inoltre, i giurati incontrano vari ospiti appartenenti soprattutto al mondo cinematografico e televisivo, con i quali intraprendono un dibattito, ponendo loro delle domande.\nIl Festival passa da una manifestazione poco pi\u00f9 che regionale a un evento di respiro internazionale, a cui oggi aderiscono personalit\u00e0 del mondo cinematografico, culturale e musicale. Uno degli ospiti \u00e8 stato il regista Fran\u00e7ois Truffaut, che nel 1982 in una lettera ha lasciato scritto: \u00abDi tutti i festival del cinema, quello di Giffoni \u00e8 il pi\u00f9 necessario\u00bb.\nNel tempo il Festival si \u00e8 quindi evoluto, spaziando dal cinema alle altre specialit\u00e0 artistiche, come il teatro, le diverse arti figurative e la musica.\nLa Cittadella del Cinema \u00e8 la sede e il centro operativo del Festival dal 2002.\nIl 13 luglio 2017 viene inaugurata la Giffoni Multimedia Valley.\nDal 2009 il marchio del Festival cambia nome in \"Giffoni Experience\", ritenuto pi\u00f9 adatto a descrivere l'esperienza completa che esso rappresenta, anche attraverso altre attivit\u00e0 ed eventi collaterali. Dal 2020 diventa \"Giffoni Opportunity\" per festeggiare i primi 50 anni di attivit\u00e0.\nNascono inoltre in questi anni altri marchi targati Giffoni, come:\nLe giurie.\nLe giurie del Festival sono composte da bambini e ragazzi italiani e stranieri. Ogni anno ciascuna giuria \u00e8 contraddistinta dal colore della propria maglietta.\nQueste le sezioni a partire dal 2009: \nPremi.\nDurante lo svolgimento del Festival vengono assegnati vari premi agli ospiti, mentre l'ultimo giorno vengono premiati i film vincitori.\nFilm e attori vincitori.\n "}
{"id": "2601488", "revid": "93556", "url": "https://it.wikipedia.org/wiki?curid=2601488", "title": "Villajoyosa Club de F\u00fatbol", "text": "Il Villajoyosa Club de F\u00fatbol \u00e8 una societ\u00e0 calcistica con sede a La Vila Joiosa (Alicante), nella Comunit\u00e0 Valenzana, in Spagna.\nGioca nella \"Tercera Divisi\u00f3n\", la quarta serie del campionato spagnolo."}
{"id": "2601489", "revid": "767487", "url": "https://it.wikipedia.org/wiki?curid=2601489", "title": "Chang Chen-yue", "text": "Il suo nome da DJ \u00e8 \"DJ Orange\". \u00c8 meglio conosciuto per il suo singolo del 1998 \"Ai Wo Bie Zou\". Oltre alla carriera solista, \u00e8 il frontman di un gruppo che si chiama \"Free Night\", conosciuto anche come \"Free9\". \nIn un suo recente LP, \"Useless Guy\", Chang ha sperimentato anche la musica hip hop grazie ad una collaborazione con il rapper MC HotDog, nella canzone \"Wo Yao Qian\" (\"Voglio i soldi\"). La collaborazione \u00e8 stata ripresa nel seguente EP di Chang, \"Goodbye\". \nEgli \u00e8, inoltre, un attore. \u00c8 apparso in un certo numero di film, tra i quali \"Connection by Fate\" (\u8d85\u7d1a\u516c\u6c11) del 1998, diretto da Wan Jen, che ha partecipato anche alla Mostra Internazionale d'Arte Cinematografica di Venezia.\nChang fa parte dell'etnia Amis, un gruppo di aborigeni taiwanesi."}
{"id": "2601490", "revid": "107098", "url": "https://it.wikipedia.org/wiki?curid=2601490", "title": "CF Villanovense", "text": ""}
{"id": "2601492", "revid": "107098", "url": "https://it.wikipedia.org/wiki?curid=2601492", "title": "Villajoyosa CF", "text": ""}
{"id": "2601494", "revid": "110157", "url": "https://it.wikipedia.org/wiki?curid=2601494", "title": "Chico C\u00e9sar", "text": "Biografia.\nNato all'interno dello Stato Para\u00edba, a 16 anni and\u00f2 a Jo\u00e3o Pessoa, dove si \u00e8 laureato in giornalismo all'Universit\u00e0 Federale di Paraiba, nello stesso tempo partecipava al gruppo \"Jaguaribe Carne\", che faceva poesia d'avanguardia.\nPoco dopo, a 21 anni, si trasfer\u00ec a San Paolo, lavorando come giornalista e revisore dei testi, si perfezion\u00f2 nella chitarra, moltiplico le sue composizioni e form\u00f2 il suo pubblico. La sua carriera artistica ebbe ripercussioni internazionali. La maggior parte delle sue canzoni sono poesie di elevato fascino linguistico.\nNel 1991, fu invitato a fare una tourn\u00e9e in Germania, e il successo lo ha portato a lasciare il giornalismo per dedicarsi solo alla musica. Fond\u00f2 un gruppo Cuscuz Cla e inizi\u00f2 a presentarsi nel club di San Paolo \"Blen Blen Club\". Gi\u00e0 nel 1995 pubblic\u00f2 il suo primo disco Aos vivos. Nel 2005 pubblic\u00f2 il suo primo libro \"Cant\u00e1teis, cantos eleg\u00edacos de amizade\" (Cantate, canzoni di elegiaca amicizia) dall'editore \"Garamond\"\nAssume la carica di presidente della Fondazione Culturale di Jo\u00e3o Pessoa (Funjope) nel maggio 2009."}
{"id": "2601495", "revid": "30909", "url": "https://it.wikipedia.org/wiki?curid=2601495", "title": "Ishbar", "text": ""}
{"id": "2601505", "revid": "486946", "url": "https://it.wikipedia.org/wiki?curid=2601505", "title": "Associazione Laureati Luiss", "text": ""}
{"id": "2601519", "revid": "2036644", "url": "https://it.wikipedia.org/wiki?curid=2601519", "title": "Eerste Divisie 2009-2010", "text": "L'edizione 2009-2010 dellEerste Divisie \u00e8 stata la 54\u00aa del campionato.\nFormula.\nhanno preso parte alla stagione 2009-2010 20 squadre: 18 di quelle della stagione 2008-2009 e le squadre retrocesse dell'Eredivisie 2008-2009, ovvero il Volendam e il De Graafschap.\nPer la prima volta dal 1971, i club dell'Eerste Divisie potevano essere retrocessi: le ultime 2 squadre andranno alla nuova Topklasse, in cui andarono a giocare le squadre migliori olandesi del calcio dilettante. Il campionato \u00e8 stato sponsorizzato dal marchio di birra belga Jupiler, prendendo \u00e8 \"Jupiler League\".\nClassifica Finale.\nLegenda:\nNote:"}
{"id": "2601526", "revid": "486946", "url": "https://it.wikipedia.org/wiki?curid=2601526", "title": "Ai Suotome", "text": ""}
{"id": "2601546", "revid": "48344", "url": "https://it.wikipedia.org/wiki?curid=2601546", "title": "Proto-indoeuropeo", "text": ""}
{"id": "2601547", "revid": "115233", "url": "https://it.wikipedia.org/wiki?curid=2601547", "title": "Contatto terapeutico", "text": ""}
{"id": "2601548", "revid": "113418943", "url": "https://it.wikipedia.org/wiki?curid=2601548", "title": "Ligier JS19", "text": "La Ligier JS19 fu una vettura di Formula 1 con la quale il costruttore francese affront\u00f2 la seconda parte della stagione 1982, in sostituzione della versione B della Ligier JS17. Progettata da Jean-Pierre Jabouille (che fino all'anno prima era pilota per la Ligier stessa) e Michel Beaujon, veniva spinta dal motore Matra MS81 V12 3.0. Dotata di cambio Hewland o Talbot-Ligier era equipaggiata con pneumatici Michelin.\nCorse in tutto 9 gran premi facendo il suo esordio nel rocambolesco Gran Premio di Monaco, per poi essere riproposta solo dal Gran Premio d'Olanda. Non fu competitiva come la precedente JS17: ottenne due terzi posti (con Laffite nel Gran Premio d'Austria e Cheever nel Gran Premio di Las Vegas) e un sesto. Il miglior risultato in prova fu in il quarto posto con Cheever, sempre a Las Vegas."}
{"id": "2601554", "revid": "2208340", "url": "https://it.wikipedia.org/wiki?curid=2601554", "title": "Pontoch\u014d", "text": " \u00e8 un quartiere della citt\u00e0 giapponese di Kyoto.\nDescrizione.\nAl pari di Gion \u00e8 noto per le numerose \"okiya\" (case di geishe) e \"ochaya\" (case da t\u00e8), nonch\u00e9 per le sue architetture antiche e l'abbondanza di forme di intrattenimento tradizionali.\nIl quartiere, situato a ovest del fiume Kamo, si snoda lungo i lati di un vicolo lungo e stretto che ne costituisce il cuore ed \u00e8 considerato la culla del teatro kabuki. Pontoch\u014d \u00e8 stato famoso fin dal 1500 per le sue geishe e i suoi spettacoli, ma anche per la prostituzione. Oggi il quartiere, che di notte \u00e8 illuminato da lanterne tradizionali, ospita una larga variet\u00e0 di locali che vanno dai ristoranti di lusso con veranda sul fiume alle trattorie economiche, passando per ostelli, bar e, ovviamente, case da t\u00e8.\nHa sede nel quartiere anche il Teatro Kaburenj\u014d dove due volte all'anno, fin dal 1870, le geishe eseguono la \"Kanogawa Odori\" (\"Danza del fiume Kano\"), uno spettacolo di danza tradizionale, canto e recitazione ispirata al kabuki accompagnato dal suono di strumenti classici giapponesi. Il Kanogawa Odori \u00e8 una delle poche occasioni in cui anche la gente non facoltosa pu\u00f2 godere dello spettacolo offerto da vere geishe.\n\u00c8 nel quartiere di Pontoch\u014d che si trova l\"'okiya\" in cui l'antropologa statunitense Liza Dalby (famosa come prima geisha non giapponese, sebbene ci\u00f2 non sia propriamente corretto in quanto la Dalby non fu mai iniziata ufficialmente) svolse il suo apprendistato."}
{"id": "2601555", "revid": "599013", "url": "https://it.wikipedia.org/wiki?curid=2601555", "title": "Edevaldo", "text": "Caratteristiche tecniche.\nGiocava come difensore centrale o laterale.\nCarriera.\nClub.\nDebutt\u00f2 nel campionato brasiliano con il Fluminense, dove rimase fino al 1981, anno in cui si trasfer\u00ec all'Internacional; con il Vasco da Gama raggiunse la finale della Copa Brasil 1984, giocando entrambe le partite da titolare: il suo club perse per\u00f2 il titolo in favore del Fluminense a causa del gol di Romerito nella gara di andata.\nNel 1986 pass\u00f2 al Porto e nel 1987 partecip\u00f2 al campionato nazionale nelle file del Bangu di Rio de Janeiro; da quell'anno in poi, la sua carriera continu\u00f2 in piccoli club, specialmente dello stato di Rio de Janeiro, e si concluse nel 1998.\nNazionale.\nHa giocato 18 partite per il , venendo incluso tra i convocati per il ."}
{"id": "2601557", "revid": "1573940", "url": "https://it.wikipedia.org/wiki?curid=2601557", "title": "Codex Tischendorfianus IV", "text": "Il Codex Tischendorfianus IV (Gregory-Aland: \u0393, 036; Soden: \u03b5 70) \u00e8 un manoscritto onciale in greco datato al X secolo e contenente i quattro vangeli canonici.\nManoscritto.\nIl codice \u00e8 composto da 257 fogli di pergamena di 30x23 cm, scritti in una colonna per pagina, e 24 righe per colonna. Le lettere sono grandi ed inclinate a sinistra, con aspirazioni e accenti, che per\u00f2 sono stati talvolta sovrascritti da una mano successiva, in maniera molto trasandata.\nContiene le tavole dei \u03ba\u03b5\u03c6\u03b1\u03bb\u03b1\u03b9\u03b1, \u03c4\u03b9\u03c4\u03bb\u03bf\u03b9, sezioni ammoniane, canoni eusebiani, segni dei lezionari e note musicali. Non sono presenti errori itacistici.\nAlla fine del \"Vangelo secondo Giovanni\" \u00e8 presente la sottoscrizione \u03b5\u03c4\u03b5\u03bb\u03b5\u03b9\u03c9\u03b8\u03b7 \u03b7 \u03b4\u03b5\u03bb\u03c4\u03bf\u03c2 \u03b1\u03c5\u03c4\u03b7 \u03bc\u03b7\u03bd\u03b9 \u03bd\u03bf\u03b5\u03bc\u03b2\u03c1\u03b9\u03c9 \u03ba\u03b6 \u03b9\u03bd\u03b4 \u03b7 \u03b7\u03bc\u03b5\u03c1\u03b1 \u03b5 \u03c9\u03c1\u03b1 \u0392; Konstantin von Tischendorf, con l'ausilio dell\"'Ant. Pilgrami's Calendarium chronologum medii potissimum aevi monumentis accommodatum\" (Vienna 1781), ha affermato che l'unico anno tra l'800 e il 950 in cui il 27 novembre cadeva di gioved\u00ec era l'844, ma ci\u00f2 accadde anche nel 979. \nContenuto ed esegesi.\nIl codice contiene i quattro vangeli canonici secondo l'ordine occidentale: \"Vangelo secondo Matteo\", \"Vangelo secondo Giovanni\", \"Vangelo secondo Luca\" e \"Vangelo secondo Marco\". Vi sono alcune lacune in \"Matteo\" (5,31-6,16, 6,30-7,26, 8,27-9,6, 21,19-22,25) e in \"Marco\" (3,34-6,21), mentre \"Giovanni\" e \"Luca\" sono completi.\nIl testo del codice \u00e8 rappresentativo del tipo testuale bizantino; Kurt Aland lo ha collocato nella Categoria V. Da un punto di vista testuale \u00e8 vicino ai codici 024, 026, 027, 047, 0130, 4, 251, 273, 440, 472, 485, 495, 660, 716, 1047, 1093, 1170, 1229, 1242, 1295, 1355, 1365, 1396, 1515, e 1604; Hermann von Soden design\u00f2 questo gruppo con I'.\nIl manoscritto manca della Pericope dell'adultera (\"Vangelo secondo Giovanni\" ) e omette \"Matteo\" 16,2b-3.\nStoria.\nUna parte del codice fu ritrovato da Konstantin von Tischendorf in un monastero orientale nel 1853, l'altra nel 1859. Per questo motivo il codice \u00e8 diviso in due parti, conservate in due luoghi differenti: 158 fogli furono acquistati nel 1855 e sono conservati nella Biblioteca bodleiana (Auct. T. infr 2.2) ad Oxford, mentre 99 fogli sono conservati alla Biblioteca nazionale russa (Gr. 33) a San Pietroburgo."}
{"id": "2601558", "revid": "114853338", "url": "https://it.wikipedia.org/wiki?curid=2601558", "title": "Anna Maria Pancani", "text": "Biografia.\nDopo alcuni provini, fu scelta per una parte nel film \"Operazione notte\" di Giuseppe Bennati.\nPartecip\u00f2 ad altri tre film per poi chiudere dopo aver sposato l'industriale cinematografico Giovanni Amati; ne nacque Giovanna Amati, una delle poche pilotesse automobilistiche italiane."}
{"id": "2601570", "revid": "729019", "url": "https://it.wikipedia.org/wiki?curid=2601570", "title": "Battaglia di Totensonntag", "text": "La battaglia di Totensonntag, in tedesco \"battaglia della domenica dei morti\", conosciuta anche come battaglia di Sidi Razegh dal nome della localit\u00e0 in cui \u00e8 avvenuta, \u00e8 stato uno scontro armato, avvenuto il 23 novembre 1941 nel contesto dell'Operazione Crusader.\nL'operazione Totensonntag \u00e8 da considerare la pi\u00f9 grande carica di mezzi corazzati avvenuta sul teatro di guerra dell'Africa Settentrionale.\nDescrizione.\nLo scontro \u00e8 stato un episodio della battaglia della Marmarica. Tra il 20 e il 22 novembre 1941 il generale inglese Auchinleck, che guidava la VIII armata britannica, lanci\u00f2 una controffensiva contro l'esercito tedesco: a Sidi Rezegh l'avanzata inglese fu respinta dall'Afrika Korps di Erwin Rommel con l'attiva collaborazione della divisione corazzata italiana Ariete.\nNello scontro, una forza corazzata di 242 carri armati dell'Africa Korps di cui 80 M13/40 dell'Ariete avanz\u00f2 obliquamente, in sei gruppi da sud-ovest a nord-est, annientando la 5\u00aa brigata sudafricana, due reggimenti di artiglieria e danneggiando gravemente la 22\u00aa brigata corazzata schierata a sud di Sidi Razegh, villaggio della Libia, nella Cirenaica orientale, 30 km a sud est di Tobruch."}
{"id": "2601576", "revid": "179980", "url": "https://it.wikipedia.org/wiki?curid=2601576", "title": "Edevaldo de Freitas", "text": ""}
{"id": "2601582", "revid": "729019", "url": "https://it.wikipedia.org/wiki?curid=2601582", "title": "CTOL", "text": "CTOL \u00e8 un acronimo per \"Conventional Take-off and Landing\" (\"Decollo e atterraggio convenzionali\"), ed \u00e8 il processo con cui gli aerei convenzionali (come gli aerei passeggeri) decollano e atterrano utilizzando le piste. L'aereo percorre la pista finch\u00e9 non raggiunge una velocit\u00e0 adeguata, poi sale in aria. Durante l'atterraggio, il velivolo tocca terra mentre sta ancora viaggiando ad una velocit\u00e0 di avanzamento significativa. Gli idrovolanti, al posto delle piste, usano l'acqua."}
{"id": "2601596", "revid": "1008732", "url": "https://it.wikipedia.org/wiki?curid=2601596", "title": "NGC 5248", "text": "NGC 5248 (nota anche come C 45) \u00e8 una galassia a spirale barrata visibile nella costellazione del Boote; \u00e8 stata scoperta da William Herschel nel 1784.\nOsservazione.\nSi individua circa 9\u00b0 a ESE della stella Vindemiatrix, una gigante gialla appartenente alla costellazione della Vergine; la regione di cielo in cui si trova \u00e8 in realt\u00e0 povera di stelle appariscenti. Pu\u00f2 essere scorta anche con un telescopio amatoriale da 114 mm, se il cielo \u00e8 in ottime condizioni atmosferiche.\nLa galassia si trova a circa 9\u00b0 dall'equatore celeste; ci\u00f2 comporta che sia facilmente osservabile da entrambi gli emisferi celesti, senza rilevanti differenze. Gli osservatori dell'emisfero nord sono leggermente pi\u00f9 avvantaggiati. Il periodo pi\u00f9 adatto per la sua osservazione nel cielo boreale va da marzo ad agosto.\nCaratteristiche.\nNGC 5248 presenta un nucleo brillante attraversato da una barra molto appariscente, da cui partono due bracci di spirale principali piuttosto deboli, pi\u00f9 altri bracci secondari; si stima che il suo diametro sia di 123.000 anni luce, con una massa di 140 miliardi di Soli. Tende ad allontanarsi dalla Via Lattea con una velocit\u00e0 pari a 1156 km/s."}
{"id": "2601598", "revid": "1632387", "url": "https://it.wikipedia.org/wiki?curid=2601598", "title": "La chiave del 20", "text": "La chiave del 20 \u00e8 un concept album composto e suonato da Eterea Post Bong Band e Uochi Toki, registrato e prodotto dal Fiscerprais Studio di Alessandria e pubblicato nel 2007 dalla Wallace Records. \u00c8 stato considerato dal PIMI uno dei migliori venti dischi indipendenti del 2007.\nIl progetto.\nI due gruppi si sono conosciuti in occasione di un concerto in cui gli Eterea Post Bong Band avrebbero dovuto suonare con gli OvO, gruppo che all'ultimo minuto si tir\u00f2 indietro, lasciando cos\u00ec il posto agli Uochi Toki. All'inizio i due gruppi avevano in mente di realizzare uno split album, poi per\u00f2 optarono per un concept album.\nTemi del disco.\n\"La Chiave Del 20\" si ispira a un'esperienza vissuta dai sei componenti delle due band (pi\u00f9 un misterioso settimo di nome \"Fele\", che era anche il soprannome di un componente originario degli Uochi Toki) che entrano di soppiatto in una lussuosa discoteca, scassinandone l'entrata posteriore con l'attrezzo che d\u00e0 il nome all'album. Si tratta quindi di un concept sulla discoteca, trattata da prospettive differenti, dove gli stili dei due gruppi si alternano, si incontrano e si influenzano a vicenda.\nLa storia.\nL'album si apre, quasi a volerne sottolineare lo spirito, con un vero e proprio trailer cinematografico che funge da manifesto di intenti. Sono poi agli Eterea Post Bong Band ad aprire le danze (letteralmente) con \"Scle-dance\", il pezzo che, con un'ironica performance vocale, ambienta subito l'azione all'interno di una parodistica discoteca. Successivamente, come nell'Odissea, viene narrato un flashback per permettere agli ascoltatori di comprendere come i protagonisti siano arrivati in quella discoteca. \"Rotta Per Causa Di Egon\" \u00e8 la comica spiegazione, firmata Uochi Toki, di come sia nata la storia che porta a un trionfale, in quanto abusivo, ingresso al locale, con i cori tipici dell'ambiente che caratterizzano \"Brus Bros\" (Eterea Post Bong Band). \"In da Club\" d\u00e0 sfogo ai virtuosismi metrico-intellettuali firmati Uochi Toki (\"...ciao ragazza / tra i miei fan c'\u00e8 Caparezza / ti andrebbe di fare la sostituta della mia mano destra?\") che si chiudono con una bestemmia per il ritrovamento di venti euro, grazie ai quali gli anti-eroi possono degustare del kebab sulle complesse partiture di \"Bab\u00e8k\" (Eterea Post Bong Band), in cui fa capolino un theremin ricreato con la voce da Gigi Funcis, che sostituisce l'originale suonato da Megahertz (gi\u00e0 al lavoro con Morgan) ma perduto in maniera rocambolesca. \"Dal Club Alla Strada\" (Uochi Toki) \u00e8 il momento intimista del ritorno, sublimato immediatamente dopo dall'omaggio a David Lynch \"Bada Ai Lamenti\" (Eterea Post Bong Band) che descrive delicatamente il sonno. La traccia finale \u00e8 \"La Colazione Coi Campioni\", energico racconto del risveglio firmato Uochi Toki."}
{"id": "2601600", "revid": "327653", "url": "https://it.wikipedia.org/wiki?curid=2601600", "title": "Biblioteca bodleiana", "text": ""}
{"id": "2601601", "revid": "106456", "url": "https://it.wikipedia.org/wiki?curid=2601601", "title": "Michele Mazarino", "text": ""}
{"id": "2601603", "revid": "875653", "url": "https://it.wikipedia.org/wiki?curid=2601603", "title": "Miti Mondadori", "text": "Miti Mondadori \u00e8 la seconda collana di libri tascabili di Mondadori dopo i consolidati Oscar. Fu lanciata nel 1995."}
{"id": "2601606", "revid": "1522738", "url": "https://it.wikipedia.org/wiki?curid=2601606", "title": "Buster Bunny", "text": ""}
{"id": "2601607", "revid": "486946", "url": "https://it.wikipedia.org/wiki?curid=2601607", "title": "Cpp0x", "text": ""}
{"id": "2601609", "revid": "6923", "url": "https://it.wikipedia.org/wiki?curid=2601609", "title": "Teatro Stabile d'Innovazione L'Uovo", "text": "Il Teatro Stabile \"L'Uovo\" era un'organizzazione non lucrativa di utilit\u00e0 sociale per le attivit\u00e0 teatrali costituitesi all'Aquila nel 1978 e fusasi poi con il Teatro Stabile d'Abruzzo nel 2015.\nPer la produzione artistica e per le attivit\u00e0 svolte ha ricevuto riconoscimenti di prestigio quali il \"Premio Antifavola\" (Roma, 1986), il \"Prix du Jeune public\" (Al\u00e8s, 1986) ed il \"Biglietto d'oro Agis-Minerva\" (Parma, 1994).\nL'associazione nasce dalla volont\u00e0 di allestire spettacoli teatrali destinati ad un pubblico prevalentemente giovanile e, contemporaneamente, di perseguire attivit\u00e0 di ricerca e sperimentazione drammaturgica. Dopo aver condiviso con il Teatro Stabile d'Abruzzo (TSA) alcuni spazi del Teatro Comunale, nel 1986 L'Uovo ha avanzato al Comune dell'Aquila richiesta per la concessione della chiesa sconsacrata San Filippo, restaurata ed adibita a piccolo auditorium. L'associazione \u00e8 intervenuta sullo stabile con un intervento costato circa 500.000 \u20ac che ha trasformato il San Filippo in un moderno teatro dotato di 259 posti a sedere, 6 camerini e palcoscenico d'avanguardia. Grazie a numerose iniziative volte a far conoscere e vivere il mondo del teatro nella scuola, nel 1990 L'Uovo ha ottenuto dal Ministero per i Beni e le Attivit\u00e0 Culturali il riconoscimento ad \"Organismo stabile per l'infanzia e giovani\", divenendo poi nel 2000, ufficialmente, Teatro Stabile d'Innovazione.\nNel 2015 l'associazione si fonde ufficialmente con il Teatro Stabile d'Abruzzo."}
{"id": "2601612", "revid": "125321452", "url": "https://it.wikipedia.org/wiki?curid=2601612", "title": "Gigliola Guerinoni", "text": "Biografia.\nGigliola Guerinoni \u00e8 figlia di Abramo (maresciallo dei carabinieri) e Maria Oddera, che le impongono in realt\u00e0 il nome di Anna Maria, ben presto mutato per scelta nel pi\u00f9 suadente Gigliola. In giovent\u00f9 svolge l'attivit\u00e0 dapprima di assistente presso il brefotrofio di Savona e dopo di infermiera presso la societ\u00e0 \u201cScarpa e Magnano\u201d (poi Nuova Magrini Galileo), sempre a Savona. Coniugatasi con il metronotte Andrea Barillari, dal matrimonio nascono due figli (Alex e Fabio). Lasciato il marito si trasferisce a Cairo Montenotte ed avvia un rapporto con Ettore Geri (Savona 1918 - Roma 2015), di 27 anni pi\u00f9 anziano, contabile dal 1947 nella stessa societ\u00e0 dove lei lavora.\nGeri, innamoratosi follemente, abbandona la moglie Laura Tobia e la figlia Giovanna ed utilizza nel 1973 la propria liquidazione per aprire una galleria d'arte per lei a Cairo Montenotte, nella centrale via dei Portici. Ettore inoltre non nasconde tendenze politiche di destra, tanto da considerare un suo \u201callievo\u201d Gabriele Di Nardo, allora consigliere regionale e segretario provinciale del partito della fiamma tricolore (Movimento Sociale Italiano), anch'egli in seguito coinvolto nel \u201cgiallo di Cairo\u201d ed ora defunto.\nDalla relazione con Geri nasce Soraya Raffaella. In seguito al \"m\u00e9nage\" si aggiunge il geometra Pino Gustini (1934-1986), discreto pittore con il gusto dell'arredamento, savonese sposato con Fiammetta Martini, che accetta di vivere con loro. L'uomo conosce la Guerinoni ad una mostra e se ne innamora. Sette mesi dopo lascia la famiglia e si trasferisce nell'appartamento di lei, ubicato sopra la galleria d'arte. Diventa inizialmente l'amante di Gigliola, la quale per\u00f2 finisce per sposarlo il 22 settembre 1979.\nLa Martini accusa la Guerinoni di averle dato fuoco a un negozio e di averle portato via un appartamento. Il Gustini, venduti tutti i suoi averi per lei, muore a 52 anni nel 1986; sorgono sospetti di mancata assistenza o cure sbagliate per causa della Guerinoni. La tesi: avrebbe fatto mancare a Gustini, gravemente malato di diabete, i farmaci e le cure necessarie. Gigliola fa tumulare Gustini nel cimitero dei Porri, sulle alture di Dego. Il loculo accanto \u00e8 gi\u00e0 pronto per lei, con il suo nome e la sua foto.\nDopo la sua dipartita, nella vita di Gigliola entra in scena Cesare Brin, proprietario di un'antica farmacia, consigliere comunale, possidente ed ex presidente della societ\u00e0 calcistica Cairese. Abbandonati moglie e figli, manifesta l'intenzione di sposare Gigliola, ma Soraya lo odia apertamente. Brin si avventura in alcune operazioni finanziarie azzardate che lo conducono alla rovina. Scomparso il 12 agosto 1987, il suo cadavere viene rinvenuto bruciato in una discarica. La causa iniziale della morte sono violente martellate.\nAl processo Gigliola sostiene la seguente linea difensiva: non aveva motivo per soldi di uccidere Cesare Brin, perch\u00e9 ormai sul lastrico. Non sussistevano nemmeno ragioni passionali, quali la gelosia per una sua eventuale riconciliazione con la moglie, poich\u00e9 tutt'al pi\u00f9 era lui ad essere geloso. Non aveva distrutto famiglie, bens\u00ec queste erano gi\u00e0 rovinate e lei aveva solamente intrattenuto rapporti con uomini ormai soli.\nIl giornalista de \"Il Secolo XIX\" Roberto Sangalli, valbormidese, nelle fasi pi\u00f9 calde del processo si batte per pubblicare il memoriale-scandalo (\u201cantiPicozzi\u201d, cio\u00e8 un memoriale contenente alcune rivelazioni, poi risultate false, sul giudice istruttore di Savona, Maurizio Picozzi), dove la Guerinoni si proclama vittima dell'ingiustizia, di un complotto che le costa un'ulteriore condanna per diffamazione. \"Il Secolo XIX\" invece per la vicenda deve risarcire due magistrati (citati negli articoli, comparsi anche sul settimanale \"Visto\") per la cifra di 140 milioni di lire.\nAl termine di una lunga e discussa vicenda giudiziaria, la Guerinoni risulta assolta per l'omicidio del marito Pino Gustini, e condannata a 26 anni per l'omicidio di Cesare Brin. Il round finale del processo di primo grado (presidente della Corte d'assise, il vescovo della chiesa evangelica di Savona, Giovanni Becchino e lei difesa da Alfredo Biondi e da Mirka Giorello) si tiene nell'agosto 1989. In base alla sentenza lei avrebbe ucciso a martellate l'uomo (riceve una condanna a 26 anni, pi\u00f9 due per diffamazione) e Ettore Geri, condannato a 15 anni, l'avrebbe aiutata (Geri, saldato il suo conto con la giustizia, prende casa nei pressi del carcere per starle vicino).\nEmerge poi la realt\u00e0 di un quartetto composto da un ex questore, Raffaele Sacco, da un consigliere comunale, Gabriele Di Nardo, dall'imbianchino Giuseppe Cardea e da Mario Ciccarelli, collaboratore della vittima. Tutti costoro vengono accusati di occultamento del cadavere del farmacista Brin. La pena viene confermata in appello e in Cassazione. La Guerinoni viene rinchiusa nelle carceri prima di Imperia ed Opera, poi della Giudecca e infine in quello di Rebibbia, dove negli ultimi tempi \u00e8 stata detenuta in regime di semilibert\u00e0 in base alla legge Gozzini. In una delle varie fasi giudiziarie anche l'avvocato Nino Marazzita ha difeso la Guerinoni, al fine di farle ottenere la liberazione dopo la sentenza definitiva di condanna.\nNel 1989 Monica Guerritore interpreta il film \"La mantide\", sul caso Guerinoni. Nel 1994, nel carcere veneziano della Giudecca, Gigliola Guerinoni contrae le terze nozze con il marchigiano Luigi Sacripanti, amico di vecchia data, collaboratore di giustizia, da cui in seguito (1998) divorzia. Il 22 luglio 1994 appare la notizia che la figlia della Guerinoni risulta denunciata per furto: Soraya, 20 anni, e il marito, 19 anni, si sono impossessati di un vaso di gerani della titolare di una macelleria di Giusvalla esposto sul davanzale della finestra. Nella trasmissione \"Io le scriverei\" di Raffaella Spaccarelli (Rai 3), nel settembre 1997 Soraya esprime tutto il suo diniego verso la madre. Durante la nona puntata di \"Novecento\" (Rai 3, maggio 2001), Pippo Baudo ha affrontato il caso di Gigliola Guerinoni.\nDurante la carcerazione a Rebibbia, in regime di semilibert\u00e0, la Guerinoni frequenta di giorno un istituto di suore nel centro di Roma (Istituto delle Serve di Maria). Cammina per Roma addirittura vestita da novizia, ma non dice se vuole prendere i voti. Nel 2007 appare la notizia che entro la fine dell'anno potrebbe tornare libera grazie all'indulto. La Guerinoni ha pure riportato una condanna definitiva della Suprema Corte di cassazione per un reato di concorso in truffa risalente all'ottobre del 1977: secondo gli atti al centro della vicenda una piccola partita, 20 chili d'oro, formata in lingotti, per un prezzo di 80 milioni. L'incauto acquirente anzich\u00e9 oro si ritrov\u00f2 con ottone e rame. I giornali tornano a parlare della Guerinoni nel settembre del 2013 quando, azzannata da un molosso, rimane ferita e viene ricoverata in ospedale. Il 12 marzo 2014 i giornali annunciano la sua scarcerazione dopo aver scontato la condanna a 26 anni di carcere. Nel novembre 2015 viene arrestato Luigi Sacripanti, ex marito della Guerinoni, accusato di essere un rapinatore seriale di prostitute. Sempre nel 2015 muore a 97 anni Ettore Geri.\nIl figlio.\nIl figlio Fabio Barillari, classe 1964, nel 1989 conosce un momento di notoriet\u00e0 in occasione del concorso \"Il pi\u00f9 bello d'Italia\" a cui partecipa. Manca l'elezione per un soffio, nonostante la sponsorizzazione di Marina Ripa di Meana, madrina della manifestazione, quando sua madre affronta il primo dei processi. Gigliola Guerinoni ha sempre avuto un debole per questo figlio, per il quale sogna il successo nel mondo artistico e anche economico, che lei aveva inseguito inutilmente con tutti i mezzi.\nNell'agosto 1992, divenuto gestore di un negozio di preziosi, finisce in carcere, arrestato dagli uomini del nucleo di polizia giudiziaria di Savona nell'ambito di un'indagine relativa alla ricettazione di preziosi. Essendo Barillari gi\u00e0 stato denunciato per ricettazione il magistrato decide l'arresto in base allo sviluppo delle indagini. Il giovane viene tratto in fermo su ordine di custodia cautelare dei giudici Domenico Pellegrini e Massimo Cusatti, nella sua abitazione di Savona, in cui ha sede una gioielleria. Le accuse sono di avere ricettato e rivenduto monili d'oro e altri oggetti rubati a Savona, nei centri rivieraschi vicini e nel basso Piemonte. La polizia giunge a lui seguendo le tracce del \"re dei nomadi\", Mario Re, allora di 51 anni, accampati perennemente ai piedi della fortezza del Priamar, a Savona, luogo ritenuto centro della ricettazione e di altri loschi traffici della Riviera ligure di Ponente. Anche Mario Re finisce in carcere per ricettazione. Attualmente Fabio svolge un'attivit\u00e0 nel campo delle onoranze funebri.\nInfluenza culturale.\nAl delitto \u00e8 stata dedicata una puntata nelle serie \"Stelle nere\" (2014), una nella serie \"Storie maledette\" in cui la Guerinoni rilascia una intervista (1998), una puntata di \"Demoni urbani\" della piattaforma di podcast \"Gli Ascoltabili.\""}
{"id": "2601618", "revid": "214753", "url": "https://it.wikipedia.org/wiki?curid=2601618", "title": "Gruppo 4 (automobilismo)", "text": "La classificazione Gruppo 4 fa riferimento ai regolamenti emessi dalla FIA\nper le competizioni automobilistiche da essa sancite, quali ad esempio i Rally e le gare per le vetture Gran Turismo. Essa \u00e8 rimasta in vigore fino al 1982, quando \u00e8 stato introdotto il Gruppo B che, dopo un anno di affiancamento, rimase l'unico valido per i campionati mondiali.\nRequisiti di produzione.\nGli anni sessanta.\nPrima del 1966, il Gruppo 4 della FIA comprendeva le vetture sport costruite in conformit\u00e0 alle normative \"FIA Appendice C\". Rientravano in quel Gruppo 4 anche le vetture Turismo di serie, Turismo modificate e Gran Turismo che fossero state elaborate oltre i limiti concessi dai rispettivi Gruppo 1, Gruppo 2 e Gruppo 3 in cui erano state omologate in precedenza.\nNel 1966, una revisione delle categorie FIA ha ridefinito il Gruppo 4 \"Sports Cars\" in modo tale che ora le vetture in esso incluse erano soggette a un requisito minimo di produzione di 50 unit\u00e0 in 12 mesi consecutivi e dovevano essere dotate di tutti gli equipaggiamenti necessarie per la circolazione sulle strade pubbliche. Nel 1968 fu aggiunto un limite di cilindrata di 5000\u00a0cm\u00b3 e il requisito di produzione fu abbassato a 25 unit\u00e0\nL'edizione 1969 dell\"'Allegato J\" del Codice Sportivo Internazionale della FIA definiva una nuova classificazione dei Gruppi, cos\u00ec come riportato di seguito (i numeri tra parentesi indicano il numero minimo di esemplari da produrre in 12 mesi consecutivi\nCategoria A (derivate dalla serie)\nCategoria B (vetture speciali - nessuna produzione in serie richiesta)\nCategoria C (vetture da corsa)\nNel 1967, con l'intenzione di ridurre le velocit\u00e0 raggiunte a Le Mans e sugli altri circuiti veloci di quell'epoca dai prototipi di Gruppo 6 (che non avevano limite di cilindrata) quali, ad esempio, quelli della Ford dotati di motori da 7 litri e allo scopo di coinvolgere nelle gare di durata le case costruttrici dei motori da 3 litri utilizzati in Formula Uno, la Commissione Sportiva Internazionale (C.S.I. - all'epoca il settore indipendente della FIA dedicato alle competizioni) annunci\u00f2 l'istituzione di un nuovo Campionato Internazionale Marche. Tale competizione si sarebbe disputata nelle quattro stagioni sportive che andavano dal 1968 al 1971 e vi avrebbero gareggiato gli Sportprototipi di Gruppo 6 con cilindrata limitata a 3 litri.\nBen conscia che pochi costruttori fossero gi\u00e0 pronti a misurarsi con tale sfida, la Commissione permise di competere per il titolo anche alle vetture Sport di Gruppo 4, purch\u00e9 prodotte almeno in 50 esemplari. Tale deroga era stata pensata per allargare la rosa dei concorrenti a vetture gi\u00e0 esistenti, come la ormai vetusta Ford GT40 MK I e la pi\u00f9 recente Lola T70 coup\u00e9.\nNell'aprile 1968 la CSI annunci\u00f2 che, visto lo scarso numero di iscrizioni ricevute per la categoria degli Sportprototipi di Gruppo 6 di 3 litri di cilindrata, a partire dalla stagione 1969 sarebbero bastati 25 esemplari prodotti, anzich\u00e9 50, per competere nel Gruppo 4 del mondiale fino alla fine del ciclo regolamentare, fissato al 1971.\nTale mossa mirava a permettere l'omologazione nel Gruppo 4 di automobili come la Ferrari 275 LM e la Lola T70, che non erano ancora state prodotte nel numero richiesto di pezzi (sebbene venissero contati anche gli esemplari in versione aperta della Lola T70 per le gare Can-Am).\nA partire dal luglio 1968 la Porsche sostenne un sorprendente sforzo tecnico ed economico per trarre vantaggio da tale modifica regolamentare; decisero di concepire, progettare e realizzare 25 esemplari di una vettura completamente nuova per la categoria Sport che avesse un obiettivo sottinteso: ottenere la prima vittoria assoluta di una Porsche alla 24 Ore di Le Mans. In soli dieci mesi la Porsche 917 fu sviluppata a partire dalla Porsche 908 con tecnologie di punta: il primo motore Porsche a 12 cilindri e un esteso utilizzo di titanio, magnesio e leghe esotiche mutuate dalle esperienze della Casa con le leggerissime vetture per le cronoscalate.\nAlla prima ispezione da parte dei commissari della CSI, solo tre vetture erano complete, mentre 18 erano ancora in linea di produzione ed erano presenti scocche e pezzi per altri sette esemplari: l'omologazione fu rifiutata nonostante le valide argomentazioni addotte dalla Porsche e fu concessa solo il 20 aprile, quando Ferdinand Pi\u00ebch mostr\u00f2 loro 25 \"917\" parcheggiate davanti alla sua fabbrica.\nNel giugno 1969, Enzo Ferrari cedette met\u00e0 della sua azienda alla FIAT e con quel denaro costru\u00ec 25 vetture spinte da un motore V12 di 5 litri per poter competere ad armi pari con la Porsche. Gli ci vollero nove mesi per produrre 25 512S, gran parte delle quali sarebbero state vendute a team privati per la stagione 1970. Questi erano la \"Scuderia Filipinetti\", la N.A.R.T., l\"'\u00c9curie Francorchamps\", la \"Scuderia Picchio Rosso\", il \"Gelo Racing Team\" e la \"Escuderia Montjuich\"; Porsche si appoggiava invece alle scuderie JWA Gulf e KG Salzburg (emanazione austriaca della casa, in seguito sostituita dalla Martini Racing) che godevano del supporto diretto della casa madre e a team privati come la \"AAW Shell Racing\" e il \"David Piper Racing\".\nGli anni settanta.\nPer il 1970 la categoria delle \"vetture sport\" a tiratura limitata fu rinominata Gruppo 5 anzich\u00e9 Gruppo 4 e nello stesso anno, il Gruppo 4 divenne la categoria delle \"Gran Turismo Speciali\" prodotte in almeno 500 esemplari in 12 mesi consecutivi.\nPer il 1971, la suddivisione dei Gruppi FIA era la seguente:\nCategoria A: Vetture omologate di produzione (tra parentesi il numero minimo di esemplari da produrre, in 12 mesi consecutivi, per ottenere l'omologazione):\nCategoria B: Vetture Speciali:\nCategoria C: Vetture da Corsa:\nNel 1976, il requisito di produzione per il Gruppo 4 fu ridotto a 400 esemplari in 24 mesi.\nCompetizioni.\nIn circuito.\nNel 1966 e 1967 le vetture sport del Gruppo 4 ebbero un ruolo secondario rispetto ai prototipi del Gruppo 6. Mentre i prototipi come le Ford GT40 Mk II &amp; Mk IV dotate di motori da 7,0 litri lottavano per la vittoria assoluta, le GT40 Mk I spinte da motori di 4,7 litri competevano per la vittoria di classe del Gruppo 4. In realt\u00e0 le due categorie gareggiavano per due diversi campionati: le Gruppo 6 per il \"Campionato Internazionale SportPrototipi\" e le Gruppo 4 per il \"Campionato Internazionale per vetture Sport\".\nNel 1968 ci fu un cambio regolamentare che istitu\u00ec il \"Campionato Internazionale Marche\" al posto dei due campionati succitati e impose il limite di 3 litri di cilindrata ai prototipi, ma le vetture Sport fino a 5000\u00a0cm\u00b3 potevano essere ancora iscritte e la loro produzione minima fu ridotta per la stagione 1969 a soli 25 di esemplari in 12 mesi. A questo punto, spinte da motori molto pi\u00f9 grossi di quelli dei prototipi, le Sport potevano puntare in gara alla vittoria assoluta. La Ford GT40 ottenne la vittoria a Le Mans sia nel 1968 che nel 1969, mentre Porsche e Ferrari progettarono e produssero una tiratura limitata di 25 esemplari di vetture che esprimevano il meglio delle loro capacit\u00e0 tecniche: la Porsche 917 e la Ferrari 512.\nPer la stagione 1970 la categoria delle vetture sport cambi\u00f2 denominazione, assumendo quella di Gruppo 5, mentre il Gruppo 4 adesso comprendeva le \"Gran Turismo speciali\", vetture derivate da modelli stradali come Ferrari 365 GTB/4, Porsche 911 Carrera RS e De Tomaso Pantera.\nCome gi\u00e0 detto, nel 1983 il Gruppo 4 fu sostituito dal Gruppo B sia nei rally che nelle competizioni per Gran Turismo dopo un anno di coabitazione.\nRally.\nIl regolamento del Gruppo 4 fu anche utilizzato come base per il Campionato del mondo rally fino all'istituzione del Gruppo B e cio\u00e8 dal campionato del mondo rally 1973 al campionato del mondo rally 1981 (nove stagioni e 99 gare in tutto).\nDalla met\u00e0 degli anni settanta fino ai primo anni ottanta fu necessario produrre 400 esemplari identici per ottenere l'omologazione nel Gruppo 4. Esempi noti di vetture appartenenti a tale categoria sono la Ford Escort RS1800, la Fiat 131 Abarth Rally, la Lancia Stratos e l'Alpine-Renault A110 1800."}
{"id": "2601626", "revid": "8660", "url": "https://it.wikipedia.org/wiki?curid=2601626", "title": "Serie A1 FIAF 1988", "text": "La Serie A1 FIAF 1988 \u00e8 stato il massimo livello del campionato italiano di football americano disputato nel 1988. \u00c8 stata organizzata dalla Federazione Italiana American Football.\nNel 1988 l'AIFA ottenne l'affiliazione al CONI, e si rinomin\u00f2 Federazione Italiana American Football. La principale novit\u00e0 nel campionato fu lo sdoppiamento della Serie A, arrivata a contare 49 squadre, in A1 e A2. mentre i due tornei rimanevano separati, nel tabellone dei playoff sarebbero entrate le migliori 16 squadre di A1 e le migliori 8 di A2.\nRegular season.\nAl campionato di A1 prendono parte 24 squadre, suddivise in 4 gironi. Le prime quattro di ogni girone accedono ai playoff,\nPlayoff.\nAccedono direttamente ai playoff le prime 3 squadre di ogni girone. Le quarte classificate disputano un turno preliminare (Wild card) contro le migliori squadre di A2\nVIII Superbowl.\nL'VIII Superbowl italiano si \u00e8 disputato sabato 9 luglio 1988 allo Stadio Dorico di Ancona, e si \u00e8 concluso con la vittoria dei Frogs Legnano sui Warriors Bologna per 17 a 0.\nRobert Frasco, quarterback dei Frogs, \u00e8 stato premiato come MVP dell'incontro."}
{"id": "2601628", "revid": "1522738", "url": "https://it.wikipedia.org/wiki?curid=2601628", "title": "Duca Duck", "text": ""}
{"id": "2601631", "revid": "767487", "url": "https://it.wikipedia.org/wiki?curid=2601631", "title": "Rub\u00e9n Cano", "text": "Carriera.\nClub.\nCresciuto nelle giovanili della squadra della sua citt\u00e0 natale, il San Rafael, esord\u00ec come professionista nell'Atlanta di Buenos Aires. Acquistato dall', vi milit\u00f2 fino al 1976 quando si trasfer\u00ec all', squadra in cui gioc\u00f2 per sei anni vincendo l'unico trofeo della sua carriera (il campionato nella stagione 1976-1977). Dopo due stagioni a Tenerife, nel 1984 torn\u00f2 a Madrid firmando per il , squadra con cui concluse di l\u00ec a poco la sua carriera.\nNazionale.\nNaturalizzato spagnolo, debutt\u00f2 con le \"furie rosse\" il 16 aprile 1977 in un incontro contro la Romania tenutosi a Bucarest. Fu convocato fino al 26 settembre 1979, in occasione di una partita contro il Portogallo, totalizzando 12 partite per 4 reti, di cui una segnata in un match contro la Yugoslavia, decisivo per la qualificazione della Nazionale iberica ai Mondiali del 1978."}
{"id": "2601637", "revid": "1543377", "url": "https://it.wikipedia.org/wiki?curid=2601637", "title": "Sel\u00e7uk", "text": "Sel\u00e7uk \u00e8 un comune della Turchia centro dell'omonimo distretto, nella provincia di Smirne. \u00c8 parte del comune metropolitano di Smirne e si trova a circa 5\u00a0km da Efeso."}
{"id": "2601643", "revid": "785863", "url": "https://it.wikipedia.org/wiki?curid=2601643", "title": "The Plucky Duck Show", "text": ""}
{"id": "2601647", "revid": "228587", "url": "https://it.wikipedia.org/wiki?curid=2601647", "title": "L'uovo", "text": ""}
{"id": "2601650", "revid": "287204", "url": "https://it.wikipedia.org/wiki?curid=2601650", "title": "Kamishichiken", "text": "Kamishichiken \u00e8 un quartiere della citt\u00e0 giapponese di Kyoto.\nSituato nella parte nordoccidentale della citt\u00e0, appena ad est del santuario Kitano, \u00e8 il pi\u00f9 antico dei cinque \"hanamachi\" (quartieri delle geishe) dell'antica capitale imperiale, sebbene sia forse il meno noto al di fuori del Giappone essendo l'unico dei cinque (gli altri sono Gion-Kobu, Gion-Higashi, Pontoch\u014d e Miyagawach\u014d) a non gravitare intorno all'affollata zona circostante il santuario di Yasaka.\nIl nome Kamishichiken significa letteralmente \"sette case alte\" e si riferisce alle sette case da t\u00e8 che furono costruite con il materiale avanzato dalla ricostruzione del santuario Kitano durante l'era Muromachi (1333-1573).\nIl quartiere \u00e8 situato in un'area di Kyoto rinomata per la sua produzione di stoffe tessute a mano e le sue strade tranquille sono caratterizzate da edifici di legno di colore scuro, principalmente \"okiya\" (case di geishe) e \"ochaya\" (case da t\u00e8). Le geishe di Kamishichiken hanno fama di essere particolarmente delicate e riservate, poco numerose ma estremamente abili nella danza e nell'arte di suonare gli strumenti tradizionali. Oggi a Kamishichiken si stima che vi siano circa 25 tra \"maiko\" e \"geiko\" e 11 case da t\u00e8.\nA febbraio di ogni anno presso il santuario Kitano si tiene il \"Baika Sai\" (\"Festa dei susini\"), con spettacoli eseguiti da \"geiko\" e \"maiko\". L'annuale danza del quartiere, la \"Kitano Odori\" (\"Danza di Kitano\"), si tiene invece in aprile. Durante i mesi estivi di luglio e agosto viene aperto al pubblico un \"giardino della birra\" in cui dalle sei del pomeriggio alle dieci di sera si pu\u00f2 provare il raro privilegio di essere serviti da \"maiko\" e \"geiko\"."}
{"id": "2601658", "revid": "1573940", "url": "https://it.wikipedia.org/wiki?curid=2601658", "title": "Campionato israeliano di pallacanestro", "text": "Il campionato israeliano di pallacanestro \u00e8 l'insieme delle competizioni cestistiche organizzate dalla \"Federazione cestistica d'Israele (IBBA)\".\nIn ambito maschile il massimo campionato professionistico \u00e8 denominato Ligat ha'Al ed \u00e8 stato organizzato per la prima volta nel 1954. Il campionato femminile (IWBL) \u00e8 nato tre anni dopo, nel 1957."}
{"id": "2601659", "revid": "99324540", "url": "https://it.wikipedia.org/wiki?curid=2601659", "title": "Paul Nogier", "text": "Figlio di Thomas Nogier, professore di medicina fisica alla Facolt\u00e0 di Medicina di Lione. Ha poi studiato fisica per tre anni prima di passare alla medicina, ed interessarsi di omeopatia, agopuntura e manipolazione della colonna vertebrale.\nDopo aver visitato alcuni pazienti che erano andati a casa di un guaritore, Paul Nogier, curioso, s'interess\u00f2 al metodo dello stesso. Cos\u00ec, nel 1951 svilupp\u00f2 una terapia alternativa, l'auricoloterapia.\nSi tratta di una riflessoterapia tegumentaria che utilizza il padiglione dell'orecchio come \"zona riflessa\". Alcuni punti erano in parte gi\u00e0 noti sin dai tempi antichi, ma Nogier realizza la prima mappa dei presunti punti riflessi, pubblicata nel 1956.\nPer 15 anni Nogier continua le proprie ricerche; nel 1966, mette poi in evidenza il presunto RAC, \"R\u00e9flexe Auriculo Cardiaque\" (atrio cardiaco riflesso).\nNegli anni successivi diffonde le sue riflessioni nel contesto della medicina alternativa.\nNel maggio 1996, soltanto cinque mesi dopo l'istituzione della Scuola Internazionale di Paul Nogier, muore a Lione."}
{"id": "2601664", "revid": "1543377", "url": "https://it.wikipedia.org/wiki?curid=2601664", "title": "Cardinals Palermo", "text": "I Cardinals Palermo sono una squadra di football americano della citt\u00e0 di Palermo.\nNascono di fatto il 21 settembre del 1983 quando ha luogo, presso il \"Piazzale dei Matrimoni\" all'interno del Parco della Favorita, il primo meeting di tutti gli atleti invitati, seguito subito dal 1\u00b0 allenamento.\nStoria.\nIl primo storico huddle dei Cardinals si effettu\u00f2 il 21 settembre del 1983, quando tre studenti dell'ISEF, Giuseppe Gallo, Alfonso Genchi e Francesco Rando, fondarono la societ\u00e0 pi\u00f9 antica tra quelle attualmente in attivit\u00e0 nel Sud Italia. Dalle prime riunioni di appassionati che si svolgevano nel Parco della Favorita e sulla spiaggia di Mondello, presto si pass\u00f2 ad allenamenti veri e propri organizzati presso il campo dell'Istituto \"Gonzaga\".\nEquipaggiati completamente nei primi mesi del 1984. i Cardinals disputarono le prime amichevoli contro i pi\u00f9 collaudati Cougars Crotone ottenendo due inaspettati ed esaltanti successi: per 6-14 il 30 maggio 1984 a Crotone e per 28-0 il 7 luglio 1984 allo stadio Comunale di Bagheria (Palermo). Sulla scia di queste prestazioni la societ\u00e0 si aspettava l'inserimento della squadra al nascente campionato nazionale di serie B, al quale furono ammessi invece i Cougars. Nel corso di quell'anno e nel successivo la societ\u00e0 buss\u00f2 ancora alle porte della'AIFA - l'Associazione Italiana Football Americano -, che, avendo esaminato le capacit\u00e0 tecniche e organizzative del team palermitano, finalmente ammise i Cardinals al nascente campionato di serie C del Settembre 1985.\nPrima di quel campionato si disputarono altre tre gare amichevoli al fine di perfezionare la crescita dell'intero organico: a Crotone il 16 dicembre 1984 contro i Grasshoppers Bari, vincendo per 32-6 il Trofeo \"Del Gaudio\". A Palermo il 10 marzo 1985 contro i Roosters Bari vincendo per 12-0, e a Bari il 26 maggio 1985 perdendo per la prima volta per 22-8 contro gli stessi Roosters.\nI Cardinals hanno registrato i migliori risultati della loro lunga storia sportiva partecipando, dal 1996 al 2000, a cinque campionati consecutivi di massima serie, impreziositi da due partecipazioni ai Playoffs: la prima volta nel 1998 (Quarti di finale), e la seconda nel 2000 dove approdarono fino alle Semifinali; entrambe le volte il loro cammino verso il titolo \u00e8 stato fermato dai futuri campioni d'Italia dei Lions Bergamo.\nNel 2012 si sono laureati campioni d'Italia nel Campionato Italiano Football a 9 (CIF9), versione del football con 9 giocatori per squadra (anzich\u00e9 11),disputato sotto l'egida della FIDAF, imponendosi nella finale di Torino del 30 giugno 2012, contro i Bills di Cavaliermaggiore, campioni della North Conference del campionato CIF9.\nI Cardinals hanno maturato alcune esperienze internazionali di significativa importanza, nel 1987 hanno disputato la prima partita ufficiale di football americano in terra spagnola, a Barcelona contro i Badalona Drags ; nel 1996 sono stati invitati dalla federazione Messicana a disputare il prestigioso Tazon Azteca a Citt\u00e0 del Messico contro la selezione universitaria messicana .\nNel 1998 i Palermo Cardinals ed il suo Presidente Alberto Di Dio, furono tra i promotori della nascita della IFAF (International Federation of American Football) che nacque appunto a Palermo. L'anno seguente nel 1999, Di Dio ed i Cardinals furono organizzatori della prima World Cup di american football con la partecipazione di sei selezioni nazionali. In quella stessa sede, alla prima assemblea plenaria , il Presidente dei Cardinals e Presidente del comitato organizzatore della world cup di Palermo Alberto Di Dio, venne eletto nel board IFAF con incarico di Vice President (incarico ricoperto fino al 2001).\nNel 2011, in occasione della world cup di Vienna in Austria, l'assemblea IFAF, ha voluto conferire ad Alberto Di Dio l'onore di essere nominato membro onorario a vita di IFAF, riconoscendone i meriti di primo promotore della nascita della Federazione Internazionale."}
{"id": "2601676", "revid": "767487", "url": "https://it.wikipedia.org/wiki?curid=2601676", "title": "Patxi Salinas", "text": "Carriera.\nCresciuto nella cantera dell'Athletic Bilbao, debutta in prima squadra con il Bilbao Athletic nella stagione 1980-1981.\nNel corso della stagione 1982-83 viene \"promosso\", unitamente al fratello maggiore Julio, all'Athletic Bilbao, debuttando in Primera Divisi\u00f3n spagnola nella partita Salamanca-Athletic Bilbao (0-1).\nRimase con i baschi fino al 1992, anno in cui pass\u00f2 al Celta Vigo, concludendovi la carriera sei anni pi\u00f9 tardi.\nNel 2005 ritorna nell'Athletic Club venendo utilizzato come allenatore delle formazioni giovanili."}
{"id": "2601685", "revid": "287204", "url": "https://it.wikipedia.org/wiki?curid=2601685", "title": "Ubayy ibn Khalaf", "text": "Biografia.\nCatturato dai musulmani \"muh\u0101jir\u016bn\" in occasione della battaglia di Badr, Ubayy era riuscito a recuperare la propria libert\u00e0 versando il riscatto fissato.\nRiprese le armi contro Maometto nella battaglia di Uhud (625). Attacc\u00f2 lo stesso Profeta - difeso in quell'occasione da Mu\u1e63\u02bfab ibn \u02bfUmayr (che rimase ucciso da Ubayy) e da Umm \u02bfUmara Nusayba - ma fu gravemente ferito, mentre era sul suo cavallo, da un colpo al collo vibratogli dallo stesso appiedato Maometto, che impieg\u00f2 nell'occasione la lancia di al-\u1e24\u0101rith ibn al-\u1e62imma.\nUbayy non mor\u00ec immediatamente ma poco tempo dopo, lungo la strada che da Medina lo riportava a Mecca.\nAll'episodio si riferisce il versetto 17 della s\u016bra VIII del Corano:"}
{"id": "2601691", "revid": "1971044", "url": "https://it.wikipedia.org/wiki?curid=2601691", "title": "Treno \u00d6BB 4010", "text": "Il gruppo \u00d6BB 4010 definisce una categoria di treni elettrici a composizione fissa delle \u00d6sterreichische Bundesbahnen, costruiti a met\u00e0 degli anni sessanta per i servizi di classe tra citt\u00e0, tra i quali il prestigioso treno \"Transalpin\" tra Vienna e Basilea.\nIl complesso era formato originariamente da:\nNel corso degli anni novanta hanno subito un radicale ammodernamento e nel 2008 ha variato anche la composizione originaria:"}
{"id": "2601700", "revid": "149727", "url": "https://it.wikipedia.org/wiki?curid=2601700", "title": "Pettoranello", "text": ""}
{"id": "2601701", "revid": "287204", "url": "https://it.wikipedia.org/wiki?curid=2601701", "title": "BergamoScienza", "text": "BergamoScienza \u00e8 un festival a carattere scientifico che, dal 2003, si svolge annualmente a Bergamo nel mese di ottobre.\nL'iniziativa propone una serie di incontri, conferenze, mostre e laboratori che, disseminati nella provincia di Bergamo, hanno come scopo quello di divulgare la scienza al grande pubblico. Il fine dell'iniziativa \u00e8 \u00abrendere la scienza accessibile a tutti, soprattutto giovani e scuole, cos\u00ec che possano migliorare e perfezionare la propria formazione tecnico-scientifica e accrescere i propri interessi.\u00bb. Il festival prevede la partecipazione diretta di scuole primarie e secondarie, che ogni anno organizzano laboratori a tema tecnologico, scientifico e naturalistico. La rassegna nel 2017 ha superato le 150.000 presenze su 200 eventi, con quasi un milione e mezzo di visitatori totali su 17 edizioni (2003-2019). Alle varie edizioni del festival hanno partecipato vari ospiti internazionali tra cui 26 premi Nobel (2019).\nLa realizzazione del festival \u00e8 curata dall'omonima associazione no-profit \"Associazione BergamoScienza\", nata nel 2005. L'Associazione BergamoScienza raggruppa varie organizzazioni pubbliche e private locali, fra cui Confindustria Bergamo - Unione Industriali della Provincia, la Camera di Commercio di Bergamo, UBI Banca, l'Universit\u00e0 degli Studi di Bergamo e l'Universit\u00e0 Vita-Salute San Raffaele di Milano.\nStoria.\nIl Festival di divulgazione scientifica Bergamoscienza nasce nel 2003 dall'idea di Raffaella Ravasio e Umberto Corrado che convincono Alessandro Bettonagli, Gianvito Martino e Mario Salvi, soci di SINAPSI Associazione per la Cultura, a dare un seguito ai buoni risultati ottenuti da vari incontri culturali su temi scientifici organizzati da SINAPSI nei quattro anni precedenti. La prima edizione di Bergamoscienza del 2003 viene quindi organizzata da SINAPSI con il sostegno dell\u2019Unione degli Industriali della Provincia di Bergamo, ottenendo un buon risultato che convince gli organizzatori a continuare l'iniziativa. La successiva edizione del 2004 vede l'ingresso di nuovi partner nella promozione e nell'organizzazione, come la Fondazione Bergamo nella Storia, l\u2019Universit\u00e0 Vita-Salute San Raffaele di Milano, l\u2019Universit\u00e0 degli Studi di Bergamo, la Camera di Commercio di Bergamo e Banca Popolare di Bergamo.\nDall'anno 2015 BergamoScienza affianca all'appuntamento annuale del festival un'attivit\u00e0 di divulgazione continuativa durante l'anno presso il BergamoScienceCenter situato in Piazzale Alpini a Bergamo.\nEdizioni.\nI edizione \u2013 2003.\nLa prima edizione del Festival BergamoScienza si \u00e8 svolta nelle giornate 12 aprile, 14 giugno e 20 giugno 2003, ed \u00e8 consistita in una premiazione, due conferenze e una mostra. Alla manifestazione hanno preso parte: il professor Robert Gallo, scopritore nel 1983, assieme a Luc Montagnier, del virus HIV di tipo 1, e Luigi Cavalli-Sforza, genetista ed accademico dei Lincei.\nII edizione \u2013 2004.\nLa seconda edizione del Festival BergamoScienza si \u00e8 aperta l'8 ottobre 2004 con la partecipazione di Rita Levi-Montalcini, che viene nominata Presidente Onorario del Comitato Scientifico BergamoScienza, di cui il genetista Edoardo Boncinelli \u00e8 presidente operativo. In questa edizione, il festival si svolge a ottobre, e conta 21 eventi. La manifestazione comprende anche un \"open day\" della sede di Ranica dell'Istituto Mario Negri, primo evento facente parte del Festival organizzato in provincia. Le manifestazioni si sono concentrate in un fine settimana e hanno previsto la conferenza di Kary Mullis, Premio Nobel per la Chimica 1993 per lo sviluppo della tecnica della reazione a catena della polimerasi (\"Polymerase Chain Reaction\" o PCR) e la tavola rotonda conclusiva dal titolo \"Etica, scienza, fede e diritti dell'uomo\" con Massimo Cacciari, il cardinal Renato Martino e Mauro Ceruti. La manifestazione registra circa 10.000 partecipanti - secondo gli organizzatori - nella sola giornata di sabato 9 Ottobre, giornata principale del festival.\nIII edizione \u2013 2005.\nNella sua terza edizione, la durata del festival aumenta a due settimane, dal 23 Settembre al 16 Ottobre 2005, affrontando diverse tematiche d'impatto quali: OGM, cellule staminali e bioterrorismo. Alla manifestazione partecipano alcune personalit\u00e0 del mondo scientifico, quali Margherita Hack, astrofisica, Oliver Sacks, scrittore e professore di neurologia presso Albert Einstein College of Medicine di New York, Burt Rutan, ingegnere aerospaziale e progettista del primo spazioplano privato (lo SpaceShip 1) e di nuovo Rita Levi-Montalcini. Nel corso della giornata conclusiva del festival si \u00e8 tenuta una conferenza sul tema \"Il Vento della Scienza. Scienza, tecnologia e occupazione\", con la partecipazione di Luca Cordero di Montezemolo, all'epoca presidente di Confindustria. Le presenze, secondo gli organizzatori, sono state 61 000 e vi \u00e8 stata la collaborazione di circa 110 istituti scolastici.\nIV edizione \u2013 2006.\nAnche nel 2006 il Festival Bergamoscienza si sviluppa su due settimane, dal 28 Settembre al 15 Ottobre 2006, con 50 eventi. Ad aprire e chiudere la manifestazione ci sono stati: Marvin Minsky, fondatore del \"MediaLab\" del M.I.T. di Boston ed esperto di intelligenza artificiale, e Paul Crutzen, Premio Nobel per la Chimica 1995 per la scoperta del metodo di formazione del buco dell\u2019ozono. Tra gli altri ospiti della quarta edizione del Festival troviamo Giacomo Rizzolati, professore di Fisiologia umana all\u2019Universit\u00e0 di Parma, che ha tenuto una conferenza sui neuroni a specchio, Daniel Lloyd, professore di filosofia al Trinity College del Connecticut e scrittore, Jerome P. Kassirer, direttore del New England Journal of Medicine e Garret A. FitzGerald, professore di Medicina presso l'Universit\u00e0 della Pennsylvania. La quarta edizione del Festival ha raggiunto 65.000 partecipanti, secondo gli organizzatori.\nV edizione \u2013 2007.\nLa quinta edizione del Festival Bergamoscienza si \u00e8 tenuta dall\u20191 al 21 Ottobre 2007 e ha registrato, secondo gli organizzatori, 75.000 visitatori. 408 istituti scolastici hanno partecipato al Festival, che ha visto coinvolte 30 location. La cerimonia di apertura del 3 Ottobre, svolta presso il Palazzo dei Contratti e delle Manifestazioni di Bergamo, \u00e8 stata seguita dal concerto \u201cLe variazioni Goldberg\u201d di J.S. Bach presso il Teatro Donizetti, tenuto da Ramin Bahrami. Con 80 appuntamenti, il Festival va a toccare diverse tematiche tra grandi emergenze planetarie come tubercolosi, uragani, doping e specie in via di estinzione, e grandi scoperte scientifiche, come teleclonazione quantistica e protesi neurali.\nAlle conferenze sono intervenuti, tra gli altri, Roald Hoffmann, Premio Nobel per la Chimica 1981 per i suoi studi di chimica teorica sui meccanismi delle reazioni, Mario Raviglione, Direttore del Global Tuberculosis Programme al World Health Organization (WHO), Samuel Braunstein, professore dell'Universit\u00e0 di York (UK), che ha presentato il teletrasporto quantistico e Bruno Coppi, professore del Massachusetts Institute of Technology (MIT) di Boston ed esperto di fusione nucleare.\nVI edizione \u2013 2008.\nLa sesta edizione del Festival Bergamoscienza si \u00e8 svolta dal 3 al 19 Ottobre 2008, con 100 appuntamenti, 60 relatori e 1000 volontari. Hanno partecipato all\u2019organizzazione del Festival 7 istituti superiori della provincia di Bergamo e 19 associazioni e fondazioni, con un totale, secondo gli organizzatori, di 72.000 visitatori. Di interesse la serata che ha aperto la rassegna, ossia \"La Notte della scienza\", una serata d\u2019intrattenimento con coppie d\u2019eccezione formate da scienziati e inviati di Striscia la Notizia che ha portato in piazza migliaia di persone. Tra i ricercatori che hanno tenuto conferenze, spiccano Cesare Marchetti, dell\u2019International Institute for Applied Systems Analysis, Laxemburg (Austria), che ha discusso delle implicazioni sociali della scienza e Peter Agre, Premio Nobel per la Chimica 2003 per \"la scoperta del canale dell'acqua\" \"nelle membrane cellulari\". Il 18 Ottobre 2008 si \u00e8 tenuto l\u2019\"Open Day to Neuroscience\", organizzato dall\u2019Universit\u00e0 San Raffaele di Milano.\nVII edizione \u2013 2009.\nLa settima edizione del Festival Bergamoscienza, tenutasi dal 3 al 18 ottobre 2009, ha visto 87.000 presenze, secondo gli organizzatori, divisi tra 124 conferenze, mostre, laboratori e concerti, con 60 luoghi coinvolti. Tra i relatori, da segnalare i premi Nobel John F. Nash, vincitore del Premio Nobel per l'economia 1994 per i suoi studi sulla teoria dei giochi, e Aaron Ciechanover, premio Nobel per la chimica 2004 per \"la scoperta della degradazione delle proteine ubiquitina-dipendente\". Dopo il successo della precedente edizione, si \u00e8 riproposta \"La Notte della scienza\", una serata d\u2019intrattenimento con scienziati e inviati della trasmissione Le Iene. Inoltre, per celebrare il quarantennale dallo sbarco sulla Luna, \u00e8 stata allestita la mostra \"Dalla Luna alla Terra\" presso il Museo di Scienze Naturali di Bergamo, realizzata in collaborazione con l'Agenzia Spaziale Italiana. Sono inoltre intervenuto in conferenza Jimmy Wales, fondatore di Wikipedia, e il pilota Alex Zanardi.\nVIII edizione \u2013 2010.\nL'ottava edizione del Festival Bergamoscienza si \u00e8 tenuta dall'1 al 17 ottobre 2010, con 200 eventi e 70 luoghi coinvolti. I partecipanti sono stati, secondo gli organizzatori, 99.465. Nel week-end di apertura, la terza \"Notte della Scienza\" propone una riflessione sulla presenza delle donne nel mondo scientifico. Tra gli ospiti i premi Nobel Martin Chalfie, biologo della Columbia University, Premio Nobel per la chimica 2008 per la scoperta della Green Fluorescent Protein (GFP) usata come marcatore in medicina, ed Eric Kandel, psichiatra e neuroscienziato della Columbia University, Premio Nobel per la Medicina 2000 per gli studi effettuati sulle basi fisiologiche della conservazione della memoria nei neuroni. Altri relatori di primo piano, tra gli altri, sono Craig Venter, che ha decodificato il genoma umano e creato la prima \"cellula artificiale\", e il matematico Thomas Banchoff, che ha trattato le teorie della quarta dimensione e l'ipercubo. La chiusura del Festival \u00e8 stato lo spettacolo \"Le Parole di Rita\", con Anna Bonaiuto, dedicato a Rita Levi Montalcini, presso il Teatro Sociale di Bergamo.\nNel 2010 vengono riproposte iniziative tra cui il concorso fotografico \"Fotografa BergamoScienza\", il laboratorio itinerante per le scuole \"L'Autobus della Scienza\", \"Le Vetrine della Scienza\" e il punto d'incontro e di ristoro \"BergamoScienza Caf\u00e9\". Novit\u00e0 dell'ottava edizione \u00e8 invece il \"Temporary Lab\", un luogo della citt\u00e0 allestito per ospitare alcuni eventi gi\u00e0 dal mese di settembre, per anticipare e lanciare il Festival vero e proprio.\nIX edizione \u2013 2011.\nLa nona edizione del Festival Bergamoscienza si \u00e8 tenuta dal 1 al 16 ottobre 2011 e ha registrato, secondo gli organizzatori, 112 500 presenze. In occasione dell'Anno internazionale della chimica, il Festival ha presentato un programma con tema principale la chimica. Si annoverano tra gli eventi la conferenza-spettacolo \"Cervello e Musica\", tenutasi il 30 settembre 2011 con la neuropsicologa Isabelle Peretz, per scoprire le relazioni tra suoni e cervello, sulle note del quartetto The Italian Saxophon Quartet, e la \"Giornata Molecolare\", organizzata il 15 Ottobre 2011 per celebrare l\u2019Anno Internazionale della Chimica. I premi Nobel che hanno partecipato alla manifestazione sono Barry J. Marshall (Premio Nobel per la Medicina 2005), che ha scoperto che l\u2019ulcera gastrica \u00e8 causata dal batterio Helicobacter pylori, e il biochimico inglese R.Timothy Hunt, Premio Nobel per la Medicina 2001 Nobel per i suoi studi riguardo al ciclo cellulare e all'attivit\u00e0 delle cicline.\nEventi collegati al festival sono la mostra \"Elements: the beauty of chemistry\", coprodotta dall\u2019Associazione BergamoScienza e dalla Science Gallery del Trinity College di Dublino, e la celebrazione dei Premi Nobel Italiani per la Chimica, la Fisica e la Medicina, in occasione del 150\u00ba Anniversario dell\u2019Unit\u00e0 d\u2019Italia. Una novit\u00e0 rispetto alle iniziative delle edizioni passate \u00e8 il \"Bookshop della Scienza\", a cura dell\u2019Associazione Librai di Bergamo.\nX edizione \u2013 2012.\nLa decima edizione del Festival Bergamoscienza si \u00e8 tenuta dal 5 al 21 ottobre 2012, dando risalto al tema dello spazio, e ha registrato, secondo gli organizzatori, 123.900 visitatori. Per la prima volta nella sua storia il festival ha commissionato al compositore israeliano Yuval Avital la creazione di due opere inedite che rappresentassero un punto d'incontro tra lo spazio e la musica. Avital, collaborando con il planetologo e coordinatore delle agenzie NASA ed ESA Marcello Coradini, gli astrofisici Philippe Zarka (Observatoire de Paris) e Alexander G. Kosovichev (Stanford University), ha realizzato l'installazione concertistica \"Spaces Unfolded\" e il concerto multimediale \"Unfolding Space\".\nTra gli eventi della decima edizione ci sono la conferenza-spettacolo tenutasi nella serata di apertura del Festival a cui ha partecipato anche lo scrittore Fabio Volo e lo \"Space Day\", una giornata dedicata al tema dello spazio realizzata in collaborazione con INAF (Istituto Nazionale Astrofisica), ASI (Agenzia Spaziale Italiana), ESA (European Space Agency) e NASA (National Aeronautics and Space Administration). All'interno di tale cornice, l'astronauta Paolo Nespoli, veterano della missione MagISStra su ISS (International Space Station), ha tenuto una conferenza.\nI vincitori di Premi Nobel presenti sono tre: Linda Buck (Premio Nobel per la Medicina 2004, per le sue ricerche sui recettori olfattivi e sul funzionamento del sistema olfattivo), Bruce Beutler (Premio Nobel per la Medicina 2011, per le scoperte riguardo l'immunit\u00e0 innata) e James Dewey Watson (Premio Nobel per la Medicina 1962, per gli sulla struttura molecolare degli acidi nucleici e il suo significato nel meccanismo di trasferimento dell'informazione negli organismi viventi). Altri ospiti di primo piano sono la giornalista Deborah Blum, vincitrice del premio Pulitzer 1992, che ha parlato di tossicologia forense, Federico Faggin, inventore del primo microprocessore (Intel 4004), e il gruppo d'archi Kronos Quartet. Interessante l\u2019approfondimento di tematiche attuali, quali il bosone di Higgs, ad opera del fisico del CERN Guido Tonelli e la clonazione, con Ian Wilmut, embriologo e leader del gruppo di ricerca che ha clonato la pecora Dolly, il primo mammifero ad essere stato clonato con successo da una cellula somatica.\nXI edizione \u2013 2013.\nL'undicesima edizione del Festival BergamoScienza si \u00e8 tenuta dal 4 al 20 ottobre 2013, con un bacino di 147.000 partecipanti, secondo gli organizzatori. Tema dell'anno \u00e8 il cibo, in anticipazione di EXPO Milano 2015. Il Festival si apre con \"Planetario\", uno spettacolo astronomico-musicale a cura di Deproducers. Anche nel 2013 Bergamoscienza ospita tre premi Nobel: il premio Nobel per la Medicina 2009, Jack W. Szostak, con una conferenza sull\u2019invecchiamento cellulare, il premio Nobel per la Fisica 1997, Claude Cohen-Tannoudji, che ha parlato della sua scoperta sulle tecniche per raffreddare e intrappolare atomi con luce laser e il premio Nobel per la Fisica 2004 Frank Wilczek, per i suoi studi sulla cromodinamica quantistica. Da segnalare la presenza della fisica Fabiola Gianotti, all'epoca coordinatrice dell'esperimento ATLAS presso il CERN, che nel 2012 ha osservato per la prima volta il Bosone di Higgs. Eventi non strettamente scientifici vengono racchiusi nella sezione \"Contaminazioni Contemporanee\" che propone concerti con artisti: il pianista Michael Nyman, la compositrice Meredith Monk e la voce di Elina Duni. L'edizione termina domenica 20 ottobre 2013 con \"Nutriamoci di Scienza\", giornata dedicata al cibo e all\u2019alimentazione. A seguito dell'edizione 2013 viene creato il Comitato Giovani BergamoScienza, gruppo di ragazzi under-30 che si prefigge l'obiettivo di proporre attivit\u00e0 durante il Festival su tematiche di maggior interesse per un pubblico scolare e universitario.\nXII edizione \u2013 2014.\nLa dodicesima edizione del Festival BergamoScienza \u00e8 tenuta dal 3 al 19 ottobre 2014 e ha raggiunto, secondo gli organizzatori, 152.069 visitatori. Il tema prevalente della manifestazione \u00e8 il mare. Tra i relatori spiccano Michael Stuart Brown, premio Nobel per la Medicina 1985, che ha presentato le sue scoperte sul metabolismo del colesterolo e Sydney Brenner, premio Nobel per la Medicina 2002, che ha partecipato alla presentazione del Festival con la conferenza \"Le forme della vita: Scienza e bellezza nelle lezioni dei Nobel\". Diversi sono stati anche gli interventi sulle tematiche di salute e medicina, come Pier Paolo Di Fiore, dell'Istituto FIRC di Oncologia Molecolare, a proposito delle cellule staminali dei tumori, e Ian Wilson, dello Scripps Research Institute di La Jolla, California, che ha trattato della progettazione dei vaccini per i virus di influenza, HIV e epatite C. Il tema delle ricerche spaziali \u00e8 stato affrontato da ospiti quali l'astronauta Luca Parmitano e Amalia Ercoli Finzi, responsabile della strumentazione scientifica della missione Rosetta, la prima sonda scientifica ad atterrare su una cometa. Su invito del Comitato Giovani, hanno partecipato Federico Augugliaro, PhD student di ETH - Zurigo, che ha parlato di robotica e programmazione di droni, e il giornalista e debunker Paolo Attivissimo. Il festival si chiude con una conferenza dal titolo \"Che cos'\u00e8 la vita\", con l'intervento del genetista Edoardo Boncinelli, Presidente del Comitato Scientifico Associazione BergamoScienza.\nXIII edizione \u2013 2015.\nLa tredicesima edizione del Festival BergamoScienza si \u00e8 tenuta dal 2 al 18 ottobre 2015 e, per il terzo anno consecutivo, ha registrato 145.000 visitatori, secondo gli organizzatori. Tra i 90 relatori ci sono tre premi Nobel: Peter Charles Doherty, premio Nobel per la Medicina 1996 per le scoperte sulla specificit\u00e0 dell'immunit\u00e0 cellulo-mediata, Richard R. Ernst, premio Nobel per la chimica 1991, per i suoi contributi allo sviluppo del metodo spettroscopico ad alta risoluzione della risonanza magnetica nucleare e Konstantin Novos\u00eblov, premio Nobel per la Fisica 2010 per i pionieristici esperimenti riguardanti il grafene. Il Festival ha inizio Venerd\u00ec 2 Ottobre nell\u2019ex chiesa di Sant\u2019Agostino, Aula Magna dell\u2019Universit\u00e0 degli Studi di Bergamo, con l\u2019intervista al premio Nobel Peter Doherty da parte dei membri del Comitato Giovani, cui \u00e8 seguito \"I magnifici 7 + 1\", un dialogo tra Edoardo Boncinelli e Piergiorgio Odifreddi riguardo ai sette scienziati considerati pi\u00f9 influenti dal Comitato Scientifico di Bergamoscienza. La serata inaugurale si \u00e8 conclusa con un concerto di Verdena presso Teatro Sociale di Bergamo.\nGli oltre 190 eventi tra conferenze, mostre, laboratori e spettacoli hanno animato per 17 giorni 99 location, 57 a Bergamo, 42 in comuni limitrofi e a Mantova. La seconda edizione di \"La Scuola in Piazza!\" ha ospitato sul Sentierone di Bergamo gli stand di 28 Istituti scolastici di Bergamo e Provincia.\nDall'anno 2015 BergamoScienza affianca all\u2019appuntamento annuale del festival una nuova attivit\u00e0 di divulgazione continuativa, che ruoter\u00e0 attorno al BergamoScience Center situato in Piazzale Alpini a Bergamo, sede di mostre e laboratori temporanei gestiti dalle scuole e associazioni. Presso la nuova sede si tengono anche incontri e cineforum, sempre a tema scientifico, organizzati dal Comitato Giovani.\nXIV edizione \u2013 2016.\nLa quattordicesima edizione del Festival BergamoScienza si \u00e8 tenuta dall'1 al 16 ottobre 2016 ed ha registrato, secondo gli organizzatori, 152.600 presenze. Tra i relatori hanno presenziato Dan Shechtman, fisico israeliano premio nobel per la Chimica 2011; il chirurgo belga Beno\u00eet Lengel\u00e9; il fisico americano Carl Haber; la scienziata svizzero-canadese Nadia Magnenat Thalmann; il sociologo francese Gerald Bronner.\nXV edizione \u2013 2017.\nLa quindicesima edizione del Festival BergamoScienza si \u00e8 tenuta da sabato 30 settembre a domenica 15 ottobre. Al Festival ha partecipato il Premio Nobel per la Medicina 2007, Mario Renato Capecchi, genetista italiano naturalizzato statunitense, ideatore della tecnica del \"gene targeting\",che consente di ottenere specifiche mutazioni genetiche nei topi per lo studio di malattie umane come il cancro e il diabete. Sono intervenuti anche il filosofo Luciano Floridi, esperto di Big Data all'Oxford Internet Institute, con un intervento riguardante la privacy in internet e Roberto Battiston, Presidente ASI, con una conferenza sulle nuove frontiere dello spazio. La manifestazione ha registrato, secondo gli organizzatori, 153.141 presenze, con la partecipazione di 58 istituti scolastici distribuiti su pi\u00f9 di 200 eventi.\nXVI edizione - 2018.\nLa sedicesima edizione del Festival BergamoScienza \u00e8 stata dal 6 al 21 ottobre. Ha partecipato il Premio Nobel per la Medicina 2006 Craig Mello. Il festival si \u00e8 chiuso con 133.689 presenze.\nXVII edizione - 2019.\nLa diciassettesima edizione del Festival BergamoScienza \u00e8 stata dal 5 al 20 ottobre. Ha partecipato il Premio Nobel per la Chimica 2001 Barry Sharpless. La tematica principale che univa gli eventi era la sostenibilit\u00e0 della vita sul pianeta. Il festival si \u00e8 chiuso con 137.300 presenze.\nXVIII edizione - 2020.\nLa diciottesima edizione del festival si \u00e8 svolta da sabato 3 a domenica 18 ottobre, a causa della pandemia di Covid-19, l'edizione \u00e8 stata completamente digitale. Hanno partecipato la biologa australiana Elizabeth Blackburn e il biologo canadese Jack Szostak, vincitori del Premio Nobel per la Medicina nel 2009; il medico australiano Barry Marshall, Premio Nobel per la medicina nel 2005; il biologo statunitense Martin Chalfie, Premio Nobel per la Chimica nel 2008; e il biochimico statunitense Craig Mello, Premio Nobel per la Medicina nel 2006. Hanno partecipato anche il regista e animatore statunitense Ralph Eggleston, Premio Oscar al miglior cortometraggio d'animazione 2002 e il divulgatore David Quammen, autore del libro \"Spillover. L'evoluzione delle pandemie\", e l'astronauta Luca Parmitano."}
{"id": "2601702", "revid": "767487", "url": "https://it.wikipedia.org/wiki?curid=2601702", "title": "Dark Moor (album)", "text": "Dark Moor \u00e8 il quarto album in studio del gruppo musicale power metal spagnolo Dark Moor, pubblicato nel 2003 dalla Arise Records.\nPoco dopo l'uscita del disco, per via di divergenze musicali, Elisa C. Mart\u00edn, Albert Maroto e Jorge Saez lasciarono il gruppo, e formarono in seguito i Dreamaker. Solo Enrik Garcia e Anan Kaddouri rimasero nella band. Alfred Romero si un\u00ec alla band come nuovo cantante, Jos\u00e9 Garrido alla chitarra e Andy C. alla batteria."}
{"id": "2601711", "revid": "767487", "url": "https://it.wikipedia.org/wiki?curid=2601711", "title": "Vincenzo Visceglia", "text": "Biografia.\nVincenzo Visceglia nasce a Salandra, un piccolo centro in provincia di Matera, il 30 gennaio del 1903. Intraprende gli studi di ingegneria presso l'universit\u00e0 di Napoli. Trasferitosi a Roma si laurea nel 1928 in fisica e matematica presso l'universit\u00e0 della capitale ed inizia un breve periodo di insegnamento presso un istituto superiore. Orienta in modo pi\u00f9 specifico il suo interesse verso la geografia, interesse che culmina con la fondazione nel 1929 dell'Istituto Geografico Visceglia.\nNel 1930 ha realizzato la prima pubblicazione dell'istituto: la \"Guida toponomastica di Roma\", planimetria della citt\u00e0, suddivisa in tavole e con la segnalazione dei numeri civici. La guida \u00e8 stata successivamente continuamente aggiornata.\nDurante gli anni sessanta ha pubblicato le planimetrie aggiornate dei capoluoghi di provincia, la cui raccolta costituisce l\"'Atlante urbanistico d'Italia\".\nPer oltre 40 anni si dedica alla raccolta di cartografia antica originale e di materiale editoriale d'epoca, arricchendo il fondo d'archivio dell'istituto, con mappe originali edite nel Settecento dalla Calcografia camerale e con rari libri geografici. Ha sviluppato un settore di attivit\u00e0 rivolto alla riproduzione di antiche carte geografiche e alla realizzazione di mappamondi in gesso e legno, copie fedeli di oggetti d'epoca.\nDopo una lunga malattia, muore a Roma il 5 ottobre 1971. Nel 1989 il comune di Roma gli ha dedicato una via, nella zona di Vallerano-Trigoria."}
{"id": "2601713", "revid": "404449", "url": "https://it.wikipedia.org/wiki?curid=2601713", "title": "Colle Massari", "text": ""}
{"id": "2601714", "revid": "36426", "url": "https://it.wikipedia.org/wiki?curid=2601714", "title": "Ospedale di San Giovanni dei Genovesi", "text": ""}
{"id": "2601720", "revid": "404449", "url": "https://it.wikipedia.org/wiki?curid=2601720", "title": "Vicarello (Cinigiano)", "text": ""}
{"id": "2601725", "revid": "1573940", "url": "https://it.wikipedia.org/wiki?curid=2601725", "title": "Liza Dalby", "text": "Note biografiche.\nLaureatasi presso lo Swarthmore College nel 1972, si specializz\u00f2 in seguito a Stanford con una tesi dal titolo \"The Institution of the Geisha in Modern Japanese Society\" (\"L'istituzione della geisha nella societ\u00e0 giapponese moderna\").\nGi\u00e0 insegnante presso l'Universit\u00e0 di Chicago, vive attualmente a Berkeley, in California, e sta lavorando a un nuovo romanzo.\nLa geisha americana.\nNel 1975 la Dalby si rec\u00f2 in Giappone per effettuare ricerche ai fini della sua tesi di dottorato. Il suo libro \"La mia vita da geisha\" narra appunto questa esperienza, vissuta all'interno di una vera \"okiya\" (casa delle geisha) situata nel quartiere di Pontoch\u014d, a Kyoto, uno dei pi\u00f9 noti quartieri di geisha della citt\u00e0 e dell'intero Paese.\nLa sua esperienza, unica sotto molti punti di vista, la port\u00f2 a essere una delle persone intervistate da Arthur Golden quando lavorava alla stesura del suo futuro romanzo di successo \"Memorie di una geisha\". L'autore la descrisse nei ringraziamenti del libro come \"l'unica donna americana che sia mai diventata una geisha\".\nQuesta fama della Dalby come unica donna non giapponese che sia diventata una geisha non \u00e8 in realt\u00e0 propriamente corretta. Sebbene durante il biennio di ricerca 1975-76 la Dalby vivesse immersa nel mondo delle geisha e talvolta le accompagnasse nei loro impegni serali, tuttavia ella non segu\u00ec mai alcun vero tirocinio per diventare geisha, n\u00e9 era associata ad alcuna \"okiya\" o \"ochaya\" (casa da t\u00e8) di Kyoto. La sua presenza a incontri serali avveniva solo su invito dei suoi amici, e ai clienti non veniva chiesto di pagare le sue prestazioni. Tuttavia furono gli stessi media giapponesi a soprannominarla \"aoi-me no geisha\", ovvero \"la geisha dagli occhi blu\"."}
{"id": "2601732", "revid": "36426", "url": "https://it.wikipedia.org/wiki?curid=2601732", "title": "Rocca di Civitavecchia", "text": ""}
{"id": "2601733", "revid": "252548", "url": "https://it.wikipedia.org/wiki?curid=2601733", "title": "Studio Boggeri", "text": ""}
{"id": "2601736", "revid": "767487", "url": "https://it.wikipedia.org/wiki?curid=2601736", "title": "Dunn Center", "text": "Dunn Center \u00e8 un centro abitato (\"city\") degli Stati Uniti d'America, situato nella Contea di Dunn nello Stato del Dakota del Nord. Nel censimento del 2000 la popolazione era di 122 abitanti. La citt\u00e0 \u00e8 stata fondata nel 1914.\nGeografia fisica.\nSecondo i rilevamenti dell'United States Census Bureau, la localit\u00e0 di Dunn Center si estende su una superficie di 1,00\u00a0km\u00b2, tutti occupati da terre.\nPopolazione.\nSecondo il censimento del 2000, a Dunn Center vivevano 122 persone, ed erano presenti 33 gruppi familiari. La densit\u00e0 di popolazione era di 118 ab./km\u00b2. Nel territorio comunale si trovavano 81 unit\u00e0 edificate. Per quanto riguarda la composizione etnica degli abitanti, il 90,98% era bianco, il 6,56% era nativo e il 2,46% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 16,4% era al di sotto dei 18, il 4,9% fra i 18 e i 24, il 23,0% fra i 25 e i 44, il 32,8% fra i 45 e i 64, mentre infine il 23,0% era al di sopra dei 65 anni di et\u00e0. L'et\u00e0 media della popolazione era di 43 anni. Per ogni 100 donne residenti vivevano 90,6 maschi."}
{"id": "2601740", "revid": "1305772", "url": "https://it.wikipedia.org/wiki?curid=2601740", "title": "Halliday", "text": ""}
{"id": "2601747", "revid": "767487", "url": "https://it.wikipedia.org/wiki?curid=2601747", "title": "Halliday (Dakota del Nord)", "text": "Halliday \u00e8 un centro abitato (\"city\") degli Stati Uniti d'America, situato nella Contea di Dunn nello Stato del Dakota del Nord. Nel censimento del 2000 la popolazione era di 227 abitanti. La citt\u00e0 \u00e8 stata fondata nel 1914.\nGeografia fisica.\nSecondo i rilevamenti dell'United States Census Bureau, la localit\u00e0 di Halliday si estende su una superficie di 1,20\u00a0km\u00b2, tutti occupati da terre.\nPopolazione.\nSecondo il censimento del 2000, a Halliday vivevano 227 persone, ed erano presenti 62 gruppi familiari. La densit\u00e0 di popolazione era di 189 ab./km\u00b2. Nel territorio comunale si trovavano 155 unit\u00e0 edificate. Per quanto riguarda la composizione etnica degli abitanti, il 92,51% era bianco, il 6,17% era nativo e l'1,32% apparteneva a due o pi\u00f9 razze. La popolazione di ogni razza ispanica corrispondeva al 2,20% degli abitanti.\nPer quanto riguarda la suddivisione della popolazione in fasce d'et\u00e0, il 17,6% era al di sotto dei 18, il 4,0% fra i 18 e i 24, il 16,7% fra i 25 e i 44, il 27,3% fra i 45 e i 64, mentre infine il 34,4% era al di sopra dei 65 anni di et\u00e0. L'et\u00e0 media della popolazione era di 54 anni. Per ogni 100 donne residenti vivevano 100,9 maschi."}
{"id": "2601750", "revid": "729019", "url": "https://it.wikipedia.org/wiki?curid=2601750", "title": "Grazie per averci scelto", "text": "Grazie per averci scelto \u00e8 una trasmissione radiofonica trasmessa da Radio Rai sulle frequenze di Radio 2 e condotta in studio da Marco Santin, noto anche per essere uno dei componenti della Gialappa's Band, e da Nicoletta Simeone, gi\u00e0 speaker di Radio Capital.\nProgetto destinato ad avere una durata di tre mesi venne premiato da un gradimento in costante aumento che ne allung\u00f2 la durata all'intera stagione.\nCollocato nella fascia mattutina vicino ad altre storiche trasmissioni di successo come Il ruggito del coniglio, il programma si articola in un format basato su un argomento del giorno trattato dalla esuberanza di Santin assecondata dalla simpatia della Simeone che, come spalla apparentemente involontaria, si rende artefice di simpatiche gaffe. In ogni puntata \u00e8 invitato a partecipare un ospite, spesso dichiaratamente legato da rapporti di amicizia e conoscenza con Santin e che rappresenta il panorama musicale e culturale di attualit\u00e0, in cui si racconta agli ascoltatori, in tema con l'impostazione della trasmissione, tra aneddoti e divertenti episodi meno noti della loro carriera. Caratteristica \u00e8 l'abitudine di far presentare all'ospite una scaletta di brani a lui pi\u00f9 cari contribuendo a donare eterogeneit\u00e0 alla scelta degli intermezzi musicali.\nLa goliardica predisposizione alla conduzione non vanifica per\u00f2 la profondit\u00e0 di alcuni argomenti trattati, caratteristica di un'altra trasmissione storica della stessa emittente, Caterpillar, dando prova di professionalit\u00e0 di tutto l'apparato di produzione curato, come Caterpillar, da Renzo Ceresa.\nLa trasmissione, gi\u00e0 destinata a terminare ad inizio luglio 2010, dopo la puntata del 15 giugno 2010 \u00e8 stata improvvisamente soppressa (e cancellata dal palinsento di Radio 2) dal direttore di rete Flavio Mucciante.\nIl motivo ufficiale del prematuro taglio sarebbe la pubblicit\u00e0 che Marco Santin ha dato a trasmissioni di altre emittenti radiofoniche da lui condotte. Dietro la vicenda, secondo alcune voci non confermate, ci sarebbero in realt\u00e0 pressioni politiche legate ad alcune prese di posizione \"scomode\" dei due conduttori che, ad esempio, hanno condotto una lunga campagna in favore della famiglia di Stefano Cucchi, chiedendo con forza che venga fatta piena luce sulla sua tragica morte. Peraltro, la soppressione del programma si ricollega idealmente con la decisione di Mucciante di non confermare, in occasione dei Mondiali 2010, il programma della Gialappa's Rai dire Gol, che vedeva il trio comico ospite di Radio 2 fin dal 1998.\nRiconoscimenti.\nNell'ottobre 2008, presso il Palais di Saint-Vincent, la trasmissione si aggiudica il premio Radiogrolla 2008 come miglior trasmissione radiofonica dell'anno con la motivazione: \"Premiati per l'ironia e l'irriverenza con cui raccontano gli italiani e le loro abitudini.\""}
{"id": "2601752", "revid": "1573940", "url": "https://it.wikipedia.org/wiki?curid=2601752", "title": "Campionato giapponese di hockey su ghiaccio", "text": "Il Campionato giapponese di hockey su ghiaccio (\u65e5\u672c\u30a2\u30a4\u30b9\u30db\u30c3\u30b1\u30fc\u30ea\u30fc\u30b0) \u00e8 stata la massima competizione di hockey su ghiaccio in Giappone tra il 1966 ed il 2004, quando - con l'allargamento a squadre provenienti da altri paesi dell'area - \u00e8 stato sostituito dall'Asia League Ice Hockey.\nFino al 1974 contava cinque squadre, da quella stagione aumentate a sei."}
{"id": "2601753", "revid": "149727", "url": "https://it.wikipedia.org/wiki?curid=2601753", "title": "Pescosannita", "text": ""}
{"id": "2601758", "revid": "149727", "url": "https://it.wikipedia.org/wiki?curid=2601758", "title": "Fragneto L'Abate", "text": ""}
{"id": "2601759", "revid": "276444", "url": "https://it.wikipedia.org/wiki?curid=2601759", "title": "Gruppo 4", "text": ""}
{"id": "2601761", "revid": "767487", "url": "https://it.wikipedia.org/wiki?curid=2601761", "title": "Killdeer", "text": "Killdeer \u00e8 un centro abitato (\"city\") degli Stati Uniti d'America, situato nella Contea di Dunn nello Stato del Dakota del Nord. Nel censimento del 2000 la popolazione era di 713 abitanti. La citt\u00e0 \u00e8 stata fondata nel 1914.\nGeografia fisica.\nSecondo i rilevamenti dell'United States Census Bureau, la localit\u00e0 di Killdeer si estende su una superficie di 2,50\u00a0km\u00b2, tutti occupati da terre.\nPopolazione.\nSecondo il censimento del 2000, a Killdeer vivevano 713 persone, ed erano presenti 182 gruppi familiari. La densit\u00e0 di popolazione era di 290 ab./km\u00b2. Nel territorio comunale si trovavano 351 unit\u00e0 edificate. Per quanto riguarda la composizione etnica degli abitanti, il 93,97% era bianco, il 4,91% era nativo, lo 0,14% proveniva dall'Asia e lo 0,98% apparteneva a due o pi\u00f9 razze. La popolazione di ogni razza ispanica corrispondeva allo 0,70% degli abitanti.\nPer quanto riguarda la suddivisione della popolazione in fasce d'et\u00e0, il 24,1% era al di sotto dei 18, il 5,2% fra i 18 e i 24, il 23,0% fra i 25 e i 44, il 22,0% fra i 45 e i 64, mentre infine il 25,7% era al di sopra dei 65 anni di et\u00e0. L'et\u00e0 media della popolazione era di 43 anni. Per ogni 100 donne residenti vivevano 82,4 maschi."}
{"id": "2601762", "revid": "1005847", "url": "https://it.wikipedia.org/wiki?curid=2601762", "title": "Senato del Minnesota", "text": "Il Senato del Minnesota \u00e8 la camera alta nella Legislatura dello stato. Ci sono 67 membri, la met\u00e0 di quanti ce ne sono nella Camera dei rappresentanti del Minnesota. Prima del 1960, i senatori venivano divisi per contee, causando cos\u00ec una bassa rappresentanza di quelli nelle citt\u00e0. Fino al 1972 il vice governatore del Minnesota fungeva da presidente del Senato. Nel 1972 gli elettori approvarono un emendamento costituzionale che dava il potere al Senato di eleggere il proprio presidente tra i suoi membri effettivi a partire dal gennaio 1973. Di fatto, la leadership in Senato appartiene al leader della maggioranza.\nI senatori rimangono in carica per quattro anni se sono stati eletti negli anni che finiscono col 2 e col 6 (ad esempio 2002, 2006), e per due anni se sono stati eletti negli anni che finiscono con lo 0 (ad esempio 1990, 2000). I distretti vengono ridisegnati dopo il censimento in tempo per le elezioni primarie e generali negli anni che terminano con il 2. Il senato \u00e8 situato nel Campidoglio del Minnesota a Saint Paul."}
{"id": "2601768", "revid": "404449", "url": "https://it.wikipedia.org/wiki?curid=2601768", "title": "Ponti di Badia", "text": "Ponti di Badia (gi\u00e0 \"Casa Galera\") \u00e8 una frazione del comune di Castiglione della Pescaia, in provincia di Grosseto.\nGeografia fisica.\nLocalit\u00e0 turistica che si \u00e8 venuta a formare sulla strada provinciale Castiglionese, nei pressi dei due ponti sul fiume Bruna e il torrente Ampio, \u00e8 oggi conosciuta per la presenza di ristoranti e agriturismi che attirano nei mesi estivi turisti italiani ed europei. La frazione \u00e8 situata al confine tra il comune di Castiglione della Pescaia e quello di Grosseto, nei pressi della Riserva naturale Diaccia Botrona.\nStoria.\nUn agglomerato era gi\u00e0 esistente dai tempi degli Etruschi, e sembra che questo territorio sia stato in passato il porto dell'antica citt\u00e0 di Vetulonia, che si affacciava sullo ormai scomparso Lago Prile, in comunicazione con il mare. Durante il periodo romano, ivi sorgeva una villa romana, ad oggi scomparsa, fatta costruire da Publio Clodio verso la met\u00e0 del I secolo a.C., circostanza ricordata anche da Cicerone nell'orazione intitolata \"Pro Milone\": tale evento confer\u00ec anche la denominazione all'antica isola del Lago Prile su cui sorgeva, Isola Clodia. Inoltre. la tradizione vuole che nella villa abbia risieduto Lesbia, la donna amata dal poeta Catullo. Cicerone racconta come i Clodi, colpiti dalla bellezza del luogo, chiesero al proprietario Paconio di vender loro degli appezzamenti di terreno, ma al suo rifiuto, i Clodi, in tutta risposta, fecero occupare l'isola con delle navi e iniziarono comunque la costruzione della villa. Il lago Prile, asciugatosi nei secoli successivi, \u00e8 andato a formare l'area paludosa della Diaccia Botrona. Inoltre, i resti di ville romane in tutto il territorio fanno supporre che la Badiola fosse abitata dal fiore della nobilt\u00e0 romana, un luogo d'elite utilizzato per trascorrervi le vacanze.\nIn epoca altomedievale, una delle ville venne trasformata in convento, possedimento dell'abbazia di Sant'Antimo, che poi lo cedette all'abbazia di Sestinga nella seconda met\u00e0 del XII secolo: il complesso monastico, noto come \"Badia\", dar\u00e0 poi il nome all'intero territorio circostante, nonch\u00e9 il centro abitato, che verr\u00e0 chiamato \"Badiola\" o \"Badia al Fango\". Nella prima met\u00e0 del XIII secolo la zona fu conquistata dai Lambardi di Buriano che aggiunsero questo territorio ai beni in loro possesso nella localit\u00e0 di origine. Nel XIV secolo il territorio pass\u00f2 ai Pisani, i quali vi costruirono un attrezzato porto, conosciuto come \"Casa Galera\" dal tipo di imbarcazioni che vi ormeggiavano. Successivamente, terminata l'egemonia pisana, sorsero numerose controversie tra Grossetani e Castiglionesi per l'esercizio e il controllo delle attivit\u00e0 di pesca e di raccolta del sale nell'antico Lago Prile; le controversie ebbero fine attorno sul finire del secolo con l'annessione di questa area al Principato di Piombino. Nella prima met\u00e0 del XV secolo, il dilagare della malaria e le ricorrenti lotte tra varie fazioni per il controllo della pianura portarono ad un rapido abbandono del luogo, sia dagli abitanti che preferivano le aree collinari pi\u00f9 salubri, sia dai religiosi dell'abbazia che si trasferirono in altre strutture conventuali. Fu nell'estate del 1448 che il paese conobbe la sua definitiva rovina: con la discesa in Maremma del re di Napoli Alfonso V d'Aragona, alla testa del proprio esercito, che muoveva verso Piombino per dare atto alla relativa battaglia, Badia al Fango fu messa a ferro a fuoco e distrutta, con gli abitanti rifugiati nei vicini centri. Mai pi\u00f9 ricostruita e ripopolata del tutto, rimase attiva soltanto l'antica struttura ecclesiastica.\nNel XIX secolo la Badiola fin\u00ec per essere utilizzata come tenuta di caccia dei granduchi di Lorena, che nella zona tra Castiglione della Pescaia e Grosseto possedevano anche la non lontana tenuta in cui attualmente sorge il Centro Allevamento Quadrupedi. Con le opere di bonifica attuate da Leopoldo II di Lorena e Leonardo Ximenes, inizia a svilupparsi un insediamento sul fiume Bruna, e proprio per la sua posizione, da allora \u00e8 stato denominato \"Ponti di Badia\".\nSociet\u00e0.\nEvoluzione demografica.\nQuella che segue \u00e8 l'evoluzione demografica del centro abitato di Ponti di Badia."}
{"id": "2601771", "revid": "149587", "url": "https://it.wikipedia.org/wiki?curid=2601771", "title": "Ro\u017ena Dolina", "text": ""}
{"id": "2601775", "revid": "767487", "url": "https://it.wikipedia.org/wiki?curid=2601775", "title": "Tarzan - Il mistero della citt\u00e0 perduta", "text": "Tarzan \u2013 Il mistero della citt\u00e0 perduta (\"Tarzan and the Lost City\") \u00e8 un film d'avventura statunitense del 1998 diretto da Carl Schenkel, con protagonisti Casper Van Dien e Jane March.\nIl film, girato in Sudafrica, \u00e8 basato sui racconti su Tarzan di Edgar Rice Burroughs.\nTrama.\n1913: Jane Porter sta per sposarsi con Tarzan, ora conosciuto come Lord John Clayton III, Conte di Greystoke.\nAlla vigilia del matrimonio, viene per\u00f2 turbata da un incubo, in cui vede la sua citt\u00e0 natale, che si trova in Africa, in pericolo: Jane e John decidono cos\u00ec di partire alla volta del continente africano per dare una mano alla popolazione.\nUna volta giunti in Africa, si troveranno a dover fronteggiare l'esploratore Nigel Ravens, deciso a saccheggiare gli antichi tesori della leggendaria citt\u00e0 di Opar."}
{"id": "2601779", "revid": "1272592", "url": "https://it.wikipedia.org/wiki?curid=2601779", "title": "Pedrignano", "text": "Pedrignano \u00e8 una frazione del comune di Parma, appartenente al quartiere Cortile San Martino.\nLa localit\u00e0 \u00e8 situata 4,85\u00a0km a nord-est del centro della citt\u00e0.\nGeografia fisica.\nLa frazione sorge in posizione pianeggiante alla quota di 37\u00a0m s.l.m., tra le campagne a nord-est di Parma; la localit\u00e0 \u00e8 situata a ovest della strada provinciale 62 R della Cisa, in prossimit\u00e0 dell'autostrada A1 e della linea ferroviaria ad alta velocit\u00e0 Milano-Bologna.\nStoria.\nLa zona di Pedrignano risultava popolata gi\u00e0 durante l'et\u00e0 del ferro, come testimoniato dal rinvenimento dei resti di un villaggio di capanne, con annessa fornace per la produzione di oggetti in bucchero; intorno all'abitato il territorio era solcato da una rete di canali per drenare le acque.\nL'area risultava occupata anche in epoca romana, come dimostrato dal ritrovamento nel 2002 di una fornace per la produzione di ceramica.\nIn et\u00e0 medievale il territorio, divenuto paludoso dopo l'abbandono causato dalla caduta dell'Impero romano d'Occidente, fu bonificato dai benedettini dell'abbazia di San Giovanni Evangelista.\nIn seguito fu costruita nel piccolo borgo di \"Pedregnano\" una cappella, menzionata per la prima volta nel 1028 in un atto di vendita.\nNel 1334 l'abitato fu saccheggiato dai ribelli di Parma.\nIn epoca napoleonica, per effetto del decreto Nardon del 1806, Pedrignano divenne frazione del nuovo comune (o \"mairie\") di Cortile San Martino, che nel 1943 fu sciolto e inglobato in quello di Parma.\nNel 1969 la Barilla apr\u00ec a Pedrignano, nelle vicinanze dell'autostrada A1, un ampio stabilimento di produzione di \u00a0m\u00b2, affiancato nel 2013 dal pi\u00f9 grande magazzino automatizzato al mondo, esteso su una superficie di \u00a0m\u00b2.\nMonumenti e luoghi d'interesse.\nChiesa di San Giovanni Battista.\nMenzionata per la prima volta nel 1028, la cappella medievale di San Giovanni Battista fu elevata al rango di pieve nel 1506, e tra il 1507 e il 1509, per volere dei benedettini dell'abbazia di San Giovanni Evangelista, fu completamente ricostruita in forme romanico-gotiche nelle strutture e rinascimentali nelle decorazioni, su progetto dell'architetto Bernardino Zaccagni. La chiesa \u00e8 caratterizzata dalle facciate in laterizio ornate con lesene, motivi a candelabra e cornici in cotto; all'interno l'abside poligonale, coperta dal catino con spicchi a vela ad arco acuto, conserva un affresco raffigurante la \"Crocifissione di Ges\u00f9 Cristo\", risalente ai primi anni del XVI secolo; l'edificio accoglie alcuni dipinti cinquecenteschi e secenteschi e un fonte battesimale poggiante su un antico capitello corinzio di reimpiego."}
{"id": "2601781", "revid": "228587", "url": "https://it.wikipedia.org/wiki?curid=2601781", "title": "Isabella di Francia (disambigua)", "text": ""}
{"id": "2601783", "revid": "830939", "url": "https://it.wikipedia.org/wiki?curid=2601783", "title": "Marie-Jean-Pierre Flourens", "text": "Biografia.\nDopo avere ottenuto la laurea in medicina all'Universit\u00e0 di Montpellier nel 1813, Flourens and\u00f2 a Parigi, presso il famoso naturalista Georges Cuvier. \nCon guida di Cuvier, fra il 1814 e il 1822 Flourens condusse una serie di esperimenti per determinare i cambiamenti fisiologici nel piccione dopo l'ablazione di determinate parti del cervello. La rimozione della zona prefontale del lobo frontale degli emisferi cerebrali comportava la perdita della volont\u00e0, della capacit\u00e0 di giudizio e di tutte le sensazioni percettive; la rimozione del cervelletto, la perdita della coordinazione motoria e dell'equilibrio. Tale verifica sperimentale sment\u00ec la tesi sostenuta da Franz Joseph Gall, padre della frenologia, sul cervelletto come area dell'istinto di conservazione della specie, poich\u00e9 in realt\u00e0 i tentativi di accoppiamento dopo cerebellectomia erano resi vani dai problemi di equilibrio. La rimozione del midollo allungato, invece, era incompatibile con la vita. Questi esperimenti portarono Flourens alla conclusione che gli emisferi cerebrali sono responsabili delle facolt\u00e0 psichiche e intellettive superiori, che il cervelletto regola tutti i movimenti, e che il midollo allungato controlla le funzioni vitali, specialmente la respirazione. Flourens fu anche il primo a riconoscere il ruolo dei canali semicircolari dell'orecchio interno nel mantenere l'equilibrio corporeo.\nFlourens divenne professore di anatomia comparata al \"Mus\u00e9um National d'Histoire Naturelle\" nel 1832 e professore al \"Coll\u00e8ge de France\" nel 1855. Compendi\u00f2 i suoi studi sul cervello nelle \"Recherches exp\u00e9rimentales sur les propri\u00e9t\u00e9s et les fonctions du syst\u00e8me nerveux dans les animaux vert\u00e9br\u00e9s\" (1824)."}
{"id": "2601791", "revid": "599013", "url": "https://it.wikipedia.org/wiki?curid=2601791", "title": "New Rockford", "text": "New Rockford \u00e8 un centro abitato (\"city\") degli Stati Uniti d'America, capoluogo della Contea di Eddy nello Stato del Dakota del Nord. Nel censimento del 2000 la popolazione era di 1.463 abitanti. La citt\u00e0 \u00e8 stata fondata nel 1883.\nGeografia fisica.\nSecondo i rilevamenti dell'United States Census Bureau, la localit\u00e0 di New Rockford si estende su una superficie di 4,00\u00a0km\u00b2, dei quali 3,90\u00a0km\u00b2 sono occupati da terre, mentre 0,10\u00a0km\u00b2 dalle acque.\nPopolazione.\nSecondo il censimento del 2000, a New Rockford vivevano 1.463 persone, ed erano presenti 378 gruppi familiari. La densit\u00e0 di popolazione era di 374 ab./km\u00b2. Nel territorio comunale si trovavano 778 unit\u00e0 edificate. Per quanto riguarda la composizione etnica degli abitanti, il 98,02% era bianco, lo 0,14&amp; era afroamericano e l'1,50% era nativo. Lo 0,14% apparteneva ad altre razze, mentre lo 0,21% apparteneva a due o pi\u00f9 razze. La popolazione di ogni razza ispanica corrispondeva allo 0,55% degli abitanti.\nPer quanto riguarda la suddivisione della popolazione in fasce d'et\u00e0, il 20,8% era al di sotto dei 18, il 6,4% fra i 18 e i 24, il 21,3% fra i 25 e i 44, il 21,9% fra i 45 e i 64, mentre infine il 29,7% era al di sopra dei 65 anni di et\u00e0. L'et\u00e0 media della popolazione era di 46 anni. Per ogni 100 donne residenti vivevano 84,5 maschi."}
{"id": "2601795", "revid": "729019", "url": "https://it.wikipedia.org/wiki?curid=2601795", "title": "Mario Ledesma", "text": "Biografia.\nLedesma \u00e8 cresciuto nel club di Buenos Aires del Curupayt\u00ed, con il quale ha anche disputato il campionato provinciale dell'Uni\u00f3n de Rugby de Buenos Aires; esord\u00ec in Nazionale argentina nel 1996 nel corso del Panamericano di quell'anno, e disput\u00f2 e vinse un anno pi\u00f9 tardi il Sudamericano 1997.\nPrese parte poi alla in Galles disputandovi 5 incontri e uscendo ai quarti di finale; nel 2000 pass\u00f2 professionista e firm\u00f2 per i francesi del Narbona, con i quali esord\u00ec nella Challenge Cup 2000-01 giungendovi fino alla finale, e in campionato nella stagione successiva; nel 2002 divenne capitano del club.\nPrese quindi parte alla in Australia e nella stagione successiva si trasfer\u00ec al Castres.\nNel 2005 infine fu ingaggiato dal Montferrand (poi Clermont-Auvergne); oltre alla vittoria in Challenge Cup 2006-07 Ledesma vanta con il club gialloblu tre finali consecutive di campionato, tutte e tre perse (nel 2007 contro lo Stade fran\u00e7ais, nel 2008 contro il Tolosa e infine nel 2009 contro il Perpignano).\nHa preso, inoltre, parte alla , la sua terza consecutiva, nella quale l' si \u00e8 classificata al terzo posto assoluto.\nVanta, infine, diversi inviti nei Barbarians, il primo dei quali nel 2002 in occasione di un incontro con il e .\nLedesma \u00e8 anche editorialista per ESPN Deportes, filiale ispanofona della popolare testata sportiva ESPN.\nCome allenatore ha condotto l'Argentina alla prima storica vittoria sugli All Blacks (14 novembre 2020)."}
{"id": "2601797", "revid": "287204", "url": "https://it.wikipedia.org/wiki?curid=2601797", "title": "Coppa del Brasile 1996", "text": "La Coppa del Brasile 1996 (ufficialmente in portoghese Copa do Brasil 1996) \u00e8 stata l'8\u00aa edizione della Coppa del Brasile.\n\u00c8 stata la prima edizione in cui tutti gli stati federati del Brasile hanno avuto almeno una rappresentante ciascuno.\nFormula.\nPartite a eliminazione diretta con gare di andata e ritorno. In caso di pareggio nei tempi regolamentari, passa la squadra che ha realizzato il maggior numero di gol fuori casa. Nel caso non sia possibile determinare un vincitore con la regola dei gol fuori casa, sono previsti i tiri di rigore.\nNei primi due turni (preliminare e sedicesimi di finale) se la squadra che gioca la prima partita in trasferta vince con 2 o pi\u00f9 gol di scarto, \u00e8 automaticamente qualificata al turno successivo senza dover disputare la gara di ritorno.\nRisultati.\nTurno preliminare.\n\"Andata 6, 7, 14 e 28 febbraio 1996, ritorno 13, 14, 27 e 28 febbraio 1996.\"\nSedicesimi di finale.\n\"Andata 6, 13, 14, 27, 28 febbraio, 5, 7, 12, 13, 19 e 20 marzo 1996, ritorno 5, 7, 12, 13, 14, 19, 20, 26 e 29 marzo 1996.\"\nOttavi di finale.\n\"Andata 26, 28 marzo, 2, 3, 5 e 16 aprile 1996, ritorno 9, 10, 16, 17, 19 e 23 aprile 1996.\"\nQuarti di finale.\n\"Andata 24 aprile, 3, 7 e 9 maggio 1996, ritorno 3, 10, 14 e 16 maggio 1996.\"\nSemifinali.\n\"Andata 28 e 29 maggio 1996, ritorno 5 giugno 1996.\"\nFinale.\nRitorno.\nCruzeiro vincitore della Coppa del Brasile 1996 e qualificato per la Coppa Libertadores 1997."}
{"id": "2601813", "revid": "339392", "url": "https://it.wikipedia.org/wiki?curid=2601813", "title": "Pro Cisterna", "text": ""}
{"id": "2601814", "revid": "287204", "url": "https://it.wikipedia.org/wiki?curid=2601814", "title": "Hasslarp", "text": "Hasslarp \u00e8 una localit\u00e0 situata nel comune di Helsingborg, Scania, Svezia con 447 abitanti nel 2005.\nHasslarp fu fondata sul finire dell'Ottocento, quando si decise di edificare uno zuccherificio lungo la linea ferroviaria che unisce Kattarp e \u00c5storp nel punto in cui essa attraversa il fiume Hasslarps\u00e5n. La produzione di zucchero di barbabietola richiede infatti la disponibilit\u00e0 di acqua in grande quantit\u00e0. La societ\u00e0 in origine si chiamava Lyck\u00e5ker, ma in seguito cambi\u00f2 nome assumendo quello di Hasslarp, che in origine designava una fattoria pochi chilometri pi\u00f9 a nord. \nIl padre dell'attrice del cinema muto Anna Q. Nilsson (1888 \u2013 1974) era impiegato nel locale zuccherificio, e la futura attrice trascorse a Hasslarp parte della sua infanzia. "}
{"id": "2601824", "revid": "1516566", "url": "https://it.wikipedia.org/wiki?curid=2601824", "title": "HMS Fiji", "text": "L'HMS \"Fiji\" (Pennant number 58) \u00e8 stata un incrociatore leggero della classe Crown Colony, tipo \"Fiji\" della Royal Navy. Venne impostato nei cantieri John Brown &amp; Company il 30 marzo 1938, varato il 31 maggio 1939 ed entr\u00f2 in servizio il 5 maggio 1940, in piena seconda guerra mondiale.\nServizio.\nLa \"Fiji\" fu la prima nave della sua classe ad entrare in servizio e per questo la classe \u00e8 anche conosciuta con il suo nome. Al momento dell'ingresso in servizio venne assegnata alla \"Home Fleet\". Il 31 agosto 1940 venne trasferita lungo la costa Atlantica dell'Africa per partecipare al Bombardamento di Dakar. Prima che potesse unirsi alla flotta incaricata della missione venne danneggiata da un siluro lanciato dall'U-Boot tedesco U-32 il 1\u00ba settembre, dovendo quindi tornare in patria per riparazioni a Greenock che durarono per i sei mesi successivi. Venne anche equipaggiata con un sistema radar e l'armamento antiaereo venne leggermente migliorato.\nTornata in servizio nel marzo 1941 ebbe compiti di pattuglia dello stretto di Danimarca per intercettare le possibili navi di superficie tedesche in uscita. Mentre si trovava in questa posizione non riusc\u00ec ad intercettare la Admiral Scheer di ritorno in patria. Nel mese di aprile venne trasferita presso la Forza H con compiti di blocco delle navi tedesche di stanza a Brest. Insieme con la Forza H venne trasferita nel Mediterraneo nei primi giorni di maggio, durante l'operazione Tiger, per supportare le operazioni di rifornimento della base di Malta.\nPartecip\u00f2 quindi alla Battaglia di Creta. Il 22 maggio seguente, poco dopo l'affondamento della si trovava in formazione con i cacciatorpediniere e , sottoposta a continui attacchi aerei. Durante il combattimento venne abbattuto un bombardiere nemico e altri due vennero gravemente danneggiati. Dopo oltre due ore di fuoco la nave esaur\u00ec le munizioni antiaeree, venendo a questo punto colpita da diverse bombe lanciate da Messerschmitt Bf 109. Successivamente una bomba lanciata da un aereo della Jagdgeschwader 77 esplose molto vicino alla fiancata sinistra della nave, aprendo una falla. La nave inizi\u00f2 rapidamente ad inclinarsi a sinistra rimanendo in panne e praticamente indifesa, essendo quasi esaurite le munizioni da 102\u00a0mm. Venne quindi colpita da tre bombe lanciate da uno Stuka, costringendo il Capitano ad ordinare l'abbandono della nave. La \"Fiji\" affond\u00f2 alle 20.15 dopo essersi capovolta. I cacciatorpediniere lasciarono le scialuppe e si ritirarono verso sud in attesa del buio. I sopravvissuti furono 523, 241 i marinai rimasti uccisi nell'affondamento."}
{"id": "2601829", "revid": "3115", "url": "https://it.wikipedia.org/wiki?curid=2601829", "title": "Codex Tischendorfianus III", "text": "Il Codex Tischendorfianus III (Gregory-Aland: \u039b, 039; Soden: \u03b5 77) \u00e8 un manoscritto onciale in greco datato paleograficamente al IX secolo o X secolo e contenente il \"Vangelo secondo Luca\" e il \"Vangelo secondo Giovanni\".\nSi tratta di uno dei pochissimi manoscritti onciali del Nuovo Testamento con apparato marginale completo.\nIl manoscritto fu portato dall'oriente da Konstantin von Tischendorf (da cui il nome del codice), che si occup\u00f2 anche di esaminarlo, descriverlo e collazionarne il testo per la prima volta. Il manoscritto fu anche esaminato da studiosi come Samuel Prideaux Tregelles, Ernst von Dobsch\u00fctz, e G\u00e4chler. \u00c8 conservato alla Biblioteca Bodleiana.\nManoscritto.\nIl codice \u00e8 composto da 157 fogli di pergamena in quarto di 21x16,5\u00a0cm, scritti su due colonne per pagina e 23 righe per colonna.\nLe lettere onciali sono piccole e sgraziate; le parole hanno aspirazioni e accenti. Non ci sono spazi tra le lettere, e le parole non sono separate, ma scritte in \"scriptio continua\". La scrittura \u00e8 simile a quella del Codex Cyprius.\nAlla fine del codice c'\u00e8 il colofone gerosolimitano. Sono presenti le liste di \u03ba\u03b5\u03c6\u03b1\u03bb\u03b1\u03b9\u03b1, \u03c4\u03b9\u03c4\u03bb\u03bf\u03b9, sezioni ammoniane, canoni eusebiani, e segni dei lezionari.\nContenuto ed esegesi.\nIl codice contiene il testo completo del \"Vangelo secondo Luca\" e il \"Vangelo secondo Giovanni\"; prima di \"Luca\" c'\u00e8 la sottoscrizione del \"Vangelo secondo Marco\". Secondo i colofoni:\nIl testo del codice \u00e8 rappresentativo del tipo testuale bizantino, ma possiede alcune lezioni differenti da quello tipo; inoltre possiede alcune lezioni cesariensi. Kurt Aland lo ha collocato nella Categoria V. Wisse l'ha classificato nella Kx in \"Luca\" 10 e \"Luca\" 20, mentre in \"Luca\" 1 il testo \u00e8 misto.\nStoria.\nPrecedentemente unito in un unico manoscritto con il Minuscolo 566, il codice fu recuperato da Konstantin von Tischendorf nel 1853 ed \u00e8 correntemente conservato alla Biblioteca Bodleiana (Auctarium T. infr 1.1) ad Oxford."}
{"id": "2601831", "revid": "36426", "url": "https://it.wikipedia.org/wiki?curid=2601831", "title": "Cortile d'onore di palazzo Ducale", "text": ""}
{"id": "2601832", "revid": "666668", "url": "https://it.wikipedia.org/wiki?curid=2601832", "title": "Futbol'nyj Klub Tajm", "text": "Il Futbol'nyj Klub Tajm () \u00e8 stata una squadra di calcio a 5 ucraina con sede a Leopoli\nStoria.\nIl Tajm disputa la sua prima stagione nella massima competizione ucraina nel 2004-05 giungendo tredicesimo mentre nella successiva stagione \u00e8 sesto. Nella stagione 2006-07, con la settima posizione, rimane fuori dalla corsa a sei per il titolo. L'anno dopo, con la riduzione della competizione alla sola stagione regolare, il Tajm raggiunge la quinta piazza, preludio al titolo nazionale del 2008-09 che gli ha permesso la qualificazione alla Coppa UEFA. La squadra di L'viv, nella stagione successiva, ha bissato il titolo nazionale aggiudicandosi anche la Coppa d'Ucraina, nella quale non era mai andata oltre le semifinal (2006-07 e 2007-08). Nel gennaio del 2011 la societ\u00e0 annuncia la fusione del Tajm con i concittadini dell'; la squadra viene ritirata dal campionato e i suoi calcettisti passano a rafforzare l'organico dell'Enerh\u0456ja."}
{"id": "2601845", "revid": "1442080", "url": "https://it.wikipedia.org/wiki?curid=2601845", "title": "Monte Vidone", "text": "Monte Vidone o Montevidone (anticamente \"Monte Guidone\") \u00e8 la denominazione colloquiale di due comuni delle Marche in provincia di Fermo:"}
{"id": "2601847", "revid": "181699", "url": "https://it.wikipedia.org/wiki?curid=2601847", "title": "Montevidone", "text": ""}
{"id": "2601853", "revid": "1718925", "url": "https://it.wikipedia.org/wiki?curid=2601853", "title": "Lucia Loffredo", "text": "Biografia.\nLoffredo studia all'Accademia nazionale d'arte drammatica e dal 1994 inizia la sua carriera artistica con il teatro in \"Perel\u00e0, uomo di fumo\", regia di P. Perelli. Sempre a teatro recita nel 1995 ne \"La cantatrice calva\", sempre per la regia di P. Perelli. Continua con il teatro fino \"Sogno di una notte di mezza estate\" con la regia di Maurizio Panici.\nPer il cinema ha recitato nel film \"Volare\", diretto da Dario D'Ambrosi, del 1999, fino a \"Sandrine nella pioggia\", regia di Tonino Zangardi, del 2007.\nIn televisione ha recitato ne \"Il capitano 2\" con la regia di Vittorio Sindoni, in \"Nati ieri\" serie tv andata in onda tra il 2006 e il 2007, \"Butta la luna\" sempre con la regia di Vittorio Sindoni. Ha recitato in alcune soap opera: \"Sottocasa\", e dal 2009 \u00e8 nel cast ricorrente di \"CentoVetrine\", con il ruolo di \"Pilar Kempes\", e dallo stesso anno \u00e8 nel cast anche di \"Un posto al sole\". A \"CentoVetrine\" l'attrice rimane dal luglio 2009 fino all'aprile 2010.\nContemporaneamente alla carriera di attrice, svolge anche la professione di conduttrice televisiva: dall'ottobre 2009 conduce con Ivo Mej su LA7 il programma di tecnologia \"Innovation\".\nDal 9 giugno 2012 inizia a condurre ogni sabato sempre su LA7 il programma di giardinaggio L'erba del vicino.\nNel 2013 \u00e8 inviata nel programma \"Divieto di sosta\" su Rai 2.\nDall'8 gennaio 2020 \u00e8 iscritta all'albo dell'ordine dei giornalisti del Lazio.\nDal 2021 \u00e8 una delle giornaliste inviate de La vita in diretta."}
{"id": "2601855", "revid": "1005847", "url": "https://it.wikipedia.org/wiki?curid=2601855", "title": "Eileen O'Shaughnessy", "text": "Biografia.\nUnica figlia femmina di Marie O'Shaughnessy e di Lawrence O'Shaughnessy, Eileen nacque nella citt\u00e0 di South Shields, nella contea di Tyne and Wear, a nord-ovest dell'Inghilterra. Diplomatasi presso la Sunderland Church High School, nel 1920 circa si iscrisse all'Universit\u00e0 di Oxford, dove si laure\u00f2 in psicologia. Nel 1935 incontr\u00f2 George Orwell ad una festa e lo spos\u00f2 appena un anno dopo. Nonostante fosse molto affezionata al fratello maggiore Lawrence, noto chirurgo toracico, in una lettera indirizzata ad un amico lo descrive come un fascista. Fu comunque grazie al matrimonio del fratello con Gwen Hunton che ebbe accesso insieme ad Orwell a Greystone, piccolo villaggio vicino Carlton, nella contea di Durham. Lo scrittore e la moglie vi rimasero fino al 1944-45. Per breve tempo si dedic\u00f2 alla poesia e poco dopo il matrimonio, partecip\u00f2 insieme al marito alla Guerra civile spagnola ma dovettero fare ritorno in patria l'anno seguente dopo che Orwell venne ferito alla gola da un cecchino franchista. Appena scoppiata la Seconda guerra mondiale, Eileen inizi\u00f2 a lavorare presso il Dipartimento della Censura, a Londra, rimanendo durante la settimana a casa della famiglia a Greenwich. Nella primavera del 1942 inizi\u00f2 a lavorare per il ministro dell'alimentazione. Nel giugno del 1944 Orwell e O'Shaughnessy adottarono un neonato di tre settimane che chiamarono Richard Horatio Blair. Nella primavera del 1945 Eileen mor\u00ec in circostanze tragiche a Newcastle upon Tyne durante un intervento chirurgico di routine, molto probabilmente a causa dell'anestetico usato. \u00c8 seppellita al cimitero di Saint Andrew's and Jesmond, a West Jesmond, nel Newcastle.\nInfluenza nelle opere di George Orwell.\nMolti studiosi sono convinti che Eileen abbia avuto una non trascurabile influenza nell'evoluzione della scrittura di Orwell. In particolare una delle sue poesie, intitolata \"End of the Century, 1984\" potrebbe aver ispirato una delle opere pi\u00f9 famose dello scrittore, ovvero il romanzo \"1984\". Ma questa teoria non ha trovato nessun riscontro. La poesia fu scritta nel 1934 per celebrare il cinquantesimo anniversario della Sunderland Church High School, dove lei studi\u00f2, e immaginava la scuola dopo 50 anni, cio\u00e8 nel suo centenario, nel 1984. Sebbene sia stata scritta un anno prima che incontrasse Orwell, la poesia ha in comune con il romanzo una visione pessimistica della societ\u00e0 futura. Secondo alcuni potrebbe aver ispirato il personaggio di Julia in 1984."}
{"id": "2601862", "revid": "27216707", "url": "https://it.wikipedia.org/wiki?curid=2601862", "title": "Big Wolf on Campus", "text": ""}
{"id": "2601864", "revid": "77594", "url": "https://it.wikipedia.org/wiki?curid=2601864", "title": "Classe Gneisenau (nave da battaglia)", "text": ""}
{"id": "2601867", "revid": "767487", "url": "https://it.wikipedia.org/wiki?curid=2601867", "title": "Philippe Emmanuel de Gondi", "text": "Biografia.\nFiglio terzogenito di Alberto Gondi, maresciallo di Francia, e di Claude Catherine de Clermont-Dampierre, fu signore di Villepreux e di e conte di Joinville e di Joigny: nominato governatore generale delle galere, si distinse in imprese contro i pirati barbareschi e all'assedio di La Rochelle.\nL'11 giugno 1604 spos\u00f2 Fran\u00e7oise Marguerite de Silly, figlia di Antoine de Silly, barone di , e di Marie de Lannoy.\nScelse come precettore per i suoi figli Vincenzo de' Paoli, che fond\u00f2 la Congregazione della Missione per l'apostolato rurale presso i contadini al suo servizio.\nMorta la moglie (1625) si fece prete ad entr\u00f2 nella congregazione dell'Oratorio di Ges\u00f9. Suo figlio Jean-Fran\u00e7ois Paul fu il celebre cardinale di Retz."}
{"id": "2601869", "revid": "114857139", "url": "https://it.wikipedia.org/wiki?curid=2601869", "title": "Final Run - Corsa contro il tempo", "text": "Final Run - Corsa contro il tempo (\"Final Run\") \u00e8 un film per la televisione del 1999 diretto da Armand Mastroianni. \u00c8 il sequel del film \"Incubo ad alta quota\" del 1997.\nTrama.\nIl Gran Royal \u00e8 un treno elettrico controllato da una serie di sofisticati computer. Poco dopo la partenza, al macchinista cade il bicchiere di soda dentro un circuito del computer di controllo. Nel tentativo di cambiare i fusibili, viene colpito da una potente scarica elettrica che lo butta gi\u00f9 dal treno. I passeggeri si accorgono che il treno inizia ad andare sempre pi\u00f9 veloce. Un passeggero molto esperto, Lucky Singer (Robert Urich) tenta di fermare il treno prima che deragli finendo sull'ospedale pi\u00f9 grande della contea."}
{"id": "2601870", "revid": "580", "url": "https://it.wikipedia.org/wiki?curid=2601870", "title": "Jean-Fran\u00e7ois de Gondi", "text": "Fu il primo arcivescovo di Parigi.\nBiografia.\nFiglio terzogenito di Albert de Gondi, maresciallo di Francia, e di Claude-Catherine de Clermont, nel 1622 venne eletto vescovo di Parigi (all'epoca diocesi suffraganea di Sens), succedendo nella sede a suo fratello maggiore Enrico: il 20 ottobre 1622 Parigi venne elevata al rango di arcidiocesi metropolitana e Giovanni Francesco fu il primo arcivescovo.\nEbbe i titoli di signore di Marly-Le-Chastel, Noisy, Bailly e Versailles (che vendette l'8 aprile 1632 a Luigi XIII).\nNel 1644 consacr\u00f2 vescovo suo nipote Giovan Francesco Paolo, figlio di suo fratello Filippo Emanuele, che era stato eletto suo coadiutore e che gli succedette alla sua morte.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2601871", "revid": "75101665", "url": "https://it.wikipedia.org/wiki?curid=2601871", "title": "Tranvia di Palermo", "text": ""}
{"id": "2601876", "revid": "1776051", "url": "https://it.wikipedia.org/wiki?curid=2601876", "title": "Lividity", "text": "Lividity \u00e8 il terzo album in studio della band statunitense metalcore It Dies Today. Originariamente programmato per essere pubblicato nel 2008, la data di uscita dell'album \u00e8 stata ripetutamente posticipata dalla Trustkill Records. \u00c8 stato finalmente pubblicato il 15 settembre 2009. \u00c8 il primo album della band che vede Jason Wood alla voce dopo la dipartita del principale cantante e membro fondatore Nicholas Brooks."}
{"id": "2601877", "revid": "1272592", "url": "https://it.wikipedia.org/wiki?curid=2601877", "title": "Zendikar", "text": "Zendikar \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal 2 ottobre 2009, \u00e8 il primo set di tre del \"Blocco di Zendikar\", che comprende anche \"Worldwake\" e \"Ascesa degli Eldrazi\".\nAmbientazione.\nQuesto set \u00e8 ambientato in un nuovo piano dimensionale, Zendikar appunto. Questo piano \u00e8 molto famoso fra i viandanti dimensionali, in quanto il suo mana, ovvero l'energia magica, \u00e8 estremamente potente, ma anche difficilmente controllabile. Tantissimi viaggiatori dei piani tentano quindi di impadronirsi dei tesori nascosti di Zendikar, spronati dalle innumerevoli leggende che circolano sul suo conto, ma pochi sopravvivono al tentativo.\nAnche i pochi abitanti autoctoni di Zendikar non sono immuni al richiamo delle inestimabili ricchezze che si celano in questo mondo selvaggio. Le varie razze che lo popolano sono organizzate in \"case di spedizione\", un incrocio fra una gilda e una taverna, non esistono grandi citt\u00e0, ma solo piccoli avamposti, e le varie civilt\u00e0, se cos\u00ec si possono definire, tendono a collaborare fra loro per sopravvivere a una natura ostile.\nZendikar \u00e8 formato da sette continenti:\nAkoum \u00e8 un continente montuoso geologicamente instabile, costellato di fumarole vulcaniche, crepacci dai quali fuoriesce fluido il magma e geyser di gas sconosciuti. Proprio attorno a questi geyser crescono delle strane piante e si forma un ecosistema bizzarro. Per il resto il continente appare desertico, anche a causa dell'elevatissima escursione termica e delle imprevedibili tempeste di rocce che si abbattono dal cielo. Una caratteristica affascinante quanto pericolosa sono le distese di cristalli presenti in Akoum, tanto belli e scintillanti quanto affilati e taglienti. Il campo di Affa \u00e8 uno degli insediamenti principali del continente, ma le uniche forme di vita intelligenti indigene di Akoum sono i goblin, se di intelligenza si pu\u00f2 parlare nel loro caso.\nQuesto continente meridionale ha un clima molto umido, che permette a una immensa foresta pluviale di ricoprirlo integralmente. L'elevato tasso di umidit\u00e0 causa anche il proliferare incontrollato di funghi, alghe e muffe velenose. Due regioni di Bala Ged sono popolate da trib\u00f9 di elfi: Mul Daya e Joraga. Gli elfi di Joraga sono organizzati in trib\u00f9 nomadi dalla cultura molto complessa, che custodiscono gelosamente in modo anche xenofobo, disprezzano le altre razze di Zendikar e anche le altre trib\u00f9 elfiche. La maggior parte degli insediamenti fissi degli elfi di Joraga sono costruiti sugli alberi della foresta di Oran-Rief. Un'altra trib\u00f9 originaria di questo luogo, gli elfi di Tajuru, sono stati scacciati da Joraga e si sono diffusi su Murasa e Tazeem. Nella zona paludosa di Bala Ged risiede la razza di rettili noti come surrakar.\nAnche questo continente ha un clima molto umido, a un punto tale da non permettere lo sviluppo di grandi foreste, ma di immense paludi e fetide lagune. \u00c8 un continente in cui si nascondono miriadi di antiche rovine, la pi\u00f9 importante delle quali \u00e8 la \"Cisterna di Hagra\", un'immensa costruzione che sta lentamente sprofondando nel fango degli acquitrini che la circondano. Guul Draz \u00e8 dominato dalle famiglie di vampiri, la cui importanza \u00e8 determinata soprattutto dai legami sociali stretti con le altre famiglie. Le pi\u00f9 importanti sono i Nirkana, i Kalastria, gli Emevera, gli Urnaav e i Ghet, ma decine di altre famiglie minori sono sparse per tutto il continente. Il pi\u00f9 importante insediamento di Guul Draz \u00e8 la citt\u00e0 di Malakir, dove risiedono i \"Capi Sanguinari\" (ovvero i progenitori) delle famiglie pi\u00f9 importanti.\nCircondata da alte scogliere, Murasa \u00e8 famosa per le foreste di Jaddi, le numerose valli profonde e creste scoscese. Il vento soffia attraverso le valli profonde fino alle pareti di roccia pi\u00f9 umide in penombra nelle caverne. La strada di Kazuul \u00e8 l'accesso pi\u00f9 semplice e sicuro per entrare a Murasa, ma Kazuul \u00e8 un ogre schiavista che controlla il percorso e chiede un pedaggio ad ogni esploratore se questi vuole entrare nel continente vivo.\nOspita una gigantesca foresta lussureggiante chiamata Oran-Rief, un mare chiamato Halimar e Umara. L'intero continente \u00e8 sovrastato da giganteschi edri galleggianti.\nQuesto strano continente \u00e8 caratterizzato da una esasperata verticalit\u00e0, e nell'esplorarlo si ha la sensazione di procedere verso l'alto o verso il basso piuttosto che verso nord, sud, ovest o est. Alcuni esempi sono l'abissale cripta di Agadeem, gli altissimi alberi giganti della foresta di Legnotorto o le profonde fosse di Makindi. Al largo della costa meridionale vi \u00e8 poi l'isola di Jwar, detta anche \"l'isola dei segreti\", cosparsa di enormi teste di granito semisotterrate. Da quest'isola si sprigionano misteriosi fasci di luce blu, dall'origine ignota, che illuminano a giorno il cielo sovrastante.\nQuesto continente polare \u00e8 un immenso altopiano ricoperto di steppe sempre ghiacciate, sul quale si sviluppano catene montuose estremamente alte. Anche qui si celano molte rovine e tesori, e a dispetto del clima Sejiri \u00e8 popolato da sfingi, grifoni e felidar.\nIl Torbido.\n\"Il Torbido\" \u00e8 un fenomeno magico estremamente violento, in grado di aprire le acque del mare, rivoltare la terra provocando devastanti terremoti e cataclismi improvvisi, di far emergere immensi macigni di roccia sepolti fino a farli turbinare in aria per poi farli sprofondare nuovamente nel terreno quando si sposta in un'altra zona. Gli abitanti di Zendikar considerano il Torbido alla stregua di un comune effetto meteorologico, ma i viandanti dimensionali sanno che questo fenomeno di inaudita potenza \u00e8 tutt'altro che normale, e cercano di carpirne i segreti, sperando magari di poter incanalare l'energia magica che lo scatena.\nGli edri.\nSparsi sui sette continenti di Zendikar si possono trovare una quantit\u00e0 infinita di monoliti ricoperti da antiche rune, comunemente chiamati \"edri\". Le dimensioni di queste rocce dalla forma geometrica possono variare molto, il pi\u00f9 grande supera i 15 chilometri di ampiezza, e si possono trovare ovunque, sotterrati da decine di metri di terra, fluttuanti nel cielo e liberi di vagare, sommersi nel mare o sepolti nella giungla. Nessuno ha memoria della loro provenienza n\u00e9 sa leggere le rune incise sulla loro superficie. Alcuni sono perfettamente intatti mentre altri sono stati completamente fatti a pezzi, tuttavia gli edri emanano ancora un'immensa energia, che attrae esploratori da ogni parte del multiverso, desiderosi di capire come potersene impadronire.\nCaratteristiche.\n\"Zendikar\" \u00e8 composta da 249 carte, stampate a bordo nero, cos\u00ec ripartite:\nIl simbolo dell'espansione \u00e8 un rombo diviso in due parti, rappresentante un \"edro\", e si presenta nei consueti quattro colori a seconda della rarit\u00e0: nero per le comuni, argento per le non comuni, oro per le rare e bronzo per le rare mitiche.\n\"Zendikar\" \u00e8 disponibile in bustine da 15 carte casuali e in 5 mazzi tematici precostituiti da 41 carte ciascuno:\nCuriosit\u00e0.\n\"Zendikar\" fu presentata in tutto il mondo durante i tornei di prerelease il 26 settembre 2009, in quell'occasione venne distribuita una speciale carta olografica promozionale: i \"Baloth Infuriati\", che presentava un'illustrazione alternativa rispetto alla carta che si poteva trovare nelle bustine.\nNel set sono state ristampate le seguenti carte da precedenti:\nNovit\u00e0.\n\"Zendikar\" introduce nuove abilit\u00e0 nel gioco, oltre a riprendere una vecchia abilit\u00e0 del blocco di Invasione: il \"potenziamento\". Inoltre in questa espansione vengono presentate tre nuove carte \"Planeswalker\", un nuovo tipo di creatura e un nuovo tipo di istantaneo.\nNuove abilit\u00e0.\nIntimidire.\nL'abilit\u00e0 evasiva Intimidire permette ad una creatura attaccante dotata di questa abilit\u00e0 di essere bloccabile solamente da creature che condividano con essa almeno un colore, o che siano creature artefatto. Funziona in modo molto simile alla gi\u00e0 nota abilit\u00e0 Paura, che rende una creatura imbloccabile a meno che non lo sia da parte di creature nere o creature artefatto.\nTerraferma.\nTerraferma \u00e8 un'abilit\u00e0 che si innesca ogniqualvolta una terra entra in gioco sotto il controllo del controllore del permanente con terraferma. L'effetto reale varia da carta a carta.\nTrappole.\nTrappola \u00e8 un nuovo sottotipo di istantaneo o stregoneria, anche se finora \u00e8 apparso solo sulle carte istantaneo. Di per s\u00e9 questo sottotipo non ha effetti sul gioco, a meno che una carta gli faccia esplicitamente riferimento nel proprio testo, ma tutte le trappole hanno una caratteristica in comune: possono essere giocate ad un costo ridotto se si sono verificate nella partita alcune condizioni determinate dalla trappola stessa.\nAlleati.\nAlleato \u00e8 un nuovo sottotipo di creatura. Di per s\u00e9 questo sottotipo non ha effetti sul gioco, a meno che una carta gli faccia esplicitamente riferimento nel proprio testo, ma spesso le creature alleato hanno delle abilit\u00e0 che le rendono pi\u00f9 forti se giocate in quantit\u00e0, ad esempio un alleato potrebbe ricevere dei bonus ogni volta che un altro alleato entra nel campo di battaglia, (questi eventuali bonus sono stabiliti nel testo di ogni singola carta)."}
{"id": "2601879", "revid": "339600", "url": "https://it.wikipedia.org/wiki?curid=2601879", "title": "Guru guru il girotondo della magia", "text": ""}
{"id": "2601894", "revid": "729019", "url": "https://it.wikipedia.org/wiki?curid=2601894", "title": "The Ballad of Chevy Chase", "text": "The Ballad of Chevy Chase \u00e8 il titolo di due distinte ballate che narrano entrambe la stessa vicenda. Essendo state tramandate oralmente prima d'essere trascritte, \u00e8 probabile che siano esistite differenti versioni di questa canzone popolare.\nTema.\nLe due ballate raccontano la storia di una grande battuta di caccia (\"chase\") presso una tenuta a Cheviot Hills, da cui deriva parte del titolo, \"Chevy Chase\". La caccia \u00e8 condotta da Henry Percy, conte di Northumberland. Il conte scozzese di Douglas si \u00e8 dimenticato di tale caccia e crede quindi che sia in atto l'invasione della Scozia. In risposta al presunto invasore decide di attaccare, scatenando una sanguinosa battaglia a cui sopravviveranno solo 110 persone. Entrambe le ballate sono state raccolte nel \"Thomas Percy's Reliques\" e la prima delle due nel \"Francis James Child's Child Ballads\".\nPrima ballata.\nLa prima delle due ballate di Chevy Chase fu forse scritta attorno al 1430, sebbene la prima versione scritta a noi pervenuta \u00e8 contenuta nel libro \"The Complaynt of Scotland\", una delle prime stampe in Scozia; il libro risale al 1540 circa, e al suo interno la ballata viene intitolata \"The Hunting of Cheviot\".\nSeconda ballata.\nAttorno al 1620 fu scritta la seconda ballata, in inglese moderno, ed \u00e8 ritenuta la versione pi\u00f9 nota della Ballad of Chevy Chase.\nFondamenti storici.\nSi ritiene che le due ballate si basino su un evento realmente accaduto, la battaglia di Otterburn (1388), sebbene le vicende storiche non siano narrate coerentemente con quanto realmente accaduto. \nLa prima ballata include, fra l'altro, questi versi:\n\"This was the hontynge off the Cheviat,\"\n\"that tear begane this spurn;\"\n\"Old men that knowen the grownde well yenoughe\"\n\"call it the battell of Otterburn.\""}
