{"id": "2498649", "revid": "149485", "url": "https://it.wikipedia.org/wiki?curid=2498649", "title": "Capriolo (Italia)", "text": "Capriolo (\"Cavri\u00f6l\" in dialetto bresciano) \u00e8 un comune italiano di abitanti della provincia di Brescia in Lombardia.\nSorge nell'area collinare immediatamente a sud del lago d'Iseo.\n\u00c8 situato all'estremit\u00e0 occidentale della Franciacorta.\nGeografia fisica.\nIl paesaggio \u00e8 quello tipico della Franciacorta. Situato poco dopo lo sbocco del lago d'Iseo, il territorio comunale \u00e8 formato da un'ampia campagna pianeggiante coltivata a vite e granturco, delimitata a ovest dal fiume Oglio che fa da confine naturale con la provincia di Bergamo. Il comune fa pertanto parte del Parco dell'Oglio. A nord e a est si trovano le colline moreniche a ridosso delle quali \u00e8 sorto l'antico borgo.\nL'altitudine del comune ufficialmente dichiarata dal sito istituzionale \u00e8, minimo: metri 205 s.l.m., massimo: metri 404 s.l.m. Diversa da quella dichiarata da \"comuni-italiani.it\" che riporta come minima 162\u00a0m s.l.m., come massima 600\u00a0m s.l.m. e come escursione altimetrica 438 metri.\nEntrambe diverse da quella ricavabile dal CTR Regionale del Geoportale della Provincia di Brescia. La minima, che si rileva nell'alveo del fiume Oglio nei pressi della localit\u00e0 denominata Le Case, \u00e8 di 161,2\u00a0m s.l.m. mentre la massima \u00e8 corrispondente alla curva altimetrica di 583,6\u00a0m s.l.m. sulle falde del Monte Alto al confine con Adro. La reale escursione altimetrica del comune e quindi di 422,4 metri.\nOrigini del nome.\nIl nome deriva probabilmente da quello dell\u2019animale, capreulus (capriolo), che un tempo viveva in gran numero nei suoi boschi o potrebbe indicare un luogo di caccia, pieno di selvaggina.\nStoria.\nDalla posizione del castello si potrebbe pensare a un castelliere preistorico ma: \"Non \u00e8 possibile stabilire l'epoca esatta in cui l'uomo cominci\u00f2 ad abitare nell'area oggi denominata Capriolo. Sappiamo che era ricoperta da ricca foresta di querce e ontani (VI \u2013 V millennio a.C.)\".\n\"L'imponente castello, pi\u00f9 volte distrutto e ricostruito nel Medioevo, non solo sorvegliava l'accesso al lago, alla valle Camonica e bergamasche, ma in stretta connessione con la Mussiga protesse per secoli il vitale ponte romano sull'Oglio, forse il pi\u00f9 antico di questa zona\".\nLa borgata viene nominata per la prima volta in un documento dell'8 luglio 879 quando Carlo Manno di Baviera fece dono di vasti possedimenti ivi esistenti al Monastero di San Salvatore in Brescia.\nNel IX e X secolo venne riedificato il Castello: \"nel contado i cittadini uniti ai nobili riedificarono la r\u00f2cca di Manerbio ed i castelli diroccati per antica incuria [\u2026] di Capriolo\u2026\". Accenni riportati anche dall'Odorici;\nfu poi concesso in feudo alla famiglia dei Lantieri de' Paratico.\nAntemurale della provincia di Brescia, verso il Bergamasco, il castello fu con quelli di Palazzolo sull'Oglio, Paratico, Mussiga e Vanzago uno dei capisaldi delle lotte feudali e per le acque dell'Oglio, durate a lungo fra bresciani e bergamaschi e iniziate con la cessione, nel 1125 da parte di Giovanni Brusati ai bergamaschi, di importanti capisaldi a difesa dell'accesso in Val Camonica: le rocche di Volpino, Qualino e Ceratello.\nDopo una pausa iniziata con la pace che venne firmata proprio a Capriolo il 20 agosto 1198, tali lotte ricominciarono e il castello entr\u00f2 nel sistema di difesa del territorio bresciano.\nLa sua posizione ne fece un baluardo sulla Valcalepio, sulla zona collinare di Paratico e sull'accidentata pianura di Palazzolo sull'Oglio. Numerose vicende belliche interessarono poi il castello e il paese.\nDurante il dominio di Filippo Della Torre (1256), Capriolo con gli altri castelli, riunite le milizie, ne offrirono il comando a Oberto Pelavicino da Cremona, capo dei ghibellini lombardi. Raccolti armati in alcuni castelli della Franciacorta si scontr\u00f2 con le truppe di Carlo I d'Angi\u00f2 in una furibonda battaglia sotto il castello di Capriolo.\nI ghibellini vollero stravincere appiccando alle mura del castello il fuoco. Ci\u00f2 scaten\u00f2 l'esercito francese che centuplic\u00f2 la forza di attacco, facendo strage e seminando il terrore.\nInfatti nella primavera del 1265 il castello fu assediato e conquistato da Roberto di Fiandra, a capo delle truppe di Carlo d'Angi\u00f2, che \"...passato l'Ollio sul ponte di Caleppio entr\u00f2 nel distretto di Brescia. Il primo castello di questa provincia contro di cui quel capitano generale de' crocesignati sfog\u00f2 le ire sue fu quello di Capriolo, \"come rappresaglia all'impiccagione di uno dei suoi uomini e ordin\u00f2 una strage del presidio e degli abitanti. \"poscia mand\u00f2 a sacco ed a fiamme molti altri di quelle vicinanze...\". Episodio riportato anche dall'Odorici e dal Cocchetti.\nElia Caprioli vuole che fra gli scampati vi fossero Ughetto Obrese e Lotterengo De Goziis, (\"Giovanni Ugetto con Obreste e Loterengo cognominato Tartarino\") i quali, rifugiatisi a Brescia, avrebbero dato origine alla famiglia Caprioli.\nIl 1268 vede ancora i principi Della Torre in azione contro i guelfi bresciani, attraversato l'Oglio, entrano in questa provincia e s'impadroniscono del castello di Capriolo.\nIn epoca viscontea e durante la Repubblica di Venezia, Capriolo fece parte della Quadra di Palazzolo.\nE fu durante l'epoca viscontea, nel 1368 che l'imperatore Carlo IV di Lussemburgo scese in Italia con 40\u00a0000 uomini comandati da Uberto di Fiandra devastando varie terre del bresciano tra cui Montichiari, Capriolo, Palazzolo.\nLa congiura antiviscontea di Gussago richiese l'appoggio a Venezia a questa segu\u00ec l'occupazione di Brescia, nel 1425, da parte del Carmagnola la conclusione fu la successiva convenzione di pace tra Brescia e Venezia mediata da papa Martino V, il 30 dicembre 1426 \"Brescia col territorio tutto, e per quaranta passi anco al di l\u00e0 dell'Oglio rimase ai Veneti\" ma \"molte terre\", tra cui Capriolo, Chiari, Orzinuovi, Palazzolo e Iseo oltre a quasi tutta la Val Camonica, \"rimanevano ancora in potest\u00e0 del Visconti\". Ma dopo la vittoria del Carmagnola a Maclodio anche queste terre vennero assoggettate alla Repubblica Veneziana.\nTolto ai Veneziani nel 1438 dal Piccinino, il paese venne restituito all'esercito veneto nel 1441 con la pace di Cremona, nel novembre di quell'anno, le due parti stabilirono i confini dell'Adda.\nDurante la guerra Francia-Spagna-Impero, a Capriolo si stanziarono a lungo le truppe svizzere.\nIn un'antica mappa del lago d'Iseo, 1510 circa, disegnata da Leonardo da Vinci, in basso nella parte centrale dell'immagine si legge abbastanza chiaramente Chapriolo cos\u00ec come scriveva Leonardo nella caratteristica scrittura speculare.\nSecondo Bresciaoggi, quotidiano bresciano: \"Si suppone che al genio di Vinci, a quell'epoca al servizio del re di Francia Luigi XII, che era impegnato nella campagna militare contro la Repubblica di Venezia, fosse stato commissionato uno studio sulla geografia dei luoghi, fra i quali uno sul corso dell'Oglio.\".\nDopo essere stato nel 1516 in balia delle truppe francesi del Lautrech che.. \"Venuti sul Bergamasco prendevano il castello di Sarnico ne tagliavano a pezzi la guarnigione e attraversato il lago d'Iseo mettevano a socuadro i luoghi di Rivatica di Sarnico di Paratico di Capriolo\".., nel 1521, sotto l'incalzare delle truppe del cardinale Ennio, gli abitanti di Capriolo dovettero fuggire sui monti, senza per\u00f2 che esse facessero molti danni.\nNel 1522 l'esercito di Prospero Colonna, dopo la battaglia della Bicocca, il 5, 6 e 7 maggio, tra gli altri paesi della zona, alloggi\u00f2 anche in Capriolo.\nNel 1529 si ribellarono alle angherie delle truppe imperiali e buttarono un buon numero di soldati in un burrone.\n\"Castello, \u00f2 Rocca in cima alla colina\" che il Da Lezze vide nel 1609-1610 \"derocata antiqua, et destrutta con le sue muraglie\" venne ceduta sulla fine del 1600 alle monache che, trasferitesi qui dall'isola delle Grazie di Venezia, il 18 settembre 1694 abitarono il convento eretto dal 1692 in poi. Nel 1812 il convento pass\u00f2 poi alle suore Orsoline..\nIl dominio veneto segn\u00f2 un periodo di pace, disturbato tuttavia da gravi epidemie: la peste del 1505 riportata dal Caprioli che ricorda anche la successiva siccit\u00e0\n, per quella del 1630 vi sono due testimonianze rese durante il processo tra i Sindaci di Capriolo e il Conte di Calepio (1661-1665) Andrea Consoli che afferma: \"\u2026in quel ocasione ne morsero pi\u00f9 della met\u00e0 esendo che ne morsero da settecento e pi\u00f9\u2026\" e Gerolamo Todesco conferma: \"\u2026seppellissimo 550 cadaveri oltre quelli che venivano sepolti anche d'altre persone\u2026 ne morsero quell'anno li doj terzi.\" e da periodi di crisi economica: Ascanio Lantieri de' Paratico riporta nei Diari: \"Ad\u00ec 19 marzo 1527 tempestette la met\u00e0 de questa terra de Capriolo verso Olio una cum Tagliuno, Calepi et Paraticho talmente che non se raccolse ne anche una quarta. de biava ne uno mojolo de vino in tutti quelli lochi, Item ad\u00ec 5 zugno tempestete il resto di questa terra una cum Adro et parte de Herbusco [\u2026] talmente che f\u00e8 tutta la. ruina de queste terre. Poi seguitte la carestia grande\u2026 \" proseguita nell'anno successivo: \"1528. \u2013 Memoria como per tal carestia molte persone et infinite sono morte in miseria per non aver il modo di prevalerse\u2026\".\nAnche il periodo della rivoluzione giacobina bresciana e napoleonica incise sulla vita di Capriolo.\nPacifica fu la vita di Capriolo anche sotto il dominio austriaco, tanto che venne dedicata a Ferdinando I la palazzina comunale edificata nel 1838.\nIl Comune fu dominato dapprima dagli elementi liberali, appartenenti alle famiglie pi\u00f9 in vista della nobilt\u00e0 locale, fino a quando, sulla fine del secolo XIX, comparve sulla scena una borghesia forte e attiva e il movimento cattolico, di cui fu principale promotore il prevosto Luigi Minelli, che si svilupp\u00f2 parallelamente al movimento industriale e che espresse una societ\u00e0 operaia (1883), una societ\u00e0 di mutuo soccorso \"La Formica\" (1885), una cassa rurale (1896).\nLo sviluppo economico sociale \u00e8 indicato nel 1909 dalla costruzione dell'edificio scolastico, ampliato poi nel 1935 e sostituito da un nuovo complesso costruito nel 1972.\nCapriolo conobbe la violenza fascista. Parroco e curato vennero catturati il 2 dicembre 1922 da una banda fascista; vennero per\u00f2 liberati a furor di popolo, accorso con tridenti e fucili da caccia.\nStemma.\nSullo stemma del comune \u00e8 raffigurato un capriolo rampante dorato in campo celeste.\nMonumenti e luoghi d'interesse.\nCastello.\nIl Castello risale a X secolo e, presumibilmente, sorge sulle tracce di un antico castelliere preistorico. Fu un castello comunale, ma non fu mai sede di un feudatario. Nel medioevo \u00e8 stato, assieme ad altre fortezze della zona, al centro della storica contesa tra bergamaschi e bresciani, poich\u00e8 ritenuto utile per esercitare il controllo sulle acque del fiume Oglio. Nel 1265 fu assediato e conquistato da Roberto di Fiandra, a capo delle truppe di Carlo d'Angi\u00f2. Cadde in disuso, persendo le sue funzioni mililtari e di guardia, a seguito della pace di Lodi del 1454, quando Brescia e Bergamo e Crema finirono sotto il controllo della Repubblica di Venezia. Dopo la sua rovina, nel XVII secolo fu ceduto alle suore dell'isola delle Grazie di Venezia, ed adibito a convento a seguito della trasformazione completata nel 1692. Nel 1812 fu ceduto alle monache Orsoline.\nChiesa parrocchiale di San Giorgio Martire.\nLa chiesa di San Giorgio Martire \u00e8 della seconda met\u00e0 del Quattrocento; nel corso dei secoli fu ampliata e modificata. Nel 1892 furono costruite le navate laterali per volere del prevosto Don Minelli. Tra il 1911 e il 1912, l'edificio fu allungato e fu costruito la nuova abside, posta pi\u00f9 a nord rispetto alla cupola, dove era collocata in precedenza.\nAll'interno ci sono numerosi altari:\nVi sono inoltre:\nL'organo \u00e8 una costruzione Serassi risalente al 1828 e restaurato da Pedrini di Cremona nel 1981.\nLa pala dell'altar maggiore raffigura San Giorgio e fu realizzata da Ludovico Gallina nel 1782. In sacrestia sono presenti alcune tele che ritraggono i parroci che si sono succeduti nel corso dei secoli. Gli affreschi, risalenti al 1913, sono opera del pittore Carlo Costantino Tagliabue.\nL'edificio \u00e8 sormontato da una cupola affrescata con l'Incoronazione di Maria vergine.\nNel mese di febbraio 2016 sono iniziati i lavori di ristrutturazione della parrocchiale, che hanno riportato alla luce antichi affreschi.\nSul fianco sinistro della chiesa \u00e8 presente il campanile, alto 54 m e rivestito di maiolica. Il concerto \u00e8 di otto campane in Si bemolle ai quali si aggiunge una campanella fuori concerto. Tutte furono fuse nel 1853 dalla fonderia Monzini fratres di Bergamo. A seguito degli eventi della seconda guerra mondiale, le due campane maggiori furono ripristinate nel 1951 per opera della fonderia pontificia Daciano Colbachini e figli di Padova. A causa di un'incrinazione, la campana 4 in Mi Bemolle fu rifusa nel 1956 dalla fonderia Angelo Ottolina di Bergamo.\nSantuario di Sant'Onofrio.\nPosto sulla cima del colle, alto 472 metri, che domina il paese, \u00e8 dedicato all'eremita Onofrio, compatrono della comunit\u00e0 capriolese. La strada di accesso proveniente dal paese \u00e8 sede delle stazioni della Via Crucis.\nL'edificio \u00e8 di antica costruzione con successive modifiche. All'interno, all'ingresso si trova un'antica acquasantiera e un crocifisso. Nella nicchia dietro all'abside, si trova la statua di sant'Onofrio. Nelle altre nicchie del santuario si trovano le statue di sant'Antonio da Padova, della Madonna di Lourdes e di san Rocco.\nLa torre campanaria si trova sul fianco destro della chiesa. A essa si accede passando per la sagrestia. La campana venne fusa nel 1907 dalla fonderia Fratelli Ottolina di Seregno.\nSulla sinistra dell'edificio si erge la croce eretta in occasione delle missioni popolari del 1983 che viene illuminata ogni sera.\nChiesetta di San Carlo Borromeo Vescovo.\nDedicata all'arcivescovo e cardinale di Milano san Carlo Borromeo, si trova nella zona settentrionale del paese, sull'antica strada che conduce a Paratico, ed \u00e8 ben visibile salendo per via Roma. \u00c8 utilizzata per la recita del Rosario nei mesi mariani di maggio e di ottobre alle ore 20:00. La santa Messa viene celebrata il 4 novembre giorno della ricorrenza del santo e in occasione del mese mariano di maggio, la santa messa \u00e8 preceduta dalla recita del rosario.\nLa cappella fu edificata nel Seicento, in seguito all'epidemia di peste del 1630, pertanto fu utilizzata come lazzaretto dagli stessi appestati. Fu restaurata nel 1973, ma in seguito \u00e8 stata comunque sottoposta a diverse riqualificazioni e migliorie l'ultima delle quali nel 2013.\nAll'ingresso si presenta con un piccolo colonnato. All'interno della cappella si trova un altare maggiore tridentino, in marmo grigio, sovrastato da una tela raffigurante san Carlo Borromeo, inoltre sono presenti quattro tele e vari arredi sacri liturgici.\nAll'esterno del piccolo sagrato, si ergono due statue, quella bronzea del santo Giovanni XXIII e una in gesso raffigurante san Pio da Pietrelcina, ed \u00e8 presente una grotta con la Madonna di Lourdes e Bernadette Soubirous.\nSulla parete destra della cappella sono presenti i resti di un affresco seicentesco rappresentante san Carlo Borromeo mentre comunica gli ammalati.\nChiesetta di San Lorenzo Martire e Diacono.\nDedicata a San Lorenzo martire e diacono, la chiesetta si trova nella campagna a sud-est del paese, in localit\u00e0 San Lorenzo. sulla vecchia strada che anticamente conduceva ad Adro. La Santa Messa viene celebrata il 10 agosto, giorno della memoria del Santo e a maggio, per il mese mariano.\nLa costruzione risale al 1351, facendo della chiesetta di San Lorenzo, l'edificio di culto pi\u00f9 antico di Capriolo. Il santo viene venerato con un affresco, sul quale si trovano anche la Vergine Maria, alcuni angeli e i teschi dei morti di peste ivi sepolti.\nAll'interno, ad aula unica, sono presenti un quadro raffigurante san Pio da Pietrelcina, un altro raffigurante la Madonna col Bambino e un tondo di gesso raffigurante san Giovanni XXIII.\nLa cappella fu restaurata nel 1971, nel 1982 e in modo pi\u00f9 completo e preciso nel 2012.\nAltri edifici di culto.\nSui muri delle antiche abitazioni in pietra del centro storico e negli antichi cascinali della campagna, sono presenti alcuni affreschi raffiguranti, per la maggior parte, la Vergine Maria.\nCultura.\nMusica.\nHa sede nel comune il Corpo Musicale \"Santa Cecilia\", nato nel 1905 per volere dei dirigenti della fabbrica \"Niggeler e Kupfer\" ed ebbe come primo maestro Gianbattista Gorio (1875-1950).\nGeografia antropica.\nFrazioni e localit\u00e0.\nDal punto di vista amministrativo il territorio non \u00e8 suddiviso in frazioni, tuttavia sono presenti venticinque localit\u00e0: Baghetti, Belvedere, Bosco Basso, C\u00e0 Bianca, C\u00e0 dei Borboni, Carretto, Casello, Colombi, Colzano, Costa, Fantone, Feniletto, Fontanone, Le Case, Miola, Molesine, Molinara, Mussiga di Sopra, Pirlotti, Porto, San Lorenzo, Sant'Onofrio, Santo Stefano, Stallone e Valle.\nInfrastrutture e trasporti.\nLa viabilit\u00e0 si basa principalmente sulla ex strada statale 469 Sebina Occidentale, che l'attraversa da nord a sud.\nIl territorio comunale era attraversato dalla ferrovia Palazzolo-Paratico, chiusa al traffico ordinario, sulla quale era posta l'omonima fermata, non pi\u00f9 in uso dal giugno 1966. Attualmente \u00e8 servita unicamente dalla linea turistica \"TrenoBlu\", gestita da FTI - Ferrovie Turistiche Italiane, funzionante solo nel periodo estivo.\nSport.\nBasket.\nLa \"Pol. Capriolese Basket\" milita nel Campionato di Prima Divisione Maschile Provinciale.\nCalcio.\nCapriolo ha una squadra calcistica maschile, la \"A.S.D. Capriolo 1912\". La citt\u00e0 \u00e8 sede anche della squadra di calcio femminile del Brescia, solo omonima di quella maschile.\nLo stadio comunale prende il nome \"Mario Rigamonti\", storico calciatore del Torino, morto nella tragedia di Superga nel 1949."}
{"id": "2498651", "revid": "767487", "url": "https://it.wikipedia.org/wiki?curid=2498651", "title": "Emily Hamilton", "text": ""}
{"id": "2498668", "revid": "984922", "url": "https://it.wikipedia.org/wiki?curid=2498668", "title": "Tony Maylam", "text": ""}
{"id": "2498669", "revid": "339392", "url": "https://it.wikipedia.org/wiki?curid=2498669", "title": "Cala Murtas", "text": ""}
{"id": "2498672", "revid": "287204", "url": "https://it.wikipedia.org/wiki?curid=2498672", "title": "V\u00e4stra Bodarna", "text": "V\u00e4stra Bodarna \u00e8 una piccola area che si trova nel comune di Alings\u00e5s nella contea di V\u00e4stra G\u00f6taland. "}
{"id": "2498676", "revid": "62004", "url": "https://it.wikipedia.org/wiki?curid=2498676", "title": "Vasil Kiryenka", "text": ""}
{"id": "2498678", "revid": "1504506", "url": "https://it.wikipedia.org/wiki?curid=2498678", "title": "Ripiegamento (chimica)", "text": "In chimica il ripiegamento \u00e8 il processo con il quale una molecola assume la propria forma o conformazione. Il processo pu\u00f2 essere descritto come un auto-assemblamento intramolecolare dove la molecole \u00e8 guidata ad assumere una specifica forma attraverso interazioni non covalenti, come legami ad idrogeno, coordinazione di metalli, forze idrofobiche, forze di Van der Waals, interazioni \u03c0-\u03c0 o elettrostatiche.\nLa pi\u00f9 attiva area di interesse nel ripiegamento molecolare \u00e8 il processo di ripiegamento di proteine, cio\u00e8 la forma assunta da una specifica sequenza di amminoacidi in una proteina che d\u00e0 luogo alla sua struttura secondaria e struttura terziaria. La forma della proteina ripiegata pu\u00f2 essere usata per capire le sue funzioni e disegnare farmaci abili ad influenzare il processo nel quale \u00e8 involata.\nC'\u00e8 anche un alto interesse nella costruzione di proteine ripiegate artificiali o foldameri. Essi sono studiati come modelli di molecole biologiche e come applicazioni potenziali allo sviluppo di nuovi materiali funzionali."}
{"id": "2498686", "revid": "1518118", "url": "https://it.wikipedia.org/wiki?curid=2498686", "title": "Buspirone", "text": " Buspirone \u00e8 una molecola appartenente alla classe degli ansiolitici atipici utilizzata per il trattamento dei disturbi d'ansia, in particolare l'ansia generalizzata, e in combinazione con un antidepressivo per aumentarne l'efficacia terapeutica. Chimicamente, appartiene alla classe degli azapironi.\nNel 1986 la Bristol-Myers Squibb ottenne l'approvazione dalla Food and Drug Administration per la commercializzazione negli Stati Uniti. In quel paese il brevetto \u00e8 scaduto nel 2001 e buspirone \u00e8 venduto da numerose societ\u00e0 come medicinale equivalente.\nIn Italia, per ragioni commerciali, non \u00e8 pi\u00f9 disponibile il prodotto industriale ma \u00e8 possibile ottenere il farmaco sotto forma di preparazione galenica da parte di farmacie con laboratorio.\nCaratteristiche generali.\nBuspirone \u00e8 una molecola che presenta un'attivit\u00e0 ansiolitica selettiva grazie al suo unico meccanismo d'azione. Il farmaco \u00e8 privo di effetto anticonvulsivante e miorilassante tipico delle benzodiazepine, di effetti sulla sfera sessuale, tipico degli antidepressivi, e si dimostra dotato di scarso effetto sedativo generando anzi un effetto psicostimolante. Nei pazienti trattati con buspirone, non si evidenzia sedazione o riduzione delle capacit\u00e0 di eseguire prestazioni che richiedano attenzione, come ad esempio la capacit\u00e0 di guidare autoveicoli.\nBuspirone \u00e8 capostipite di una classe di farmaci antiansia definiti azapironi.\nIl farmaco non \u00e8 correlato n\u00e9 chimicamente n\u00e9 farmacologicamente alle benzodiazepine, ai barbiturici, agli antidepressivi o ad altre sostanze psicotrope. \nBuspirone quindi ha un meccanismo d'azione sostanzialmente differente da quello delle benzodiazepine e degli antidepressivi SSRI, per cui mostra anche un profilo di effetti collaterali diverso da questi caratterizzato tra l'altro da una migliore tollerabilit\u00e0, assenza di effetti collaterali da sospensione e assenza di tolleranza agli effetti farmacologici (tipici delle benzodiazepine).\nFarmacodinamica.\nAgisce come un agonista parziale dei recettori della serotonina di tipo 5-HT1A mentre non interagisce direttamente con i recettori delle benzodiazepine e del GABA. Il farmaco inoltre, funziona come antagonista D2 presinaptico della dopamina, nonch\u00e9 come un parziale agonista del recettore \u03b11. Ci\u00f2 si traduce complessivamente in una diminuzione del tono serotoninergico (ad eccezione della stimolazione della sottoclasse recettoriale 1A) ed un contemporaneo potenziamento del tono dopaminergico e noradrenergico.\nFarmacocinetica.\nDopo somministrazione orale buspirone \u00e8 assorbito in modo quasi completo dal tratto gastrointestinale. La molecola subisce un marcato effetto di primo passaggio (nel torrente ematico solo il 4% circa \u00e8 infatti la quota di farmaco immodificata). La contemporanea assunzione di cibo ritarda l'assorbimento intestinale. La concentrazione plasmatica massima (Cmax pari a circa 1-6\u00a0ng/ml) viene raggiunta entro 60-90 minuti (Tmax). La concentrazione plasmatica di equilibrio viene raggiunta entro due giorni.\nIl legame con le proteine plasmatiche \u00e8 pari a circa il 95%.\nStudi in volontari sani hanno dimostrato che l'emivita farmacologica di buspirone varia da 2 a 11 ore (valori da 2 a 33 ore). \nA seguito dell'assunzione di una singola dose una quota variabile dal 30 al 63% viene escreta nelle urine entro 24 ore. L'escrezione fecale \u00e8 inferiore e va dal 18 al 38% della medesima dose. \nIl metabolismo di buspirone \u00e8 mediato dal citocromo P450 3A4 (CYP3A4) ed \u00e8 prevalentemente ossidativo a dar luogo a diversi metaboliti idrossiderivati e ad un metabolita farmacologicamente attivo: 1-pirimidinilpiperazina. Quest'ultimo metabolita sembra possedere approssimativamente il 25% dell'attivit\u00e0 del buspirone.\nUsi clinici.\nBuspirone trova utilizzo nel trattamento di vari disturbi d'ansia in particolare dell'ansia generalizzata e sociale (anche in associazione ad un SSRI). Rispetto alle benzodiazepine, non deprime le capacit\u00e0 intellettive ed \u00e8 dotato di una migliore tollerabilit\u00e0 generale e nel lungo termine, il che lo rende un trattamento consigliato di prima linea nel trattamento dell'ansia generalizzata. Per la mancanza di effetti collaterali sulla sfera sessuale e il meccanismo d'azione caratteristico pu\u00f2 essere preferito agli antidepressivi SSRI nel trattamento di questa patologia. Data la sua latenza d'azione (in media 1 settimana) \u00e8 indicato nella gestione a lungo termine dei disturbi d'ansia e non \u00e8 efficace nell'uso al bisogno.\nBuspirone viene anche utilizzato in soggetti affetti da sindrome depressiva, in associazione ad un farmaco inibitore selettivo del reuptake della serotonina (SSRI), potenziandone gli effetti. In Italia il farmaco non \u00e8 approvato per quest'ultima indicazione. Esistono per\u00f2 diversi studi che dimostrano come la terapia di associazione possa essere estremamente efficace e molti clinici vi ricorrono (trattamento di tipo off-label).\nBuspirone \u00e8 stato anche sperimentato per alleviare, al bisogno, le disfunzioni sessuali indotte dagli SSRI/SNRI, nel trattamento del deficit di attenzione ed iperattivit\u00e0, nel trattamento dell'agitazione in pazienti anziani e nella disuassefazione da alcol e benzodiazepine. L'associazione di buspirone ad un trattamento con benzodiazepine permette di ridurre il dosaggio di queste diminuendone quindi anche gli effetti collaterali.\nEffetti collaterali.\nBuspirone ai dosaggi usuali \u00e8 generalmente ben tollerato. \nGli effetti avversi tendono eventualmente a presentarsi nei primi giorni di trattamento e diminuiscono spontaneamente in breve tempo.\nFra gli effetti collaterali riscontrati con maggiore frequenza si segnalano cefalea, vertigine, sensazione di testa leggera, parestesia, diarrea, nausea, vomito, eccitazione e sudorazione, agitazione ed altri disturbi a livello gastrointestinale.\nSono relativamente frequenti anche insonnia, diminuzione della capacit\u00e0 di concentrazione, depressione, confusione, visione sfocata, congestione nasale, gola irritata, secchezza delle fauci, tinnito, torpore, incoordinamento, tremori.\nOccasionalmente sono stati segnalati sintomi extrapiramidali, discinesie, distonie, rigidit\u00e0 muscolare a ruota dentata, andatura atassica, depersonalizzazione, disturbi della memoria, labilit\u00e0 emotiva, allucinazioni, psicosi, convulsioni. Per questi ultimi disturbi \u00e8 difficile distinguere la quota correlata all'utilizzo del farmaco da quella associata al quadro ansioso di fondo per via della loro rarit\u00e0.\nInfine durante la terapia con buspirone si sottolinea la possibilit\u00e0 di insorgenza di ritenzione urinaria e galattorrea nelle donne, nonch\u00e9 a seguito di una stimolazione dose-dipendente della secrezione della prolattina la possibilit\u00e0 di irregolarit\u00e0 mestruali e, nel maschio, di disturbi sessuali.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo oppure ad uno qualsiasi degli eccipienti. \u00c8 anche controindicato nei soggetti affetti da grave insufficienza epatica e renale.\nBuspirone non deve essere utilizzato in associazione a farmaci IMAO, per il possibile verificarsi di crisi di tipo ipertensivo, nelle donne in stato di gravidanza o durante il periodo dell'allattamento.\nDosi terapeutiche.\nNei soggetti adulti la dose consigliata \u00e8 di 15\u00a0mg al giorno, suddivisa in due o tre dosi per via della breve emivita del farmaco. Il dosaggio pu\u00f2 essere gradualmente incrementato di 5\u00a0mg ogni 2-3 giorni, sulla base della risposta del paziente, fino a raggiungere la dose terapeutica ottimale. Il dosaggio massimo, che \u00e8 bene non superare, \u00e8 pari a 60\u00a0mg al giorno, sempre frazionato in 2-3 somministrazioni.\nIn corso di trattamento di pazienti anziani, oppure affetti da insufficienza renale o epatica, il medico dovr\u00e0 attentamente valutare la possibilit\u00e0 e l'opportunit\u00e0 di una riduzione dei dosaggi."}
{"id": "2498687", "revid": "371529", "url": "https://it.wikipedia.org/wiki?curid=2498687", "title": "Live from Radio City Music Hall", "text": "Live from Radio City Music Hall \u00e8 un doppio album live del gruppo Heaven &amp; Hell, che \u00e8 stato pubblicato nel 2007. \nIl disco.\nIl set \u00e8 una cronaca della performance del gruppo il 30 marzo 2007 alla Radio City Music Hall di New York. Si tratta del primo album del gruppo Heaven &amp; Hell dopo la separazione dei Black Sabbath nel 2006.\n\"Live from Radio City Music Hall\" \u00e8 disponibile anche in DVD. Il DVD \u00e8 stato certificato Gold dalla RIAA il 5 ottobre 2007.\nTracce.\nDisco 2.\nIl terzo disco, solo per gli Stati Uniti, contiene un DVD dove \u00e8 presente il programma del tour, backstage e foto della band e altri oggetti del tour disponibile solo attraverso il sito web della Rhino Records."}
{"id": "2498694", "revid": "36426", "url": "https://it.wikipedia.org/wiki?curid=2498694", "title": "Resurrezione del figlio di Teofilo a San Pietro in cattedra", "text": ""}
{"id": "2498695", "revid": "729019", "url": "https://it.wikipedia.org/wiki?curid=2498695", "title": "Hinrich Schuldt", "text": "Raggiunse il grado di SS-Brigadef\u00fchrer (Maggior generale) servendo nelle Waffen SS. Comand\u00f2 il SS-Wachbataillon-Berlin, la SS Brigade Schuldt (chiamata cos\u00ec in suo onore) e la 19. Waffen-Grenadier-Division der SS.\nUfficiale nella Kriegsmarine.\nDal 1922 serv\u00ec come candidato per i funzionari della Kriegsmarine fino al 1926 quando, con il grado di tenente, serv\u00ec sulla corazzata \"Alsazia\". Nel 1928 lasci\u00f2 la Marina diventando professore e capo del corso politico-militare dell'organizzazione.\nMembro delle SA.\nMembro delle SA con il numero di tessera 242.677, dal 12 dicembre del 1933 divent\u00f2 Sturmf\u00fchrer delle SS e Comandante della formazione fino a che si un\u00ec alla Leibstandarte SS Adolf Hitler. Nel marzo del 1935 fu nominato Hauptsturmf\u00fchrer. Dalla primavera del 1938 fu il primo Comandante del Reggimento SS Deutschland.\nPartecipazione nella Seconda Guerra Mondiale.\nFu nominato Sturmbannf\u00fchrer e, con l'inizio della Seconda guerra mondiale fu il comandante del Primo Battaglione del 3\u00ba Reggimento SS-Panzergrenadierkogo e, successivamente, il primo comandante di battaglione del 4\u00ba Reggimento di fanteria meccanizzata delle SS. Partecip\u00f2 alle battaglie in Polonia nel 1939 e sul fronte occidentale nel 1940. Il 5 luglio del 1941 fu nominato Comandante del 4\u00ba Reggimento d fanteria meccanizzata Ostmark delle Waffen-SS, 3. SS-Panzerdivision \"Totenkopf\". Il Reggimento ricevette la 17\u00aa Divisione di Fanteria e partecip\u00f2 ai combattimenti sul fronte orientale. Combatterono nella battaglia di Leningrado, fino al trasferimento del reggimento a Cracovia, dove fu integrato nella 2\u00aa SS-Panzerdivision \"Das Reich\". Dal 1\u00ba settembre del 1941 fu nominato Obersturmbannf\u00fchrer. Nel dicembre del 1941 e nel marzo del 1942 partecip\u00f2 alle grandi battaglie per la difesa della citt\u00e0 di Nov-Vyazma, tempo durante il quale il reggimento si ridusse da 3.000 a 180 uomini. Il 5 aprile del 1942 fu insignito della Croce di Cavaliere della Croce di Ferro.\nDal 1\u00ba agosto del 1942 venne nominato Standartenf\u00fchrer. Dal 21 dicembre del 1942 al 15 marzo del 1943 fu nominato Comandante della 2\u00aa Brigata del 43. Waffen-Grenadier Regiment der SS \"Heinrich Schuldt\" (altro nome che si dava alla brigata era: gruppo di combattimento \"kampfgruppe Schuldt\"), integrato nel 100\u00ba Battaglione di Aviazione \"Polevoy Hermann G\u00f6ring\", 1\u00ba SS Standartenf\u00fchrer Adolf Hitler, 7\u00ba Battaglione Leibstandarte SS Adolf Hitler, congiunto con il Battaglione di Mantenimento F\u00fchrer. La brigata oper\u00f2 nella parte meridionale del fronte sovietico-tedesco, mantenendo le difese di Millerovo-Meshkov e tentando di dissuadere l'avanzata delle truppe sovietiche verso il fiume Donec. Il 1\u00ba gennaio del 1943 fu incorporata al gruppo della 6\u00aa Divisione Carri ma, dopo il 15 marzo dello stesso anno tale divisione fu sciolta. Il 2 aprile del 1943 fu insignito con la Croce di Cavaliere con Fronde di Quercia e Spade.\nIl 1\u00ba settembre del 1943 fu nominato Comandante della 2\u00aa Brigata di volontari SS \"Lettonia\", che comand\u00f2 fino al giorno della sua morte (nel gennaio del 1944 si trasform\u00f2 nella 19. Waffen-Grenadier-Division der SS). In poco tempo cre\u00f2 un'unit\u00e0 capace che partecip\u00f2 tardivamente alla difesa ed in battaglie nella retroguardia. Alla fine del 1943 fu nominato Oberf\u00fchrer. Mor\u00ec per opera di un'arma anticarro nella battaglia di Newel nel 1944. Il 16 marzo del 1944 fu promosso postumo al grado di Brigadef\u00fchrer in quanto era gi\u00e0 morto e fu nominato Comandante Generale delle Waffen-SS ufficialmente a partire dal 14 marzo dello stesso anno. Il 25 marzo del 1944 fu concessa, alla memoria ad altri caduti in combattimento, la Croce di Cavaliere della Croce di Ferro. Il nome di Hinrich Schuldt fu assegnato al 43. Waffen-Grenadier-Division der SS."}
{"id": "2498706", "revid": "106908", "url": "https://it.wikipedia.org/wiki?curid=2498706", "title": "Nuvole barocche/E fu la notte", "text": "Nuvole barocche/E fu la notte \u00e8 il primo singolo a 45 giri di Fabrizio De Andr\u00e9, pubblicato in Italia dalla Karim.\nIl disco.\nFu pubblicato nell'ottobre del 1961 con copertina standard forata; la ristampa del 1971 della Roman Record Company invece aveva una copertina curata dall\"'Up &amp; Down Studio\".\nLa registrazione fu effettuata su un apparecchio Ampex a tre piste in uno studio ricavato nei locali sottostanti il negozio della Dischi Ricordi di Milano; l'orchestra \u00e8 diretta da Gian Piero Reverberi, e le canzoni sono edite dalle Edizioni musicali Settenote.\nI due brani venivano eseguiti gi\u00e0 dal 1958, quando, al teatro \"La borsa di Arlecchino\" di Genova, De Andr\u00e9 intraprendeva i suoi primi passi sulla scena.\nLe due canzoni, per\u00f2, vennero \"ripudiate\" dal cantautore genovese, che le considerer\u00e0 estranee alla sua discografia, riferendosi loro come \"\u00abdue peccati di giovent\u00f9\u00bb\" e non reincidendole, n\u00e9 in studio n\u00e9 dal vivo.\nQuesti due brani differiscono notevolmente dal resto del repertorio di De Andr\u00e9 anche per quanto riguarda l'utilizzo della voce, che sembra ispirato all'interpretazione vocale di Gilbert B\u00e9caud, fonte di ispirazione per i cantautori italiani del periodo (Modugno, Bindi, Fidenco) per quanto riguarda la vocalit\u00e0 attraverso pronuncia e timbro. Anche i testi differiscono dal successivo genere del cantautore."}
{"id": "2498707", "revid": "1934238", "url": "https://it.wikipedia.org/wiki?curid=2498707", "title": "Vasca corta", "text": "Per vasca corta si intende una piscina lunga 25 m (anche detta \"semi-olimpica\"). Per competizioni natatorie in \"vasca corta\" si intendono tutte quelle gare che sono disputate utilizzando piscine di queste dimensioni."}
{"id": "2498711", "revid": "80598", "url": "https://it.wikipedia.org/wiki?curid=2498711", "title": "La ballata dell'eroe/La ballata del Mich\u00e9", "text": "La ballata dell'eroe/La ballata del Mich\u00e9 \u00e8 il secondo singolo a 45 giri di Fabrizio De Andr\u00e9, pubblicato in Italia dalla Karim nel 1961.\nIl disco.\nPubblicato con due diverse copertine fotografiche e con due etichette di colore diverso, una gialla e una bianca e marrone (la classica etichetta usata da qui in poi dalla Karim), nella prima copertina i titoli delle due canzoni sono riportati senza l'articolo (\"Ballata del Mich\u00e9\" e \"Ballata dell'eroe\"); nella seconda stampa, in cui i lati delle due canzoni sono invertiti (\"La ballata dell'eroe\" diventa quindi il lato A) sul retro di copertina \u00e8 scritto che \"La ballata dell'eroe\" \u00e8 tratto dal film \"La cuccagna\".\nEntrambe le canzoni sono arrangiate da Gian Piero Reverberi, e registrate negli studi della Ricordi in via Berchet a Milano; in entrambi i brani \u00e8 presente l'armonica cromatica suonata da Willi Burger.\nQueste versioni de \"La ballata del Mich\u00e9\" e de \"La ballata dell'eroe\" sono diverse come arrangiamento da quelle pubblicate successivamente (nel 1963 per la prima canzone sul singolo Karim KN 184 e nel 1964 per la seconda sul Karim KN 194, in entrambe le versioni con la fisarmonica che sostituisce l'armonica a bocca) e successivamente non saranno ristampate n\u00e9 in vinile n\u00e9 in CD: per gli album antologici del periodo Karim furono usate sempre le due versioni successive.\nI brani.\nLa ballata del Mich\u00e9\nAccompagnato da toni musicali cari alla malavita parigina e di ispirazione \"bretoniana\", il racconto si apre con il ritrovamento del corpo esanime di Mich\u00e9 appeso a un cappio nella sua cella, il resto della canzone \u00e8 narrato in analessi e spiega il motivo del suicidio e della detenzione: Mich\u00e9 aveva ucciso un uomo che voleva rubargli la sua Mar\u00ec, era per questo stato condannato a 20 anni di galera e si \u00e8 tolto la vita perch\u00e9 non sarebbe riuscito a stare vent'anni in prigione senza di lei. Alla fine c'\u00e8 una prolessi: Mich\u00e9 verr\u00e0 sepolto in una fossa comune senza funerale, essendo un suicida, ma un flebile raggio di luce c'\u00e8, \"\u00abqualcuno una croce col nome e la data su lui pianter\u00e0\u00bb\".\nGi\u00e0 si notano i caratteri tipici della lirica di De Andr\u00e9: tolleranza e rispetto, comprensione, l'implicita denuncia all'inappellabilit\u00e0 della legge (\"\u00abvent'anni gli avevano dato, la corte decise cos\u00ec\u00bb\") e alla scarsa misericordia della Chiesa (\"\u00abnella fossa comune cadr\u00e0, senza il prete e la messa, perch\u00e9 di un suicida non hanno piet\u00e0\u00bb\").\nCover\nLa ballata dell'eroe\nPrimo sforzo antimilitarista di De Andr\u00e9, la ballata, scritta nel 1961 e pubblicata come lato B, viene lanciata l'anno successivo da Luigi Tenco; la versione di Tenco faceva parte della colonna sonora del film \"La cuccagna\", per la regia di Luciano Salce.\nFabrizio De Andr\u00e9 e Tenco si conobbero ai tempi del Modern Jazz Group (1956/58) dove avevano militato entrambi, Fabrizio alla chitarra e Luigi al sax. In seguito i due divennero amici. Nel giugno del 1961 Fabrizio and\u00f2 ad ascoltare l'orchestra di Luigi Tenco; a met\u00e0 serata, Tenco invit\u00f2 De Andr\u00e9 ad esibirsi: imbracciata la chitarra cant\u00f2 \"\"La ballata del Mich\u00e9\" e \"La ballata dell'eroe\"\". Quest'ultima canzone piacque molto a Tenco; si narra che Luigi arriv\u00f2 a litigare persino con il regista Luciano Salce pur di convincerlo a inserirla nella colonna sonora del film. Poi telefon\u00f2 a Fabrizio per chiedergli il permesso.\n Il testo narra la storia di un soldato partito per la guerra; alla notizia della sua morte in battaglia mentre \u00abla patria si gloria di un altro eroe alla memoria\u00bb, \u00ablei che lo amava aspettava il ritorno di un soldato vivo, d'un eroe morto che ne far\u00e0?\u00bb.\nIl nucleo centrale del testo, che recita: \"\u00abtroppo lontano si spinse a cercare la verit\u00e0\u00bb\", sembra essere ripreso da una ballata, \"L'amour et la guerre\", scritta da Bernard Dimey e musicata ed incisa dal cantautore francese Charles Aznavour:\nLa canzone fu incisa nuovamente nel 1964 nella stessa sessione in cui fu incisa \"La guerra di Piero\" in questa nuova incisione l'armonica a bocca \u00e8 suonata da Franco De Gemini.\nCover\nDi \"La ballata dell'eroe\" venne realizzata una cover l'anno successivo da Tenco; in seguito anche Silverio Pisu la incider\u00e0 nel 1964 nell'album \"Ballate di ieri, ballate di oggi\"."}
{"id": "2498712", "revid": "287204", "url": "https://it.wikipedia.org/wiki?curid=2498712", "title": "Addio al padrone", "text": "Addio al padrone (\"Farewell to the Master\") \u00e8 un racconto lungo di fantascienza scritto da Harry Bates. Venne pubblicato per la prima volta nell'ottobre del 1940 sulla rivista \"Astounding Science Fiction\". \u00c8 stato incluso anche nell'antologia \"Le grandi storie della fantascienza 2\" (\"Isaac Asimov presents the great science fiction stories 2 (1940)\"), a cura di Isaac Asimov..\nLa storia \u00e8 servita da ispirazione per il famoso film del 1951 \"Ultimatum alla Terra\" e per il suo remake del 2008. Nel 1973 la storia \u00e8 stata inoltre adattata dalla Marvel Comics per la sua serie \"World Unknown\", con la benedizione dello stesso Bates.\nIl racconto \u00e8 stato pubblicato in italiano anche con i titoli Uomo di carne... uomo d'acciaio..., Klaatu, Klaatu. Prologo a un'invasione, Ultimatum alla Terra.\nTrama.\nLa storia \u00e8 raccontata dal punto di vista di Cliff Sutherland, un fotografo free-lance, il quale \u00e8 presente quando una misteriosa navicella dalla forma ovale appare in un istante sul suolo davanti al Campidoglio a Washington D.C., negli Stati Uniti. Due giorni dopo, un \"visitatore dall'ignoto\" emerge dalla navicella: un personaggio dall'aspetto umano, ma simile ad un dio e un robot alto quasi due metri e mezzo (8 piedi) costruito in uno strano metallo verde. Il visitatore riesce a dire unicamente \"Io sono Klaatu e questo \u00e8 Gnut\" prima che un fanatico gli spari uccidendolo. Klaatu viene quindi seppellito nelle vicinanze. Nei giorni che seguono, Gnut rimane impassibile, mentre vengono allestiti laboratori e un museo intorno a lui e l'astronave. Entrambi si rivelano particolarmente difficili da analizzare e studiare da parte degli scienziati.\nSutherland scopre che il robot entra nella navicella ogni notte, quando \u00e8 sicuro che nessuno possa vederlo, per poi riemergere e riassumere la medesima posizione che ha durante il giorno. Gnut si accorge di essere spiato dal reporter, ma lo ignora. Dopo alcuni strani incontri, Sutherland informa il mondo di quello che ha scoperto. L'esercito cerca quindi di racchiudere Gnut nel \"glasstex\", forzando finalmente la reazione dell'enorme robot. Gnut si libera e senza che niente riesca a fermarlo, rapisce Sutherland, portandolo con s\u00e9 fino al mausoleo in cui \u00e8 contenuto il corpo di Klaatu. Il robot apre la tomba e recupera una registrazione della voce di Klaatu che era stata seppellita insieme al suo corpo, quindi torna alla nave e vi entra.\nCoraggiosamente, Sutherland riesce a entrare nella navicella prima che l'entrata si chiuda e a bordo scopre che il robot sta lavorando per creare una copia di Klaatu partendo dalla registrazione di quando questi si \u00e8 presentato ai terrestri. Il nuovo Klaatu per\u00f2 \u00e8 difettoso perch\u00e9 la registrazione \u00e8 imperfetta e muore poco dopo aver parlato con il reporter. Sutherland allora suggerisce di recuperare il dispositivo originale con cui era stata effettuata la registrazione, cos\u00ec che studiandolo si possa scoprire come compensare le sue imperfezioni. Gnut accetta con entusiasmo l'idea. Sutherland quindi fa in modo che il dispositivo gli venga consegnato; pi\u00f9 tardi, quando intuisce che il robot \u00e8 prossimo alla partenza, Sutherland cerca di convincere il robot a riferire al suo padrone Klaatu che la sua morte \u00e8 stata un incidente, portando ad un finale inaspettato. Gnut infatti replica: \"Hai frainteso. \"Io\" sono il padrone.\""}
{"id": "2498715", "revid": "1310927", "url": "https://it.wikipedia.org/wiki?curid=2498715", "title": "Gabriel Mure\u0219an", "text": "Carriera.\nNazionale.\nMure\u0219an \u00e8 stato convocato dalla nazionale rumena nelle qualificazioni di UEFA Euro 2008 contro la Slovenia e contro la Francia."}
{"id": "2498717", "revid": "114386421", "url": "https://it.wikipedia.org/wiki?curid=2498717", "title": "Missile balistico a raggio intermedio", "text": "Un missile balistico a raggio intermedio (descritto anche dalla sigla IRBM, dall'inglese \"intermediate-range ballistic missile\") \u00e8 un missile balistico che copre un raggio di 3.000-5.500\u00a0km, ponendosi quindi in una classificazione intermedia tra i missili balistici a medio raggio (\"MRBM\") e i missili balistici intercontinentali (\"ICBM\"). La classificazione \u00e8 eseguita principalmente per motivi di convenienza, dato che vi \u00e8 poca differenza tra un ICBM a bassa efficienza e un IRBM ad alta efficienza. Questa classificazione \u00e8 basata sugli standard della \"Missile Defense Agency\", ma ne esistono altri che contemplano la definizione di un'altra classe di missili, i missili balistici a lungo raggio (\"LRBM\"), definiti tra gli IRBM e i ICBM."}
{"id": "2498718", "revid": "2202615", "url": "https://it.wikipedia.org/wiki?curid=2498718", "title": "Il fannullone/Carlo Martello ritorna dalla battaglia di Poitiers", "text": "Il fannullone/Carlo Martello ritorna dalla battaglia di Poitiers \u00e8 il terzo singolo a 45 giri di Fabrizio De Andr\u00e9, pubblicato in Italia dalla Karim nel 1963.\nIl disco.\nLa copertina venne realizzata in tre diverse varianti, di cui due in bianco e nero e una a colori, con diverse colorazione delle scritte; sul retro copertina vi sono alcune note biografiche, differenti nel retro della seconda copertina. \nI brani.\nEntrambe le canzoni sono arrangiate da Giampiero Boneschi. L'autore del testo di entrambe le canzoni \u00e8 l'attore e comico genovese Paolo Villaggio, storico amico di De Andr\u00e9. Villaggio raccont\u00f2:\nLa musica di \"Carlo Martello\" \u00e8 ispirata ripresa e incisa dalla cantautrice Anne Sylvestre.\n\"Il fannullone\".\nIl brano \u00e8 una ballata singolare sia dal punto di vista musicale, in quanto alterna un ritmo binario (2/4) e un ritmo ternario (3/4), sia dal punto di vista lirico: \u00e8 la storia di un uomo che ha scelto di vivere solo il lato giocoso della vita, dormendo di giorno e vagando di notte raccontando storie, ed \u00e8 per questo inviso alla gente \"per bene\". All'uomo trovano anche lavoro in un grande ristorante,\nPovero ma felice, si innamora e si sposa; tuttavia l'uomo non riesce ad adattarsi alla vita matrimoniale:\nLa moglie prima lo tradisce e poi scappa,\nma poi ci ripenser\u00e0, e ritorner\u00e0 per vivere raminga con il suo amato fannullone.\n\"Il fannullone\" fu la canzone che De Andr\u00e9 esegu\u00ec in occasione della sua prima apparizione televisiva, nel maggio 1963, in occasione del variet\u00e0 televisivo \"Rendez-vous\", spettacolo diretto da Vito Molinari.\n\"Carlo Martello ritorna dalla battaglia di Poitiers\".\nLa registrazione della canzone fu effettuata da Boneschi a casa di Vittorio Paltrinieri, con la partecipazione al corno di Michelangelo Mojoli, cornista della Scala, il cui fratello suonava in trio con lo stesso Boneschi.\nIn un linguaggio sarcasticamente aulico, sottolineato da una musica solenne, Villaggio d\u00e0 un tocco di rustico colore alla tradizione medievale e cristiana fatta di battaglie, onore e \"cavalleria\", narrando le vicende di Carlo Martello, che, appena tornato vittorioso dalle gloriose gesta belliche contro i Mori, non trova di meglio da fare che comportarsi da perfetto maschio cialtrone con una fanciulla popolana di facili costumi, incontrata mentre nuotava in un ruscello, per soddisfare i suoi appetiti sessuali, che gli provocano pi\u00f9 dolore delle ferite fisiche riportate in battaglia:\n...e che si arrabbia, impreca e scappa quando la fanciulla gli presenta il conto:\nIl brano si rif\u00e0 ad un antico genere popolare francese diffuso all'epoca dei trovatori, la \"pastorella\", che trattava appunto degli incontri tra cavalieri e popolane e delle proposte amorose che ricevevano queste ultime. Per rafforzare l'ambientazione bucolica e pastorale gli incontri avvenivano perlopi\u00f9 vicino a ruscelli e specchi d'acqua; nel caso in questione si tratta di una \"chiara fontanella\".\nTra l'altro occorre notare che la situazione accennata a proposito dell'uso delle cinture di castit\u00e0 da parte delle mogli dei soldati in guerra\nfu ripresa nel film \"Superfantozzi\", in cui il personaggio interpretato proprio dallo stesso Paolo Villaggio ritorna dalle crociate e si accorge di aver perso la chiave della cintura di castit\u00e0 della moglie.\nSi nota comunque, anche nell'ambito scherzoso e divertito della vicenda, che questo brano contiene gi\u00e0 una forma di antimilitarismo, un'implicita accusa alla guerra:\nVi \u00e8, inoltre, una citazione dantesca: \"\u00abPoscia, pi\u00f9 che 'l dolor pot\u00e9 'l digiuno\u00bb\" (\"Divina Commedia\", Inferno, Canto XXXIII, in riferimento al conte Ugolino), che diventa \"\u00abMa pi\u00f9 dell'onor, pot\u00e9 il digiuno\u00bb\".\nMeno rilevanti, dato il carattere chiaramente di \"leggenda\", sono le \"licenze poetiche\": Carlo Martello non era re, ma solo \"maestro di palazzo\" dei re Merovingi (tuttavia la sua carica non gli imped\u00ec di esercitare in vita poteri simili a quelli di un re, tanto da esser considerato dai suoi contemporanei come un re di fatto a cui mancava solo il titolo) ; la Battaglia di Poitiers avvenne nel mese di ottobre, non \"\u00abnella calda primavera\u00bb\".\nLa canzone fu riarrangiata nel 1967 per l'album \"Volume I\": la reincisione si riconosce dall'accento dialettale bolognese con cui De Andr\u00e9 interpreta la \"pulzella\"; inoltre, come anticipato all'inizio, sono presenti degli assolo di corno sin dall'inizio, e di tromba, a partire da met\u00e0 canzone, che fanno da contrappunto al cantato, assenti nell'edizione originale. Sono presenti anche assolo di fagotto, sempre a scopo contrappuntistico.\nCover.\nDi \"Carlo Martello ritorna dalla battaglia di Poitiers\" realizzer\u00e0 una cover Silverio Pisu nel 1964 nell'album \"Ballate di ieri, ballate di oggi\".\nNel 1999 Claudio Baglioni la esegue dal vivo durante la trasmissione televisiva \"L'ultimo valzer\" in duetto con il suo autore Paolo Villaggio.\nNel 2006 i pugliesi Folkabbestia incidono la canzone includendola nel loro album \"25-60-38. Breve saggio sulla canzone italiana\"."}
{"id": "2498719", "revid": "28191371", "url": "https://it.wikipedia.org/wiki?curid=2498719", "title": "Missile balistico a medio raggio", "text": ""}
{"id": "2498720", "revid": "1305772", "url": "https://it.wikipedia.org/wiki?curid=2498720", "title": "\u00d1ico Saquito", "text": " \u00c8 stato uno dei musicisti pi\u00f9 importanti di Cuba del XX secolo, ha scritto pi\u00f9 di 500 canzoni.\nBiografia.\nChiamato alla nascita Antonio Fernandez Ortiz, us\u00f2 diversi nomi d'arte fra cui, oltre a \u00d1ico Saquito, \"Mr. Cat\". Secondo la leggenda il suo nomignolo \"Saquito\" (in spagnolo: sacchetto o piccola sacca) deriva dal fatto che, da giovane lavorava per le squadre di baseball che visitavano Santiago de Cuba. Nico andava con un sacco a raccogliere le palle che uscivano dal campo di gioco, cos\u00ec i suoi fan lo battezzarono come \u00d1ico Saquito.\nAveva iniziato la sua carriera negli anni '30; nel 1934 entr\u00f2 a far parte del gruppo T\u00edpico Oriental, diretto da Guillermo Mozo.\nMa nel 1936 Saquito aveva conosciuto il successo per aver composto il brano Cuidadito Compay Gallo, che presto divenne di grande notoriet\u00e0 per la versione del Trio Matamoros, che registrava la canzone e la rendeva popolare.\nNel 1938, Saquito a L'Avana forma un quartetto con Mozo Borgella, Guillermo Rodr\u00edguez Fife e Ram\u00f3n M\u00e1rquez ma il gruppo non ebbe molto successo.\nNel 1940 Saquito, poich\u00e9 la sua voce non era da solista, form\u00f2 il Conjunto Compay Gallo con la voce solista di Maximiliano S\u00e1nchez (Bimb\u00ed) e con il chitarrista Florencio \"P\u00edcolo\" Santana (seconda voce), Macias con la chitarra solista (terza voce).\nIl gruppo si sciolse dopo il 1941: Santana inizi\u00f2 poi ad esibirsi con il chitarrista Gerardo \"El Chino\" Macias a El Baturro, una famosa taverna a L'Avana.\nDopo di che Saquito form\u00f2 un nuovo gruppo, \"Los Guaracheros de Oriente\", sempre con Santana e Mac\u00edas. \nMa a quei tempi, a causa delle sue aspre critiche ai governanti in carica, a Cuba la guaracha fu perseguitata e repressa.\nNel 1950, \u00d1ico Saquito cominci\u00f2 un esilio in Venezuela, che dur\u00f2 dieci anni. Li aveva formato il Trio America, ma a causa della scarsa domanda alla radio, nei cabaret e nei locali da ballo, e \u00d1ico dovette tornare ad un mestiere che aveva appreso in giovent\u00f9, per cui inizi\u00f2 a lavorare presso una fonderia, dove a causa di un incidente aveva perso buona parte della sua vista. Dopo di che Saquito con il gruppo, Los Guaracheros de Oriente, realizz\u00f2 molte registrazioni per la RCA Victor, \u00d1ico e i Guaracheros frequentarono continuativamente Porto Rico e Venezuela fino al 1960.\nCon l'arrivo di Fidel Castro al potere a Cuba, \u00d1ico Saquito torn\u00f2 nel suo paese, ma il resto del gruppo (\"El Gallego\", \"El Chino\" e \"Picolo\") rimase in Venezuela, continuando la propria carriera senza Saquito. \nCon il suo vecchio amico, Maximiliano Sanchez, \u00d1ico a Cuba cre\u00f2 un nuovo trio El Conjunto Oriental, con il quale ha cantato e suonato fino alla sua morte, presso il leggendario bar-ristorante la Bodeguita del Medio a L'Avana.\nFra le sue canzoni pi\u00f9 famose:"}
{"id": "2498721", "revid": "21981", "url": "https://it.wikipedia.org/wiki?curid=2498721", "title": "IRBM", "text": ""}
{"id": "2498722", "revid": "287204", "url": "https://it.wikipedia.org/wiki?curid=2498722", "title": "Nico Saquito", "text": ""}
{"id": "2498727", "revid": "287204", "url": "https://it.wikipedia.org/wiki?curid=2498727", "title": "Ipratropio", "text": "L'ipratropio bromuro fu sviluppato in Germania nel 1976, \u00e8 un farmaco utilizzato come broncodilatatore per via inalatoria, per trattare la dispnea in corso di bronchite cronica o asma. \u00c8 un farmaco anticolinergico (in particolare un antagonista muscarinico non selettivo), ha la struttura di uno ione ammonico quaternario ed \u00e8 un derivato sintetico dell'atropina. A differenza di molti farmaci che, assorbiti per via inalatoria, anzich\u00e9 agire solo a livello locale, vengono parzialmente assorbiti dal sistema circolartorio, l'ipratropio, a causa del suo scarso assorbimento, riduce al minimo gli effetti collaterali sistemici. \nQuesto farmaco esiste in due forme farmaceutiche: sia come spray nasale (Atrovent e Atem), sia come soluzione per nebulizzatore (solo Atem). L'uso dell'aerosol come via di somministrazione consente di raggiungere la massima concentrazione del farmaco nell'organo bersaglio, determinando una diminuzione degli effetti sistemici.\nUsi.\nL'ipratropio bromuro somministrato per inalazione \u00e8 indicato per il trattamento del broncospasmo reversibile associato a broncopneumopatia cronica ostruttiva (BPCO), quindi della bronchite cronica.\nAssociato al salbutamolo \u00e8 usato per il trattamento, oltre che della bronchite cronica, dell'asma.\nAssociato al fenoterolo \u00e8 usato per il trattamento dell'asma. Inoltre, se utilizzato in associazione con beta2-agonisti per inalazione, \u00e8 indicato nel trattamento delle ostruzioni reversibili delle vie aeree nell'asma. La specialit\u00e0 medicinale Atrovent in forma di spray nasale, contenente ipratropio, \u00e8 indicata nel trattamento della rinorrea nelle riniti allergiche e non allergiche (anche raffreddore comune); la specialit\u00e0 medicinale Atem \u00e8 invece indicata nel trattamento dell'asma bronchiale e della broncopneumopatia cronica ostruttiva con componente asmatica. \nL'ipratropio pu\u00f2 essere somministrato ad alte dosi per via inalatoria in quanto \u00e8 poco assorbito dal circolo sistemico e non penetra nel sistema nervoso centrale. Tuttavia il grado di coinvolgimento delle vie parasimpatiche nelle risposte broncomotrici varia tra gli individui. Per questo, il fatto che la somministrazione di dosi maggiori di farmaco non provochi ulteriore inibizione della broncocostrizione implica che sono coinvolti anche altri meccanismi oltre alle vie parasimpatiche riflesse. Ciononostante, anche nei pazienti che meno rispondono al farmaco antimuscarinico si hanno comunque broncodilatazione e inibizione parziale della broncocostrizione, le quali hanno un importante ruolo clinico.\nIpratropio e altri farmaci antimuscarinici risultano anche utili nei pazienti che non riescono ad assumere per inalazione i farmaci \u03b2-agonisti.\nSe utilizzato in associazione con gli agonisti beta-colinergici aumenta l'azione broncodilatatoria. Infatti, sebbene i farmaci antimuscarinici siano meno efficaci rispetto ai \u03b2-agonisti nell'antagonizzare il broncospasmo asmatico, se nell'attacco acuto grave di asma si somministra contemporaneamente al salbutamolo per inalazione anche l'ipratropio aumenta la broncodilatazione data dal salbutamolo. \nInoltre, ipratropio risulta ugualmente efficace nei pazienti con BPCO in cui sia presente una componente parzialmente reversibile. \nL'ipratropio \u00e8 risultato particolarmente attivo nel trattamento della rinite perenne (rinite vasomotoria e rinite cronica allergica) soprattutto nel controllare il sintomo principale (rinorrea) e ridurre i sintomi accessori (starnuti, prurito nasale, lacrimazione, edema e congestione nasale).\nFarmacologia.\nL'ipratropio agisce bloccando i recettori muscarinici dei polmoni, inibendo la broncocostrizione e la secrezione di muco. \u00c8 un antagonista muscarinico non selettivo e, non diffondendosi nel sangue, non pu\u00f2 avere effetti collaterali a livello sistemico. L'ipratropio \u00e8 un derivato dell'atropina (\u00e8 il suo analogo N-isopropilico) ma presentando nella sua struttura una ammina quaternaria, esso non valica la barriera emato-encefalica. Ci\u00f2 comporta l'assenza di effetti collaterali sul sistema nervoso centrale quali la sindrome anticolinergica. \u00c8 considerato un broncodilatatore ad effetto rapido. L'ipratropio non \u00e8 da considerare un broncodilatatore a breve durata d'azione ed \u00e8 opportuno evitarne l'utilizzo al posto del salbutamolo (albuterolo) come trattamento di salvataggio.\nPropriet\u00e0 farmacodinamiche.\nL'ipratropio agisce localmente sulle vie respiratorie a dosi anche molto piccole, con specificit\u00e0 d'azione e tollerabilit\u00e0 elevata. Tale composto inibisce la secrezione nasale perch\u00e9 agisce con meccanismo di antagonismo competitivo sui recettori muscarinici dell'acetilcolina (non \u00e8 selettivo per un unico sottotipo). Vengono cos\u00ec inibite la broncocostrizione e la formazione di muco.\nPropriet\u00e0 farmacocinetiche.\nL'ipratropio si lega rapidamente ai recettori muscarinici a livello locale sia in seguito a somministrazione orale che intranasale. In seguito a somministrazione intranasale di soluzione di ipratropio bromuro le concentrazioni plasmatiche non sono superiori a 200 picogrammi/mL e la biodisponibilit\u00e0 sistemica \u00e8 inferiore al 10%.\nL'emivita terminale del principio attivo corrisponde a 1,6 ore, poi viene eliminato dal plasma.\nLa clearance totale di principio attivo \u00e8 di 2.300 mL/min; il 40% circa \u00e8 renale e il 60% non renale, principalmente epato-metabolica.\nIl volume di distribuzione allo stato stazionario (Vss) \u00e8 176 L e quello in fase terminale \u00e8 338 L.\nPer quanto riguarda l'escrezione renale, questa corrisponde al 40% della dose somministrata per via endovenosa, 3,1% della dose somministrata per via inalatoria e 3,7% di quella somministrata per via intranasale.\nIl legame alle proteine plasmatiche della piccola quantit\u00e0 di farmaco che raggiunge il circolo sistemico \u00e8 scarso; una parte di esso viene metabolizzato a prodotti inattivi e poich\u00e9 ha una struttura ammonica quaternaria non \u00e8 in grado di attraversare la barriera emato-encefalica.\nStudi di cinetica hanno dimostrato che dopo somministrazione intranasale i livelli plasmatici di principio attivo sono generalmente inferiori al limite di sensibilit\u00e0 e una certa quantit\u00e0 \u00e8 presente anche nelle urine.\nPer quanto riguarda la soluzione per nebulizzatore, l'attivit\u00e0 si manifesta dopo 3-5 minuti dall'inalazione e perdura per 4-6 ore (da utilizzarsi fino a quattro volte al giorno); nel caso dello spray nasale invece si manifesta dopo 5 minuti e perdura per 1-4 ore. Pu\u00f2 essere somministrato anche in caso di broncospasmo acuto di media intensit\u00e0, per\u00f2 in questo caso il miglioramento si verifica dopo 10 minuti dall'inalazione. \nEffetti collaterali.\nL'ipratropio, essendo un composto quaternario, \u00e8 molto polare e questa caratteristica gli impedisce di essere assorbito a livello del circolo sistemico, per questo presenta minori effetti sistemici. Non d\u00e0 quindi molti effetti indesiderati ed \u00e8 in genere sicuro e ben tollerato.\nSe inalato, gli effetti collaterali, simili a quelli degli altri anticolinergici, sono minimi. Tuttavia, sono riportati secchezza delle fauci e sedazione. Vi possono essere inoltre tosse ed infiammazione delle vie respiratorie.\nAltri effetti collaterali, che per\u00f2 hanno una frequenza molto rara, sono:\nCi sono poi reazioni avverse per cui la frequenza per questa tipologia di farmaco non \u00e8 nota e sono:\nSono stati anche osservati effetti quali arrossamento della pelle, tachicardia e palpitazioni. In una piccola percentuale di pazienti sono stati riscontrati mal di testa ed irritazione della gola dovuti alla stessa inalazione.\nNel dettaglio, nel caso di Atrovent, se la soluzione di spray nasale \u00e8 spruzzata nell'occhio si possono avere disturbi dell'accomodamento, peggioramento del glaucoma ad angolo stretto o dolore da irritazione del sacco congiuntivale. Nel caso di Atem, invece, oltre ad effetti indesiderati locali come secchezza delle fauci, si possono manifestare poco frequenti casi di cefalea, irritazione nasale e/o faringea, epistassi.\nControindicazioni.\nLa controindicazione principale riguardante l'utilizzo di ipratropio per via inalatoria \u00e8 l'ipersensibilit\u00e0 al principio attivo ma anche ad atropina e sostanze correlate. Nel caso di somministrazione orale, le controindicazioni sono analoghe a quelle degli anticolinergici, infatti \u00e8 controindicato in soggetti con glaucoma ad angolo stretto, ostruzioni nel sistema urinario (quali ipertorfia prostatica e sindromi di ritenzione urinaria) o occlusioni nel tratto gastrointestinale.\nPrecauzioni d'uso e avvertenze speciali.\nL'applicazione del farmaco negli occhi pu\u00f2 aggravare il glaucoma ad angolo chiuso a causa dell'effetto dilatatorio e possono intervenire anche rari, lievi e reversibili disturbi dell'accomodamento visivo.\nL'utilizzo di ipratropio sembra essere sicuro in caso di gravidanza e/o allattamento.\nAtrovent contiene come conservante il benzalconio cloruro che pu\u00f2 dare irritazione e rigonfiamento della mucosa nasale, soprattutto se utilizzato per lunghi periodi. Inoltre l'uso prolungato pu\u00f2 causare edema della mucosa nasale.\nRaramente, come per molte somministrazioni inalatorie, pu\u00f2 manifestarsi broncospasmo paradosso; in questo caso \u00e8 necessario interrompere immediatamente la somministrazione.\nIl farmaco va somministrato con cautela nei coronaropatici e nei cardiopatici e non \u00e8 controindicato nei soggetti celiaci.\nSi pu\u00f2 riscontrare un miglioramento della rinorrea anche al primo giorno di terapia anche se il massimo beneficio terapeutico si manifesta a distanza di qualche settimana dall'inizio del trattamento.\nInterazioni.\nInterazioni con antidepressivi triciclici, chinidina e farmaci anti-Parkinson potrebbero aumentare gli effetti collaterali di Ipratropio, ma sono clinicamente irrilevanti se esso \u00e8 somministrato per via inalatoria.\nL'uso di Atrovent in concomitanza con altri farmaci utilizzati per trattare riniti perenni (come antistaminici, steroidi o decongestionanti nasali) non porta all'aumento dell'incidenza di effetti collaterali.\nNomi commerciali.\nNegli Stati Uniti d'America l'ipratropio bromuro \u00e8 conosciuto coi nomi commerciali Atrovent e Apovent. \u00c8 venduto in Italia col nome di Atem, Ipraxa, Atrovent. In associazione al fenoterolo \u00e8 venduto negli USA sotto i nomi di Duovent e Berodual. In Italia in associazione con il salbutamolo come Breva, Biwind oppure Naos, negli USA con nomi Combivent e Duoneb."}
{"id": "2498732", "revid": "712828", "url": "https://it.wikipedia.org/wiki?curid=2498732", "title": "Grawp", "text": ""}
{"id": "2498733", "revid": "729019", "url": "https://it.wikipedia.org/wiki?curid=2498733", "title": "Riley Mason", "text": "Biografia.\nHa avuto due nomination agli AVN Awards nel 2007, una per il film \"Hard Candy 1\" che ebbe anche altre due nomination e l'altra per la Best New Starlet. In 5 anni di attivit\u00e0 \u00e8 apparsa in oltre 50 film."}
{"id": "2498734", "revid": "62004", "url": "https://it.wikipedia.org/wiki?curid=2498734", "title": "Milano-Modena", "text": "La Milano-Modena fu una corsa in linea maschile di ciclismo su strada, che si disput\u00f2 tra le citt\u00e0 di Milano e Modena, in Italia, dal 1906 al 1955.\nStoria.\nLa corsa, creata nel 1906, non ebbe formula fissa: nel 1928 e nel 1931 fu una gara a cronometro, nel 1936 si svolsero sette prove su pista e la classifica finale fu a punti. In genere, tuttavia, si disput\u00f2 come normale corsa in linea su strada.\nAlla competizione parteciparono e trionfarono importanti ciclisti della prima met\u00e0 del XX secolo, quali Luigi Ganna, Gaetano Belloni, Costante Girardengo, Alfredo Binda, Learco Guerra. Nel 1952 si corse un'edizione non ufficiale della corsa. Le ultime due edizioni, nel 1954 e nel 1955, vennero invece vinte da Fiorenzo Magni.\nAlbo d'oro.\n\"Aggiornato all'edizione 1955. In corsivo le edizioni non ufficiali\""}
{"id": "2498737", "revid": "25817540", "url": "https://it.wikipedia.org/wiki?curid=2498737", "title": "Ipratropio bromuro", "text": ""}
{"id": "2498738", "revid": "204012", "url": "https://it.wikipedia.org/wiki?curid=2498738", "title": "Blocchi atrioventricolari", "text": ""}
{"id": "2498742", "revid": "122246", "url": "https://it.wikipedia.org/wiki?curid=2498742", "title": "Chiesa di Santa Maria del Castagneto", "text": "La chiesa di Santa Maria del Castagneto, originariamente abbazia benedettina, \u00e8 uno fra i pi\u00f9 antichi edifici sacri di Cusano Mutri.\nStoria.\nL'attuale architettura religiosa, secondo alcune ipotesi, sarebbe stata costruita su di una struttura di et\u00e0 sannita. A conforto di tale tesi vi sono: la scoperta alla base delle fondazioni di un impianto murario non attribuibile alla tipologia edilizia cristiana; il ritrovamento di una sepoltura militare sannita durante i lavori eseguiti nel 1955; l'orientamento della facciata verso oriente.\nLa chiesa venne costruita pochi anni dopo la conversione al cattolicesimo di Teodorata, moglie di Romualdo I di Benevento, duca longobardo nel 686.\nAlla chiesa venne presto annesso un monastero di Benedettini grazie al quale conobbe un lungo periodo di splendore nonostante i vari tentativi di usurpazione avuti durante l'occupazione saracena ed ancora nel 1053 e nel 1059 quando un presbitero, con l'appoggio dei feudatari locali, si autoproclam\u00f2 abate ottenendo cos\u00ec la scomunica di Papa Leone IX.\nLe numerose propriet\u00e0 fondiarie avevano accresciuto la potenza della struttura che nel 1342 ottenne con bolla di Papa Clemente VI il riconoscimento di diversi privilegi come quello della concessione di quaranta giorni di indulgenza ai fedeli durante alcune ricorrenze particolari. Ma proprio in questo periodo inizi\u00f2 un lento declino dovuto allo spopolamento di Santa Maria e al trasferimento dei suoi abitanti in Cusano, essendo posto in luogo pi\u00f9 sicuro e difeso da mura.\nA cavallo fra il XVI ed il XVII secolo il monastero risult\u00f2 essere abbandonato e la chiesa perse cos\u00ec la sua secolare autonomia diventando un semplice edificio di culto rurale alle dipendenze della Parrocchiale di San Nicola.\nDescrizione.\nLa chiesa \u00e8 preceduta da una zona verde dove sono piantati alcuni alberi di castagni che danno il nome all'edificio di culto. Nel muro in cemento armato che cinge quest'area a nord sono stati inglobati alcuni reperti lapidei recuperati durante i lavori di restauro di alcuni anni fa e consistenti in resti di epigrafi e in bassorilievi.\nLa facciata, molto semplice e avente come decorazione solo due lesene in stucco, \u00e8 affiancata da un edificio dal quale parte il piccolo campanile ottocentesco in pietra locale.\nL'interno, oggi ad una sola navata, era originariamente molto pi\u00f9 ampio: la navata a destra croll\u00f2 a seguito del terremoto del 1349 mentre l'altra navata, nei lavori di restauro del 1755, venne chiusa e divisa in stanze.\nLa volta a botte attuale \u00e8 stata ricostruita alla fine del XIX secolo. \nSull'altare maggiore \u00e8 una scultura romanico-bizantina di antica fattura."}
{"id": "2498745", "revid": "287204", "url": "https://it.wikipedia.org/wiki?curid=2498745", "title": "Grecco", "text": "Grecco \u00e8 una citt\u00e0 dell'Uruguay, situata ad est del dipartimento di R\u00edo Negro. Si trova a 112 metri sul livello del mare. Ha una popolazione di circa 700 abitanti.\nStoria.\nI primi ad arrivare nell'area sulle rive del torrente Las Flores furono nel 1870 i fratelli italiani Natale e Giovanni Grecco. Il primo torn\u00f2 in patria nel 1872, Giovanni invece acquist\u00f2 400 ettari nella zona e costru\u00ec la sua casa e un grande magazzino. Qualche tempo dopo divise le sue terre e le distribu\u00ec tra i suoi dieci figli. Prima del 1930, diverse famiglie si stabilirono a Grecco, il che port\u00f2 all'installazione di una stazione di polizia e di una scuola. La prima suddivisione delle propriet\u00e0 di Grecco risale al 20 gennaio 1930.\nIl 17 novembre 1964, con la legge 13.299, Grecco fu ufficialmente elevata alla categoria della citt\u00e0. \nEconomia.\nL'economia di Grecco \u00e8 agricolo-forestale."}
{"id": "2498747", "revid": "174925", "url": "https://it.wikipedia.org/wiki?curid=2498747", "title": "Punta de Rieles - Bella Italia", "text": "Bella Italia \u00e8 un quartiere (in spagnolo, \"barrio\") operaio di Montevideo, in Uruguay, che si trova nel nord della citt\u00e0. Ha una popolazione di circa 20.000 persone. \nFu creato all'inizio del secolo XX per ospitare immigranti italiani. \nAttualmente \u00e8 un quartiere rurale e residenziale dell'area periferica della citt\u00e0."}
{"id": "2498759", "revid": "1983214", "url": "https://it.wikipedia.org/wiki?curid=2498759", "title": "La dama di picche", "text": ""}
{"id": "2498760", "revid": "17654", "url": "https://it.wikipedia.org/wiki?curid=2498760", "title": "Pikovaya dama", "text": ""}
{"id": "2498763", "revid": "406204", "url": "https://it.wikipedia.org/wiki?curid=2498763", "title": "Presidente della Francia", "text": ""}
{"id": "2498768", "revid": "352448", "url": "https://it.wikipedia.org/wiki?curid=2498768", "title": "Grotte sacre", "text": ""}
{"id": "2498769", "revid": "1833487", "url": "https://it.wikipedia.org/wiki?curid=2498769", "title": "Sh\u014dg\u014d Kuniba", "text": "\u00c8 stato un insegnante di karate.\nKuniba S\u014dke ricevette l'insegnamento da molti maestri come:\nKuniba applic\u00f2 le sue conoscenze di: aikido, jujutsu, judo e di altre arti marziali al \"bunkai\" dei kata di \"karate\". Questo costitu\u00ec delle importanti variazioni molto creative che divennero il suo marchio di garanzia. Cre\u00f2 un nuovo stile: \"Kuniba-ry\u016b Goshind\u014d\" (o \"Goshin Bud\u014d Jujutsu\"), che letteralmente significa lo stile di autodifesa di Kuniba S\u014dke e che combina elementi di karate, aikido e judo."}
{"id": "2498770", "revid": "1568601", "url": "https://it.wikipedia.org/wiki?curid=2498770", "title": "Grotte sacre minoiche", "text": "Le grotte sacre e i santuari montani dell'antica civilt\u00e0 minoica sono sparsi per tutto il territorio dell'attuale isola di Creta. La maggior parte degli studiosi concordano sul fatto che le grotte sacre fossero state utilizzate dai minoici per riti religiosi. \nMentre tutti i santuari montani minoici hanno statuette d'argilla antropomorfe, tra le grotte sacre soltanto Ida e Psychro presentano questi oggetti. Parti del corpo in argilla, chiamate anche parti corporee votive, comuni tra i santuari montani, non appaiono in nessuna grotta, eccetto una gamba di bronzo trovata a Psychro."}
{"id": "2498772", "revid": "352448", "url": "https://it.wikipedia.org/wiki?curid=2498772", "title": "Grotta sacra minoica", "text": ""}
{"id": "2498773", "revid": "352448", "url": "https://it.wikipedia.org/wiki?curid=2498773", "title": "Grotta sacra", "text": ""}
{"id": "2498778", "revid": "767487", "url": "https://it.wikipedia.org/wiki?curid=2498778", "title": "Kamares (Creta)", "text": "Kamares \u00e8 la localit\u00e0 di un sito archeologico di una grotta sacra minoica che si trova nella parte centro-meridionale dell'isola di Creta, in Grecia. La grotta sacra a Kamares \u00e8 leggermente decentrata rispetto a un passo di montagna dei Monti Psiloriti, virtualmente allineata con la localit\u00e0 della vicina Festo. \nAlcuni dei migliori esempi di ceramica del Medio Minoico sono stati scoperti nella grotta di Kamares. La ceramica di Kamares datata al MM (periodo protopalaziale) ha preso il suo nome proprio dal sito. Questa ceramica \u00e8 policroma con colori disposti chiaro su scuro, e con forme comprendenti giare e tazze. Le ceramiche dello stile \u201cKamares\u201d, eseguite con l'utilizzo del tornio girevole, sono state denominate \u201ca guscio d'uovo\u201d per il loro esile spessore."}
{"id": "2498781", "revid": "1494169", "url": "https://it.wikipedia.org/wiki?curid=2498781", "title": "Kamares", "text": ""}
{"id": "2498782", "revid": "352448", "url": "https://it.wikipedia.org/wiki?curid=2498782", "title": "Ceramica di Kamares", "text": ""}
{"id": "2498788", "revid": "767487", "url": "https://it.wikipedia.org/wiki?curid=2498788", "title": "Monti Psiloriti", "text": "I Monti Psiloritis sono una catena montuosa che si trova nell'isola greca della Creta meridionale. Il Monte Ida ne \u00e8 la vetta principale. L'antico palazzo minoico di Festo \u00e8 allineato verso un'importante zona della sella montana dello Psiloriti."}
{"id": "2498790", "revid": "352448", "url": "https://it.wikipedia.org/wiki?curid=2498790", "title": "Psiloriti", "text": ""}
{"id": "2498792", "revid": "1543377", "url": "https://it.wikipedia.org/wiki?curid=2498792", "title": "Michael Ernest Smith", "text": "Ha scritto numerosi articoli sull'archeologia messicana, e libri sugli Aztechi. Attualmente (2009) \u00e8 professore di antropologia presso la School of Human Evolution and Social Change della Arizona State University. \u00c8 famoso per aver fortemente sostenuto l'importanza di valutare le prove archeologiche indipendentemente da quelle etnostoriche, e propugnandone l'uso come fonte di conoscenza della cultura azteca."}
{"id": "2498794", "revid": "98077", "url": "https://it.wikipedia.org/wiki?curid=2498794", "title": "Propriet\u00e0 indivisa", "text": ""}
{"id": "2498796", "revid": "838137", "url": "https://it.wikipedia.org/wiki?curid=2498796", "title": "Helena Havelkov\u00e1", "text": "Carriera.\nClub.\nHelena Havelkov\u00e1 esordisce nella pallavolo professionistica nella stagione 2003-04, quando debutta nella Extraliga ceca, con la squadra della sua citt\u00e0, la . Nella stagione seguente passa allo , dove milita per un triennio.\nNel campionato 2007-08 si trasferisce in Italia, ingaggiata dal , in Serie A1: resta legata alla squadra emiliana per due annate, fino al campionato 2009-10, quando viene acquistata dal ; durante la militanza con la squadra bustocca, dopo aver conquistato la Coppa CEV 2009-10, nell'annata 2011-12 vince la Coppa Italia, dove viene premiata come MVP, la Coppa CEV e lo scudetto.\nNella stagione 2012-13 viene ingaggiata dalla squadra russa della , vincendo la Challenge Cup, mentre nella stagione seguente passa all', nella Voleybol 1. Ligi turca. Nell'annata 2014-15 torna alla formazione di Busto Arsizio, mentre nel campionato successivo approda in Polonia per difendere i colori del , in Liga Siatk\u00f3wki Kobiet, vincendo la Supercoppa polacca, la Coppa di Polonia e lo scudetto.\nDopo un'annata in Cina con lo , nella Chinese Volleyball League, \u00e8 nuovamente nella Serie A1 italiana per la stagione 2017-18 con la . Torna nella Superliga russa nel campionato 2018-19, ingaggiata dalla , dove milita per due annate e con cui si aggiudica, nel corso della prima, la Supercoppa russa, la Coppa di Russia e lo scudetto; rientra quindi in Italia per la stagione 2020-21, trasferendosi alla .\nNazionale.\nNel 2012, con la nazionale ceca, vince la sua prima medaglia, quella d'oro, all'European League."}
{"id": "2498797", "revid": "152584", "url": "https://it.wikipedia.org/wiki?curid=2498797", "title": "Carlo Giovanni di Svezia", "text": ""}
{"id": "2498800", "revid": "574302", "url": "https://it.wikipedia.org/wiki?curid=2498800", "title": "Oscar di Svezia", "text": "Attualmente, \u00e8 terzo nella linea di successione al trono di Svezia, dopo sua madre, e sua sorella maggiore, la principessa Estelle, duchessa di \u00d6sterg\u00f6tland.\nBiografia.\nNascita e battesimo.\nIl 4 settembre 2015, la corte reale ha annunciato che la principessa ereditaria Vittoria era in attesa del suo secondogenito, la cui nascita era prevista per marzo 2016.Il principe Oscar \u00e8 nato il 2 marzo 2016 alle 20:28 ora locale. Al momento della nascita il suo peso era di 3,655 kg e misurava 52 cm. I suoi nomi ed il titolo sono stati annunciati il giorno successivo dal re suo nonno. La sua nascita \u00e8 stata salutata con 21 colpi di cannone sull'isola di Skeppsholmen, di fronte al Palazzo Reale di Stoccolma. La Scania (\"Sk\u00e5ne\") \u00e8 il ducato titolare in Svezia pi\u00f9 al sud, di cui, in precedenza, ne hanno portato il titolo altri due membri del casato di Bernadotte, entrambi diventati re: Carlo XV e Gustavo VI Adolfo (bis bisnonno del principe Oscar).\nUn \"Te Deum\" di ringraziamento in suo onore si \u00e8 tenuto nella cappella del palazzo reale il 3 marzo 2016.\nIl nome Oscar ha radici nella Casa Bernadotte, essendo stato in precedenza portato da due re svedesi, Oscar I e Oscar II. \u00c8 stato anche il nome del principe Oscar Bernadotte, conte di Wisborg, padre di Folke Bernadotte, la cui moglie americana, Estelle, \u00e8 omonima della sorella maggiore del principe Oscar.\nIl principe Oscar \u00e8 stato battezzato il 27 maggio 2016 nella cappella del palazzo reale di Stoccolma. I suoi padrini sono stati il principe ereditario Federico di Danimarca, la principessa ereditaria Mette-Marit di Norvegia, la zia materna, la principessa Maddalena di Svezia, il cugino di sua madre, Oscar Magnuson, ed il cugino di suo padre, Hans \u00c5str\u00f6m. Il piccolo \u00e8 stato battezzato nell'antico abito di famiglia indossato per la prima volta dal principe Gustavo Adolfo quando fu battezzato nel 1906. Il suo nome e la data del battesimo sono stati aggiunti al ricamo della gonna."}
{"id": "2498804", "revid": "110157", "url": "https://it.wikipedia.org/wiki?curid=2498804", "title": "Futaleuf\u00fa (fiume)", "text": "Il fiume Futaleuf\u00fa (in spagnolo \"R\u00edo Futaleuf\u00fa\") o R\u00edo Grande o R\u00edo Yelcho \u00e8 un fiume della Patagonia che attraversa il territorio dell'Argentina e del Cile.\nDescrizione generale.\nNasce in Argentina, nella provincia di Chubut e raccoglie le acque di tutta la regione dei laghi compresa l'area del Parco Nazionale Los Alerces. Attraversata la frontiera con il Cile prende il nome di \"R\u00edo Grande\" ed attraversa la Regione di Los Lagos, riversandosi nel lago Yelcho. Sfocia dal lago lungo la sponda settentrionale prendendo il nome di \"R\u00edo Yelcho\", terminando il suo percorso nell\"'Ensenada Chait\u00e9n\", presso il Golfo di Corcovado, nell'Oceano Pacifico.\nLa lunghezza totale del corso Futaleuf\u00fa-Yelcho \u00e8 di 246\u00a0km, dei quali 40\u00a0km formano il r\u00edo Yelcho, che nasce dall'omonimo lago.\nAffluenti.\nIn Argentina riceve, lungo la sponda sinistra, le acque del r\u00edo Percey, che attraversa la citt\u00e0 di Trevelin."}
{"id": "2498805", "revid": "338769", "url": "https://it.wikipedia.org/wiki?curid=2498805", "title": "Serginho Baptista", "text": ""}
{"id": "2498807", "revid": "219110", "url": "https://it.wikipedia.org/wiki?curid=2498807", "title": "ACID Pro", "text": "Sony ACID Pro \u00e8 un software DAW professionale. In origine era prodotto da Sonic Foundry con il nome di \"ACID pH1\". Al momento del primo rilascio, nel 1998, ACID era l'unico software musicale per la creazione automatica di musica basata su loop: un loop messo su una traccia audio si adattava automaticamente al tempo e alla tonalit\u00e0 prescelte, senza quasi nessun degrado audio.\nQuesta caratteristica rese ACID molto popolare tra compositori e DJ, mettendoli in grado di creare rapidamente basi ritmiche, sottofondi musicali e anche orchestrazioni complesse, arrangiandole facilmente per ogni tempo e tonalit\u00e0. ACID utilizza dei particolari file audio per questo, file wave detti \"ACIDificati\" (ACIDized), che possono essere preparati da un editor come Soundforge della stessa Sony. Anche FL Studio della Image-Line permette di salvare progetti o sezioni in forma riconoscibile da ACID.\nL'adattamento automatico dei loop \u00e8 una caratteristica che \u00e8 stata integrata nel tempo anche nei software prodotti da altre case. In linea di massima i loop sono compatibili con ogni prodotto.\nACID Pro inoltre permette la registrazione e la composizione con file audio tradizionali, e a partire dalla versione 6 \u00e8 anche un completo sequencer MIDI. Integra il supporto per effetti DirectX, ASIO e VST. Una routine chiamata \"Beatmapper\" permette di determinare in modo semiautomatico le informazioni di tempo da file wave gi\u00e0 esistenti.\nCome gran parte dei pacchetti software sofisticati, ACID non \u00e8 un programma singolo ma una famiglia di prodotti con caratteristiche di prestazioni e funzionalit\u00e0 differenti. Dopo l'acquisizione di ACID, Sony ha continuato il supporto di ACIDplanet, un sito web rivolto agli utilizzatori del programma, nonch\u00e9 agli appassionati di musica. ACIDplanet descrive se stesso come \"il sito di riferimento per musica, video e artisti unici\"."}
{"id": "2498815", "revid": "1305772", "url": "https://it.wikipedia.org/wiki?curid=2498815", "title": "Track &amp; Field", "text": "Track &amp; Field, conosciuto in Giappone come , \u00e8 un videogioco sportivo del 1983 prodotto da Konami, in origine come arcade e poi convertito per diverse piattaforme casalinghe. \"Track &amp; Field\", dotato di alcuni seguiti, \u00e8 stato il primo titolo arcade a proporre uno stile di gioco basato sulla rapida pressione di tasti, in concomitanza con \"Decathlon\" per i sistemi casalinghi. Sebbene non siano stati i primi titoli in assoluto a utilizzarlo, resero celebre il principio dello \"smanettamento\", ovvero azionamento alternato di due pulsanti o del joystick per simulare la potenza dell'atleta in proporzione alla velocit\u00e0 del giocatore, che \u00e8 stato in seguito ripreso da molti titoli sportivi e non.\nModalit\u00e0 di gioco.\nNel gioco sono presenti sei discipline olimpioniche, tutte comprese nell'atletica leggera; in ogni evento si devono utilizzare in rapida alternanza due tasti per correre (o, nel caso del lancio del martello, per ruotare) e quindi va premuto un ulteriore tasto che, di volta in volta, serve per saltare o per lanciare un oggetto. Esistevano anche modelli arcade non originali basati sul joystick, da oscillare. I quattro giocatori possibili, che nelle prove di corsa gareggiano in due contemporaneamente, hanno quattro aspetti etnici diversi, tutti dotati di baffi.\nLe sei prove, nell'ordine in cui si presentano, sono:\nGli eventi sono mostrati sempre con visuale laterale e tribune affollate in lontananza, tranne il lancio del martello che \u00e8 visto dall'alto. Il principio \u00e8 sempre prendere il pi\u00f9 possibile velocit\u00e0 con lo \"smanettamento\" e usare il terzo tasto con il massimo tempismo possibile.\nPer avanzare nel gioco \u00e8 necessario raggiungere un certo limite minimo prefissato, di tempo o di distanza: fallirlo per tre volte in una delle prove significa incorrere nel game over. A seconda delle impostazioni del cabinato, il gioco pu\u00f2 terminare comunque dopo le 6 prove o ricominciare da capo con requisiti di qualifica aumentati.\nNella conversione per MSX il gioco \u00e8 stato suddiviso in due titoli su cartuccia venduti separatamente, ciascuno con 4 discipline: \"Track &amp; Field I\" (100m, salto in lungo, martello e la nuova 400m) e \"Track &amp; Field II\" (110m, giavellotto, salto in alto e la nuova 1500m).\nAnche su NES ci sono differenze nelle discipline.\nSerie.\nI numerosi seguiti di \"Track &amp; Field\" furono:"}
{"id": "2498818", "revid": "287204", "url": "https://it.wikipedia.org/wiki?curid=2498818", "title": "Austrian Open 2008", "text": "L'Austrian Open 2008 \u00e8 stato un torneo di tennis giocato sulla terra battuta.\n\u00c8 stata la 38\u00aa edizione dell'Austrian Open, \nche fa parte della categoria International Series Gold nell'ambito dell'ATP Tour 2008. \nSi \u00e8 giocato al Kitzb\u00fchel Sportpark Tennis Stadium di Kitzb\u00fchel in Austria, dal 14 al 20 luglio 2008.\nCampioni.\nSingolare maschile.\n Juan Mart\u00edn del Potro ha battuto in finale J\u00fcrgen Melzer, 6\u20132, 6\u20131\nDoppio.\n James Cerretani / Victor H\u0103nescu hanno battuto in finale Lucas Arnold Ker / Olivier Rochus, 6\u20133, 7\u20135"}
{"id": "2498822", "revid": "767487", "url": "https://it.wikipedia.org/wiki?curid=2498822", "title": "Anemospilia", "text": "Anemospilia (in lingua greca 'grotte del vento') \u00e8 il sito archeologico di un antico tempio minoico a Creta.\nGeografia.\nIl tempio si trova ai piedi dell'estremit\u00e0 settentrionale del Monte Juktas, il leggendario luogo di nascita di Zeus. La moderna Candia pu\u00f2 essere vista dal sito, localizzato nella zona rurale nei pressi di Archanes, sul fianco della collina che fronteggia il nord verso i complessi palaziali di Cnosso, da cui dista circa 7 chilometri. Vari fattori hanno fatto concludere agli archeologi che esso fosse un tempio.\nArcheologia.\nAnemospilia venne per prima scavata nel 1979 da J. Sakellarakis. Il tempio venne distrutto da un'eruzione vulcanica del Monte Thera e dai terremoti che ne risultarono. Venne trovato in rovina con i muri in pietra, con tracce di cenere e carbone sparse sul suolo, e da ci\u00f2 si pu\u00f2 postulare che l'edificio fosse stato bruciato.\nIl tempio \u00e8 costituito da tre camere con un annesso che conduce a esse, ogni camera ha qualcosa di alquanto insolito al suo interno.\nCamera orientale.\nSul lato sud della camera orientale vennero trovate le rovine di un altare con scalini con sopra molte offerte: resti di vasi in ceramica (pithoi) sul pavimento e tracce di latte, miele, cereali e piselli sul fondo delle giare. Quando i vasi in ceramica vennero ricostruiti, la scena incisa su alcuni di essi mostrava rituali religiosi.\nAnnesso.\nNell'annesso, venne trovato un corpo, le cui ossa erano cos\u00ec fracassate, specialmente le pelviche, che fu impossibile per chiunque identificarne il sesso. Il cadavere mostrava che su di esso si fosse abbattuto un macigno o qualcosa di molto pesante, mentre intorno c'erano frammenti di ceramica frantumata. La sua posizione indica che la persona stesse correndo fuori dalla camera centrale quando mor\u00ec.\nCamera centrale.\nSul lato sud della camera venne trovato un altare fatto con pietre sbozzate prelevate dal fianco della sacra collina. Su di esso stavano un paio di piedi d'argilla che erano stati la base dell'idolo, come pure pezzi di legno bruciati. L'idolo, o Xoanon (in greco 'statua'), sarebbe stato a grandezza naturale e realizzato principalmente in legno, mentre la cenere sul suolo suggerisce che esso fosse stato bruciato contemporaneamente al tempio. Alla base dell'altare furono trovati i resti di pi\u00f9 di 400 vasi in ceramica. Vicino allo Xoanon c'era un tumulo, un blocco di roccia del fianco collinare, un simbolo della terra, che, insieme al mare e al cielo, i minoici consideravano essere gli elementi eterni del mondo. La pietra sacra rappresentava una parte importante nei rituali, sopra la quale le libagioni venivano versate alla divinit\u00e0.\nCamera occidentale.\nNella camera occidentale, due scheletri vennero trovati sul pavimento, uno nell'angolo sud-ovest di essa. Questo corpo femminile di 28 anni, considerate le aspettative di vita media nelle antiche civilt\u00e0 di circa 55 anni, sarebbe stata una donna di mezza et\u00e0. E poich\u00e9 le donne minoiche avevano quasi una condizione sociale paritaria nella vita di quei tempi, sarebbe quasi certamente stata un qualche tipo di alta sacerdotessa.\nL'altro scheletro era quello di un maschio, sulla trentina di anni, circa 180\u00a0cm alto, di taglia poderosa, giacente supino con le mani che coprivano il suo volto, come per proteggerlo. L'uomo alto aveva un anello fatto di ferro e argento infilato al dito mignolo della mano sinistra e sul suo polso c'era un sigillo inciso di \u201ceccezionale pregio artistico\u201d, certamente sarebbe stato allora di grande valore. Le sue gambe spezzate e il suo corpo vennero trovate vicino al centro della stanza vicino a una piattaforma, alla cui base vi era un trogolo o contenitore.\nSulla sommit\u00e0 della piattaforma venne trovato un altro corpo maschile di circa 18 anni, in posizione fetale, giacente sul fianco destro. Tra le ossa venne trovato un coltello riccamente intagliato, di circa 40\u00a0cm lungo e del peso di oltre 400\u00a0g. Ogni faccia della lama aveva la raffigurazione incisa di una testa animale, il muso e le zanne del cinghiale, orecchie simili ad ali di farfalla e occhi \"obliqui\" come una volpe. Le gambe del giovane erano piegate in modo che i calcagni si trovavano quasi a toccare le cosce, indicando che in quel luogo fossero state legate. La sua mascella era chiusa in modo insolito, dato che generalmente essa si abbassa dopo la morte. Dopo un esame di laboratorio, venne rivelato che le ossa sul suo fianco sinistro erano bianche, mentre quelle del fianco destro nere. \u00c8 ben noto nella pratica forense che quando un corpo con tutta la sua quantit\u00e0 di sangue viene bruciato, le ossa risulterranno nere. Se il sangue \u00e8 \"prelevato\" prima della bruciatura, le ossa saranno bianche. Ci\u00f2 dimostra che il sacerdote e la sacerdotessa fossero soltanto a met\u00e0 strada nella loro cerimonia rituale, quando il corpo prese fuoco.\nConclusione.\nIn conclusione, la ragione per cui l'uomo morto si trovava sull'altare \u00e8 perch\u00e9 probabilmente egli rappresentava la vittima sacrificale. Il sacerdote e la cittadinanza avrebbero notato l'incremento dell'attivit\u00e0 vulcanica del Monte Thera, e decisero che per placare gli dei, dovessero praticare un sacrificio umano, e questo ci dice anche il perch\u00e9 la vittima fosse stata alquanto giovane, poich\u00e9 un sacrificio di una persona pi\u00f9 anziana non sarebbe stato altrettanto bene accetto agli dei come poteva esserlo quello di un giovane. Il fatto che il tempio fosse stato bruciato dimostra che durante la cerimonia, un terremoto fece cadere le candele, bruciando le pareti in legno; il sangue del corpo solo per met\u00e0 fuoriuscito, fece s\u00ec che, quando il corpo prese fuoco, met\u00e0 delle ossa risultassero nere e l'altra met\u00e0 bianche."}
{"id": "2498827", "revid": "287204", "url": "https://it.wikipedia.org/wiki?curid=2498827", "title": "Rogerio Motta", "text": ""}
{"id": "2498828", "revid": "287204", "url": "https://it.wikipedia.org/wiki?curid=2498828", "title": "Ileana Cotrubas", "text": ""}
{"id": "2498830", "revid": "287204", "url": "https://it.wikipedia.org/wiki?curid=2498830", "title": "Marcio Roberto Brancher", "text": ""}
{"id": "2498833", "revid": "287204", "url": "https://it.wikipedia.org/wiki?curid=2498833", "title": "Lenisio Teixeira Junior", "text": ""}
{"id": "2498837", "revid": "28592", "url": "https://it.wikipedia.org/wiki?curid=2498837", "title": "Privatizzata", "text": ""}
{"id": "2498838", "revid": "28592", "url": "https://it.wikipedia.org/wiki?curid=2498838", "title": "TV via satellite", "text": ""}
{"id": "2498839", "revid": "287204", "url": "https://it.wikipedia.org/wiki?curid=2498839", "title": "Flavio Sergio Viana", "text": ""}
{"id": "2498840", "revid": "729019", "url": "https://it.wikipedia.org/wiki?curid=2498840", "title": "Torre di Davide", "text": "La Torre di Davide (, \"Migdal David\", , \"Burj Daud\") \u00e8 un'antica cittadella situata vicino alla Porta di Giaffa, uno degli ingressi alla Citt\u00e0 Vecchia di Gerusalemme.\nFu costruita nel II secolo a.C. per rafforzare un punto debole delle fortificazioni strategiche della Citt\u00e0 Vecchia. In seguito fu distrutta e ricostruita, nell'ordine, dai conquistatori cristiani, musulmani, mamelucchi e ottomani di Gerusalemme.\nLa torre conserva importanti reperti archeologici antichi di 2.000 anni ed \u00e8 un popolare luogo di ritrovo per manifestazioni benefiche, mostre di artigianato, concerti e spettacoli di musica e luci. Il nome di \"Torre di Davide\" \u00e8 improprio poich\u00e9 essa fu costruita vari secoli dopo la data tradizionale biblica del regno di Davide."}
{"id": "2498843", "revid": "1442080", "url": "https://it.wikipedia.org/wiki?curid=2498843", "title": "Austrian Open 2008 - Singolare", "text": "Il singolare dell'Austrian Open 2008 \u00e8 stato un torneo di tennis facente parte dell'ATP Tour.\nJuan M\u00f3naco era il detentore del titolo, ma quest'anno non ha partecipato.\nJuan Mart\u00edn del Potro ha battuto in finale 6\u20132, 6\u20131, J\u00fcrgen Melzer."}
{"id": "2498844", "revid": "124808", "url": "https://it.wikipedia.org/wiki?curid=2498844", "title": "WGA Award", "text": ""}
{"id": "2498845", "revid": "287204", "url": "https://it.wikipedia.org/wiki?curid=2498845", "title": "Rogerio Santana Alves", "text": ""}
{"id": "2498854", "revid": "1442080", "url": "https://it.wikipedia.org/wiki?curid=2498854", "title": "Austrian Open 2008 - Doppio", "text": "Il doppio dell'Austrian Open 2008 \u00e8 stato un torneo di tennis facente parte della categoria Grand Prix.\nLuis Horna e Potito Starace erano i detentori del titolo, ma hanno perso nel 1\u00ba turno contro James Cerretani e Victor H\u0103nescu.\nJames Cerretani e Victor H\u0103nescu hanno battuto in finale 6\u20133, 7\u20135, Lucas Arnold Ker e Olivier Rochus."}
{"id": "2498859", "revid": "229244", "url": "https://it.wikipedia.org/wiki?curid=2498859", "title": "Arcipelago Windmill", "text": ""}
{"id": "2498860", "revid": "1904508", "url": "https://it.wikipedia.org/wiki?curid=2498860", "title": "Luisa di Prussia (1808-1870)", "text": "Biografia.\nInfanzia.\nSuo padre era Federico Guglielmo III, figlio del re Federico Guglielmo II e della regina Federica di Assia-Darmstadt; sua madre era la principessa Luisa di Meclemburgo-Strelitz, figlia del granduca Carlo II di Meclemburgo-Strelitz e della consorte Federica Carolina Luisa d'Assia-Darmstadt.\nMatrimonio.\nLuisa e Federico d'Orange-Nassau, figlio secondogenito del re Guglielmo I dei Paesi Bassi e della regina Guglielmina, nata principessa di Prussia, si conoscevano fin dall'infanzia a causa delle frequenti visite di Federico a Berlino. Si fidanzarono nel 1823 e si sposarono il 21 maggio 1825 a Berlino. Il matrimonio fu condotto secondo le politiche legittimiste del tempo.\nLuisa e Federico vissero prima a L'Aia e, dal 1838 in poi, a Wassenaar. Luisa non ebbe un ruolo pubblico dominante, ma condivise la reputazione immacolata di suo marito agli occhi dell'opinione pubblica. Venne descritta come una persona con una forte vicinanza alla sua famiglia allargata, con la quale tenne corrispondenza; spesso visit\u00f2 i suoi parenti e alla fine anche le sue figlie all'estero, quando lasciarono i Paesi Bassi dopo i loro matrimoni. La sua corrispondenza con le sue figlie e parenti \u00e8 considerata una preziosa fonte della vita di corte contemporanea nei Paesi Bassi, Svezia e Russia. Sebbene non ci siano informazioni sul fatto che lei abbia cercato di partecipare alla politica o no, era fortemente filo-prussiana e le sue opinioni causarono un conflitto tra lei e la regina Sofia durante la guerra franco-prussiana del 1870.\nUltimi anni e morte.\nLuisa e suo marito contribuirono entrambi con le loro idee alla costruzione dei loro appartamenti a Passow in collaborazione con gli architetti Eduard Petzold e Jan David Zocher. Nel 1869 fond\u00f2 una fondazione di beneficenza per gli orfani, la \"Luisestiftelsen\" (\"Fondazione Luisa\").\nLuisa mor\u00ec il 6 dicembre 1870 a Wassenaar, nell'Olanda Meridionale.\nDiscendenza.\nLuisa e Federico d'Orange-Nassau ebbero quattro figli:"}
{"id": "2498868", "revid": "712828", "url": "https://it.wikipedia.org/wiki?curid=2498868", "title": "Captain Tsubasa kaigai gekit\u014d hen in calcio", "text": ""}
{"id": "2498871", "revid": "320578", "url": "https://it.wikipedia.org/wiki?curid=2498871", "title": "Flicorno contrabbasso", "text": ""}
{"id": "2498874", "revid": "67308", "url": "https://it.wikipedia.org/wiki?curid=2498874", "title": "Flicorno basso", "text": ""}
{"id": "2498875", "revid": "287204", "url": "https://it.wikipedia.org/wiki?curid=2498875", "title": "Croatia Open Umag 2008", "text": "Il Croatia Open Umag 2008 \u00e8 stato un torneo di tennis giocato sulla terra battuta.\n\u00c8 stata la 19\u00aa edizione del Croatia Open Umag, che fa parte della categoria International Series nell'ambito dell'ATP Tour 2008.\nSi \u00e8 giocato all'International Tennis Center di Umago, Croazia, dal 14 al 20 luglio 2008.\nCampioni.\nSingolare.\n Fernando Verdasco ha battuto in finale Igor' Andreev, 3\u20136, 6\u20134, 7\u20136(4)\nDoppio.\n Michal Merti\u0148\u00e1k / Petr P\u00e1la hanno battuto in finale Carlos Berlocq / Fabio Fognini, 2\u20136, 6\u20133, 10\u20135"}
{"id": "2498892", "revid": "106908", "url": "https://it.wikipedia.org/wiki?curid=2498892", "title": "Il testamento/La ballata del Mich\u00e9", "text": "Il testamento/La ballata del Mich\u00e9 \u00e8 il quarto singolo a 45 giri di Fabrizio De Andr\u00e9, pubblicato in Italia dalla Karim nel 1963.\nIl disco.\nPubblicato con due diverse copertine fotografiche; sul retro vi sono alcune note biografiche. Entrambe le canzoni sono arrangiate da Gian Piero Boneschi.\nI brani.\nIl testamento\n lirica in ritmo di tarantella, scherza sulla morte e ironica sulle ipocrisie, \"Il testamento\" \u00e8 la resa in poesia delle ultime volont\u00e0 di un immaginario personaggio che attende la morte e approfitta della sua situazione per farsi beffe de \u00abgli artefici del girotondo intorno al letto di un moribondo\u00bb; tuttavia nel testamento vi \u00e8 anche uno spazio per l'amore e per il tenero ricordo della sua unica amata.\nIl t\u00f2pos letterario del \"testamento\" \u00e8 utilizzato anche dai contemporanei cantautori francesi Georges Brassens (\"Le testament\", 1955) e Jacques Brel (\"Le moribond\", 1961), ma ha il suo punto di riferimento nell'opera del poeta quattrocentesco Fran\u00e7ois Villon, che ispirer\u00e0 ancora De Andr\u00e9 nel suo album monotematico \"Tutti morimmo a stento\" (1968), incentrato sul tema della morte.\nIl brano venne reinciso in due versioni nel 1968: la prima per il singolo \"Carlo Martello ritorna dalla battaglia di Poitiers/Il testamento\", conservando il tempo della versione originale, mentre la seconda, in un'esecuzione pi\u00f9 veloce, per l'album \"Volume III\". In entrambe, il testo presenta qualche differenza rispetto alla prima versione: si ha \"rivelarglieli tutti sbagliati\" invece dell'originale \"riferirglieli tutti sbagliati\", e \"sorella Morte, lasciami il tempo\" invece di \"sorella Morte, datemi il tempo\".\nIn tutte le etichette dei dischi la musica \u00e8 firmata da Fabrizio De Andr\u00e9 (nonostante l'autore sia in realt\u00e0 Elvio Monti, come evidenziato nel relativo spartito).\nLa ballata del Mich\u00e9\nIl brano \"La ballata del Mich\u00e9\" \u00e8 presente sul lato B in una versione diversa rispetto a quella pubblicata due anni prima sul singolo \"La ballata del Mich\u00e9/La ballata dell'eroe\"."}
{"id": "2498912", "revid": "92723", "url": "https://it.wikipedia.org/wiki?curid=2498912", "title": "Croatia Open Umag 2008 - Singolare", "text": "Il singolare del Croatia Open Umag 2008 \u00e8 stato un torneo di tennis facente parte dell'ATP Tour.\nCarlos Moy\u00e1 era il detentore del titolo, ma ha perso nei quarti contro Fabio Fognini.\nFernando Verdasco ha battuto in finale 3\u20136, 6\u20134, 7\u20136(4), contro Igor' Andreev.\nTeste di serie.\nLe 4 teste di serie hanno ricevuto un bye per il 2\u00ba turno."}
{"id": "2498935", "revid": "119288507", "url": "https://it.wikipedia.org/wiki?curid=2498935", "title": "Larry Cohen", "text": "Biografia.\nNato il 15 luglio 1936 (e non nel 1938 come inizialmente supposto) a Kingston, una piccola citt\u00e0 vicino a New York, Larry Cohen si trasfer\u00ec insieme alla famiglia e al fratello Ronni nel Bronx e si laure\u00f2 nel 1963 al City College of New York.\nInizi\u00f2 quindi a scrivere sceneggiature per la televisione, collaborando a serie televisive quali \"Gli invasori\" e \"Il fuggiasco\". Scrisse anche dei racconti, quindi nel 1972 debutt\u00f2 nella regia cinematografica dirigendo la commedia \"Bone\".\nSuccessivamente fu convocato dal produttore Samuel Z. Arkoff, presidente dell'American International Pictures, una casa di produzione cinematografica specializzata in film di genere, che gli propose di girare un film appartenente alla blaxploitation. Cohen accett\u00f2 la proposta e diresse nel 1973 contemporaneamente due film d'azione: \"Black Caesar - Il Padrino nero\" e il sequel \"Tommy Gibbs criminale per giustizia\", entrambi interpretati da Fred Williamson e da Gloria Hendry. Soprattutto \"Black Caesar\" fu un grande successo commerciale, ma Cohen cambi\u00f2 genere e diresse nel 1974 l'horror \"Baby Killer\", divenuto il suo film pi\u00f9 celebre, che dietro alle convenzioni del genere nasconde una cupa riflessione sul sesso, sull'aborto e sulla famiglia statunitense. Il film divenne presto un cult movie e gener\u00f2 due sequel, diretti entrambi da Cohen: \"It's Alive Again\" (1978) e \"Baby Killer III\" (1987).\nNel 1976 Cohen gir\u00f2 l'horror \"God Told Me To\", una riflessione sulla religione, che fu distribuito dalla New World, casa di produzione controllata da Roger Corman. La pellicola and\u00f2 incontro ad alcuni problemi inerenti al suo contenuto provocatorio. Dopo aver diretto nel 1982 il film di fantascienza \"Il serpente alato\", Cohen diresse nel 1985 l'horror ironico \"The Stuff - Il gelato che uccide\", incentrato su un gelato che prende vita e consuma le persone.\nNel 1996 Cohen torn\u00f2 a dirigere un film blaxploitation, intitolato \"Original Gangstas\", interpretato da star del genere quali Fred Williamson, Pam Grier, Richard Roundtree e Ron O'Neal. Si dedic\u00f2 quindi alle sceneggiature, scrivendo film quali \"In linea con l'assassino\" e \"Cellular\", tornando alla regia cinematografica nel 2004, con il documentario \"\". Nel 2006 diresse un episodio della serie televisiva \"Masters of Horror\", intitolato \"Strada per la morte\".\nIn veste di sceneggiatore Cohen ha scritto film quali \"Ultracorpi - L'invasione continua\", diretto da Abel Ferrara nel 1993, e i tre film della serie Maniac Cop.\nEra sposato ed aveva 5 figli: Jill Gatsby, Melissa, Pam, Louis e Bobby.\nStile.\nLarry Cohen ha sempre inserito nei suoi film temi e riflessioni che andavano oltre il genere scelto. I suoi film trattano quindi di problemi delicati quali l'aborto, il consumismo, la famiglia e criticano la societ\u00e0 statunitense e l'industria farmaceutica, focalizzandosi sugli emarginati e sui diversi."}
{"id": "2498941", "revid": "7336", "url": "https://it.wikipedia.org/wiki?curid=2498941", "title": "Quintetti di ottoni", "text": ""}
{"id": "2498944", "revid": "838137", "url": "https://it.wikipedia.org/wiki?curid=2498944", "title": "Croatia Open Umag 2008 - Doppio", "text": "Il doppio del Croatia Open Umag 2008 \u00e8 stato un torneo di tennis facente parte dell'ATP Tour.\nLuk\u00e1\u0161 Dlouh\u00fd e Michal Merti\u0148\u00e1k erano i detentori del titolo, ma Dlouh\u00fd ha deciso di non partecipare quest'anno.\nSolo Merti\u0148\u00e1k ha partecipato facendo coppia con Petr P\u00e1la, e ha vinto in finale 2\u20136, 6\u20133, 10\u20135, contro Carlos Berlocq e Fabio Fognini."}
{"id": "2498945", "revid": "1522738", "url": "https://it.wikipedia.org/wiki?curid=2498945", "title": "Aelfinn ed Eelfinn", "text": ""}
{"id": "2498952", "revid": "291985", "url": "https://it.wikipedia.org/wiki?curid=2498952", "title": "Dissoi logoi", "text": "Diss\u00f2i l\u00f3goi (in greco \u0394\u03b9\u03c3\u03c3\u03bf\u1f76 \u03bb\u03cc\u03b3\u03bf\u03b9, \"ragionamenti duplici\", o anche \u0394\u03b9\u03b1\u03bb\u03ad\u03be\u03b5\u03b9\u03c2, \"Dial\u00e9xeis\") \u00e8 il titolo con cui viene indicata un'opera anonima scritta in dialetto dorico e riconducibile alla Sofistica dell'inizio del IV secolo a.C.\nContenuto.\nI \"Diss\u00f2i l\u00f3goi\" sono una serie di discorsi di carattere antilogico: l'autore prende in esame alcuni argomenti, proponendo per ognuno dei quali due discorsi tra di loro contrastanti. Gli argomenti nello specifico sono: \nI primi tre discorsi sono introdotti dalla frase \u00abDiscorsi duplici sono sostenuti\u2026\u00bb (\u00ab\u0394\u03b9\u03c3\u03c3\u03bf\u1f76 \u03bb\u03cc\u03b3\u03bf\u03b9 \u03bb\u03ad\u03b3\u03bf\u03bd\u03c4\u03b1\u03b9\u00bb). Gli argomenti e il tono dell'opera (come l'uso di \u00abtrucchi sofistici\u00bb) la rendono una tipica espressione della cosiddetta \"seconda generazione sofistica\", ragion per cui viene ragionevolmente datata attorno al 400 a.C. \nPaternit\u00e0 dell'opera.\nNei \"Dissoi logoi\" sono sintetizzate influenze provenienti da diverse correnti filosofiche: Rostagni e Untersteiner, negli anni quaranta e cinquanta, parlavano di una doppia influenza, gorgiana e pitagorica, mentre al giorno d'oggi si tende ad attribuire la composizione dell'opera alla scuola protagorea. \nProtagora di Abdera, padre della Sofistica, fu anche il primo a sostenere che rispetto a ogni argomento \u00e8 possibile contrapporre due discorsi contrastanti, uno che lo sostenga e uno che lo neghi (\u00e8 la cosiddetta \"antilogica\", in linea con la dottrina dell'\"homo mensura\"). Nel caso dei \"Dissoi logoi\", si ritiene che possa trattarsi di esercizi di eloquenza composti in una scuola di retorica ispirata agli insegnamenti di Protagora. "}
{"id": "2498958", "revid": "591470", "url": "https://it.wikipedia.org/wiki?curid=2498958", "title": "Crema al limone", "text": ""}
{"id": "2498964", "revid": "1522738", "url": "https://it.wikipedia.org/wiki?curid=2498964", "title": "Aelfinn", "text": ""}
{"id": "2498965", "revid": "1522738", "url": "https://it.wikipedia.org/wiki?curid=2498965", "title": "Eelfinn", "text": ""}
{"id": "2498969", "revid": "287204", "url": "https://it.wikipedia.org/wiki?curid=2498969", "title": "Budapest Grand Prix 2008", "text": "Il Budapest Grand Prix 2008 \u00e8 un torneo di tennis giocato sulla terra battuta..\n\u00c8 la 14\u00aa edizione del Budapest Grand Prix, che fa parte della categoria Tier III nell'ambito del WTA Tour 2008.\nSi \u00e8 giocato a Budapest in Ungheria, dal 7 al 13 luglio 2008.\nCampioni.\nSingolare.\n Aliz\u00e9 Cornet ha battuto in finale Andreja Klepa\u010d, 7\u20136(5), 6\u20133\nDoppio.\n Aliz\u00e9 Cornet / Janette Hus\u00e1rov\u00e1 hanno battuto in finale Vanessa Henke / Ioana Raluca Olaru, 6\u20137(5), 6\u20131, 10\u20136"}
{"id": "2498973", "revid": "339392", "url": "https://it.wikipedia.org/wiki?curid=2498973", "title": "Budapest Grand Prix", "text": ""}
{"id": "2498976", "revid": "1566286", "url": "https://it.wikipedia.org/wiki?curid=2498976", "title": "Kim Darby", "text": "Biografia.\nEsord\u00ec sul grande schermo all'et\u00e0 16 anni nel film \"Ciao, ciao Birdie\" (1963), per poi apparire in numerose serie televisive degli anni sessanta come \"Star Trek\", \"Il dottor Kildare\" e \"Bonanza\". Divenne popolare nel 1969, quando recit\u00f2 accanto a John Wayne ne \"Il Grinta\", film che la fece notare dalla critica e per il cui ruolo ottenne una candidatura ai BAFTA.\nIn seguito ottenne un altro importante ruolo nel film culto \"Fragole e sangue\" (1970) e in \"Grissom Gang (Niente orchidee per Miss Blandish)\" (1971) di Robert Aldrich. Con il passare degli anni, gli impegni cinematografici lasciarono spazio a quelli per la televisione, con apparizioni in \"Il ricco e il povero\", \"Le strade di San Francisco\", \"Baretta\", \"Fantasilandia\", \"Love Boat\" e \"La signora in giallo\".\nKim Darby \u00e8 stata sposata tre volte. Dal 1968 al 1969 con l'attore James Stacy, da cui ebbe un figlio. Il secondo matrimonio, nel 1970, con l'attore James Westmoreland, dur\u00f2 solo pochi mesi. In seguito si rispos\u00f2 con il produttore William Tennant."}
{"id": "2498979", "revid": "287204", "url": "https://it.wikipedia.org/wiki?curid=2498979", "title": "Olympia - Un'indagine ai giochi ellenici", "text": "Olympia - Un'indagine ai giochi ellenici \u00e8 un romanzo giallo storico ambientato nella Grecia del primo secolo d.C., scritto da Danila Comastri Montanari, facente parte della collana \"Publio Aurelio, un investigatore nell'antica Roma\" e pubblicato dalla Hobby &amp; Work nel 2004.\nTrama.\nPublio Aurelio Stazio, un giovane senatore dell'impero romano, \u00e8 ad Olimpia alla 205\u00aa edizione dei Giochi Ellenici, con il compito, affidatogli dalla sua amica Pomponia, di sovrintendere alla corsa della sua biga di puledri cos\u00ec da scoraggiare eventuali atti di sabotaggio. Pomponia vuole infatti essere la prima matrona romana a concorrere alle Olimpiadi e a guadagnarsi l'oleastro, ma non pu\u00f2 parteciparvi in prima persona a causa di un'intolleranza alimentare che la costringe a rimanere rinchiusa nei suoi alloggi romani.\nIl senatore, accompagnato dal suo impareggiabile segretario, schiavo alessandrino e migliore amico, Castore, arriva ad Olimpia in attesa dell'apertura dei giochi, ma si accorge immediatamente che l'atmosfera che si respira non \u00e8 propriamente serena. Vengono infatti assassinati in rapida sequenza un tifoso, ucciso a coltellate, un pentatleta, sgozzato con il bordo tagliente di un antico disco da competizione, ed un velocista, trafitto con un giavellotto. Gli indizi raccolti farebbero supporre che il serial killer sia Pirro, discobolo di Corinto, che risulta subito irreperibile. Publio Aurelio non ne \u00e8 convinto ed \u00e8 deciso a vedere chiaro nelle misteriose uccisioni. Cos\u00ec, pur ampiamente sconsigliato sia da Castore che dai locali, Aurelio comincia ad investigare tra giudici di gara di imparzialit\u00e0 discutibile, concorrenti pronti a tutto pur di vincere l'oleastro, spettatori dall'identit\u00e0 non esattamente cristallina e una bella matrona che, forse non proprio per caso, incrocia la strada del giovane investigatore.\nSugli ultimi omicidi si staglia poi l'ombra di un altro delitto, molto pi\u00f9 antico e che ebbe come vittime tutti i componenti della famiglia di Ermete, matematico orgoglioso ed irascibile, tranne il suo secondogenito, ambiguo adolescente che pare avere l'intenzione di mettere a dura prova l'esclusivo interesse di Publio Aurelio per le donne..."}
{"id": "2498981", "revid": "37401", "url": "https://it.wikipedia.org/wiki?curid=2498981", "title": "Trasillo", "text": "Fece la sua comparsa sulla scena politica nel 410 a.C., sulla scia del colpo di stato oligarchico del 411, collaborando all'organizzazione della resistenza democratica da parte della flotta ateniese di stanza a Samo. Eletto stratego dai marinai e dai soldati della flotta, mantenne questo titolo per diversi anni, finch\u00e9 non fu giustiziato dopo la battaglia delle Arginuse.\nBiografia.\nIl colpo di Stato oligarchico.\nTrasillo era solo un oplita nel 410 a.C., quando i rivoluzionari oligarchici ateniesi cospirarono con alcuni cittadini di Samo per un colpo di Stato in entrambe le localit\u00e0, ma fu comunque uno dei quattro ateniesi, insieme a Trasibulo, Leonte e Diomedonte, a cui i democratici samiani si rivolsero per proteggerli dal complotto, ad opporsi all'oligarchia: contrastarono abilmente il golpe a Samo, ma nulla poterono contro quello ad Atene, che ebbe esito positivo.\nLa flotta di stanza a Samo, controllata dai democratici, doveva ora vedersela con la madre patria, controllata dagli oligarchi. Nei tumulti che ne seguirono, i generali di Samo furono deposti dai marinai e soldati della flotta, e rimpiazzati da Trasibulo e Trasillo.\nBattaglie navali nell'Ellesponto.\nTrasillo mantenne il ruolo di stratego per diversi anni e in svariate campagne militari. Dopo il 410, comand\u00f2 la flotta ateniese per attaccare i ribelli sull'isola di Lesbo; nel farlo, per\u00f2, permise alla flotta spartana guidata da Mindaro di penetrare nell'Ellesponto, azione che lo storico Donald Kagan considera un errore strategico.\nTrasillo insegu\u00ec Mindaro con la sua flotta e si un\u00ec infine ai distaccamenti ateniesi a Sesto. Da qui gli Ateniesi, guidati da Trasibulo, navigarono nell'Ellesponto e sconfissero la flotta spartana a Cinossema, ponendo fine alla crisi.\nTrasillo guid\u00f2 uno schieramento in questa e nella battaglia di Abido, ma in seguito pass\u00f2 ad altri reparti. Dopo la sua partenza, Trasibulo, Teramene e Alcibiade sconfissero Mindaro e la sua flotta a Cizico.\nIl regime democratico.\nDopo il 410, Trasillo torn\u00f2 ad Atene per sollevare maggiori truppe per ulteriori campagne nell'Egeo e altrove. Durante questo periodo, il re spartano Agide II guid\u00f2 il suo esercito verso le mura di Atene, cercando di indurre la citt\u00e0 a capitolare. Trasillo marci\u00f2 con un esercito di Ateniesi, il quale, sebbene non spinse gli Spartani ad abbandonare le loro mura, ebbe comunque successo quando si tratt\u00f2 di uccidere a uno a uno i molti dispersi della ritirata nemica.\nL'estate successiva, Trasillo condusse un considerevole contingente fuori da Atene per combattere in Ionia. Qui prese Colofone e fece un'incursione nelle campagne ioniche, ma fu sconfitto fuori da Efeso da un contingente misto di Efesi, Persiani e Siracusani. Si ritir\u00f2 dunque con le sue truppe dapprima a Nozio, quindi a Lampsaco, dove si riun\u00ec al ben pi\u00f9 ingente esercito ateniese che operava in Ellesponto. Kagan ha criticato le scelte di Trasillo in questa campagna, affermando che perse tempo in saccheggi quando avrebbe potuto dedicarsi, con maggiore profitto, ad una rapida conquista di Efeso.\nA Lampsaco le truppe di Trasillo, uscite rafforzate nello spirito dall'imbarazzante recente sconfitta, furono inizialmente rifiutate dalle truppe di stanza a Cinossema e Abido. La tensione tra i due gruppi fu finalmente dissolta con l'attacco ateniese ad Abido, nel quale Trasillo comand\u00f2 trenta navi. Gli Ateniesi sconfissero l'esercito persiano in battaglia, ma non poterono occupare la citt\u00e0. L'esercito ateniese, nuovamente unito, riusc\u00ec comunque a riconquistare Calcedonia, Bisanzio e altre citt\u00e0 dell'Ellesponto nell'estate del 408 a.C. In questo periodo, Trasillo condusse i distaccamenti in varie operazioni. Torn\u00f2 poi con gran parte della flotta e dei suoi comandanti ad Atene, dove Alcibiade, fresco delle recenti vittorie, aveva fatto il suo ritorno trionfale in citt\u00e0 dopo l'esilio a cui era stato condannato.\nLa battaglia delle Arginuse.\nTrasillo non ebbe il comando militare negli anni 407-406 a.C., ma fu richiamato in servizio l'anno successivo, quando Alcibiade e i suoi alleati persero il potere a seguito della sconfitta di Nozio. \nTrasillo rimase a casa durante la prima parte del suo servizio, mentre Conone, un altro generale, si rec\u00f2 a Samo per prendere il comando della flotta; questi ebbe qualche iniziale successo nel saccheggiare i territori strappati ai nemici, ma il pesante supporto economico che Sparta ricevette dal principe persiano Ciro il Giovane mise la citt\u00e0 in condizione di incrementare la propria flotta.\nGli effettivi ateniesi, al contrario, erano sempre meno a causa della mancanza di fondi. \nCostretto a partire da Samo con solo 70 triremi (contro le 170 degli Spartani), Conone fu sconfitto e bloccato a Mitilene, riuscendo a malapena inviare una trireme ad Atene per informare della sua difficile situazione.\nQuando la notizia della crisi raggiunse Atene, la citt\u00e0 versava in una situazione disperata. Per contrastare la superiorit\u00e0 della flotta spartana gli Ateniesi disponevano di sole 40 triremi pronte, e molti degli equipaggi pi\u00f9 esperti erano in mare con Conone.\nAllo scopo di ricostituire la propria flotta, Atene dovette fondere l'oro delle statue dell'acropoli, e le 100 navi cos\u00ec acquisite furono equipaggiate con rematori di scarsa esperienza: contadini, cavalieri di cavalleria pesante e schiavi liberati.\nTutti gli otto generali rimasti, tra i quali Trasillo, salparono con questa flotta improvvisata, senza che nessuno \u2013 a quanto si sa \u2013 fosse insignito del comando generale. La flotta ateniese, aumentata di altre 55 unit\u00e0 grazie al contributo delle citt\u00e0 alleate, incontr\u00f2 la flotta spartana, composta da 120 navi comandate da Callicratida, alle isole Arginuse, a sud di Lesbo.\nNella battaglia che ne segu\u00ec, gli Ateniesi divisero la propria flotta in otto divisioni autonome, con Trasillo a comandare l'ala destra; limitando le opportunit\u00e0 per l'equipaggio spartano di esercitare la propria supremazia navale, gli Ateniesi furono in grado di infliggere una dura sconfitta ai nemici il cui comandante, Callicratida, perse la vita nello scontro. La parte rimanente della flotta spartana fu trasferita a sud, lasciando indietro solo 70 navi, che posero un blocco a Mitilene.\nProcesso e condanna a morte.\nAll'apice di questa memorabile vittoria, gli otto generali si incontrarono e decisero che insieme avrebbero navigato contro la forza di blocco di Mitilene, mentre i trierachi Trasibulo e Teramene rimasero con 47 navi a protezione dei sopravvissuti delle navi ateniesi rese inagibili. Poco pi\u00f9 tardi, dopo che la parte principale del contingente era partita, una terribile tempesta imped\u00ec alle forze di sostegno di espletare il proprio compito: il risultato fu disastroso per i marinai impegnati nei soccorsi delle navi semi-affondate e molti Ateniesi \u2013 tra i 1000 e i 5000 \u2013 perirono annegati.\nBen presto, dopo che la notizia della tragedia ebbe raggiunto Atene, esplose una pesante controversia per via dei soccorsi raffazzonati, e per il fatto che i morti in battaglia non furono recuperati per essere sepolti. Fu allora che Trasillo e i suoi colleghi generali, sospettando che Trasibulo e Teramene, che gi\u00e0 avevano fatto ritorno ad Atene, stessero complottando per aizzare contro di loro l'assemblea, scrissero delle lettere ai cittadini, denunciando la responsabilit\u00e0 dei due trierachi nella disfatta. I trierarchi furono chiamati di fronte all'assemblea a render conto delle proprie azioni, ma si difesero caparbiamente e fecero in modo che i generali fossero rimossi dai loro incarichi e richiamati ad Atene.\nDue di essi fuggirono, mentre Trasillo e gli altri cinque generali obbedirono. La loro difesa in un primo momento ottenne una risposta favorevole, ma la festivit\u00e0 delle Apaturie, nella quale le famiglie si incontravano per le celebrazioni, offr\u00ec un'opportunit\u00e0 ai loro nemici politici di rammentare alla popolazione le sofferenze patite in tempo di guerra. Nella riunione dell'assemblea del giorno successivo, seguendo le indicazioni dell'aggressivo Callisseno, i generali furono processati e condannati a morte: i cittadini di Atene si resero presto conto che la decisione presa era troppo dura, ma la condanna fu eseguita prima che la sentenza potesse essere modificata."}
{"id": "2498986", "revid": "767487", "url": "https://it.wikipedia.org/wiki?curid=2498986", "title": "She's a Genius", "text": "She's a Genius \u00e8 una canzone del gruppo musicale australiano Jet, pubblicata il 22 giugno 2009 come singolo di lancio dell'album \"Shaka Rock\". Suonata a Melbourne nel novembre 2008, fu annunciata come primo singolo del nuovo disco nell'aprile 2009. Per i fan statunitensi il download \u00e8 stato reso disponibile il 22 giugno 2009, su AOL Music, per 24 ore.\nTracce.\niTunes EP/ CD Single"}
{"id": "2498997", "revid": "33751", "url": "https://it.wikipedia.org/wiki?curid=2498997", "title": "AOL Music", "text": ""}
{"id": "2499001", "revid": "2184720", "url": "https://it.wikipedia.org/wiki?curid=2499001", "title": "Rollover DJ", "text": "Rollover DJ \u00e8 una canzone del gruppo musicale australiano Jet, secondo singolo estratto dall'album \"Get Born\" del 2003. Negli Stati Uniti fu il terzo singolo, dopo \"Cold Hard Bitch\"."}
{"id": "2499002", "revid": "1437331", "url": "https://it.wikipedia.org/wiki?curid=2499002", "title": "Galleria storica dei civici pompieri della Valchiavenna", "text": "La Galleria storica dei civici pompieri della Valchiavenna \u00e8 un museo di Chiavenna, che espone cimeli storici statici e mezzi a motore provenienti da tutto il territorio nazionale e riguardanti i vigili del fuoco.\nStoria.\nNel 1991, in occasione del cinquantenario della fondazione del Corpo nazionale dei vigili del fuoco, il personale permanente e volontario dell'allora distaccamento dei vigili del fuoco di Chiavenna, raccolse, ordin\u00f2 ed espose attrezzature di soccorso e di documenti storici afferenti l'attivit\u00e0 pompieristica in Valchiavenna, dalla sua nascita, a met\u00e0 del XIX secolo all'epoca attuale.\nNegli anni seguenti, la collezione venne via incrementata a seguito del recupero di altro materiale storico, con il ritiro di materiale in disuso nei diversi comandi provinciali o con donazioni di privati.\nPer non disperdere quanto raccolto, nel 2001 i promotori dell'iniziativa attrezzarono alcuni locali ricavati nel seminterrato del nuovo distaccamento di Mese, che grazie al contributo volontariamente prestato del personale del distaccamento prese la forma di un piccolo museo tematico. La galleria \u00e8 stata completata nell'ottobre 2002. Per gestire l'esposizione e continuare la raccolta e il restauro di materiali d'epoca venne fondata l'associazione \"Gruppo storico pompieri Valchiavenna\", aperta anche ai simpatizzanti e che opera in accordo con il locale comando provinciale.\nIl reperimento di alcuni automezzi antincendio, anche di particolare valore storico, che per le loro dimensioni non potevano essere ricoverati ed esposti nel piccolo museo rese necessario il reperimento di una sede pi\u00f9 ampia. Nel 2006 l'amministrazione comunale di Chiavenna mise a disposizione l'ex sede del locale Istituto professionale meccanico, per un totale di pi\u00f9 di 600 m2 coperti, consistente in tre capannoni e annesse pertinenze, tra le quali una piccola costruzione della fine dell'Ottocento, che era stata sede del corpo dei civici pompieri di Chiavenna.\nNel novembre dello stesso anno l'associazione ha iniziato i lavori di ristrutturazione, al momento non ancora completati."}
{"id": "2499004", "revid": "322321", "url": "https://it.wikipedia.org/wiki?curid=2499004", "title": "Alessandro Novello", "text": "Biografia.\nNacque da nobile famiglia di Treviso all'inizio degli anni 1250. Il padre Alessandro era stato giudice del Comune all'epoca di Alberico da Romano e procuratore dei Caminesi, per conto dei quali nel 1254 si era recato presso la Curia romana per confermare alcune possessioni. Ebbe tre fratelli: Prosavio, Anastasio e Giuliano.\nMinorita del convento di San Francesco a Treviso, il 20 aprile 1298 fu nominato vescovo di Feltre e Belluno.\nRicevette l'ordinazione episcopale a Roma, per l'imposizione delle mani del cardinale Gerardo Bianchi, vescovo di Sabina.\nRitiratosi a Portogruaro, nel convento dei minoriti, \"infermatosi gravemente\", mor\u00ec poco dopo, nel febbraio 1320.\nLa \"diffalta\".\nNel 1314 era stata scoperta a Ferrara una congiura contro il fiorentino Pino de la Tosa: Albertino Mainardi, uno dei congiurati, fu catturato e giustiziato, mentre Lancillotto, Chiario e Antonello Fontana, si rifugiarono a Feltre.\nIl vescovo Alessandro avrebbe assicurato loro protezione ma poi, \"senza riflettere all'obbligo della fede gi\u00e0 data\", forse \"corrotto con denari\", li avrebbe \"fatti carcerare\" e consegnare a Pino de la Tosa, perch\u00e9 fossero giustiziati.\nContro di lui Dante Alighieri rivolse una bruciante invettiva (Paradiso, canto nono, 55-57), inserita nella celebre \"profezia di Cunizza\":\nIn realt\u00e0, non vi sono prove che avvalorino il sospetto del tradimento. Responsabili dell'arresto e della consegna dei fuggiaschi ferraresi a Pino de la Tosa sarebbero stati invece il podest\u00e0 e il comune di Feltre: al vescovo Alessandro non sarebbe rimasto che confermare la \"grave decisione\"."}
{"id": "2499006", "revid": "106908", "url": "https://it.wikipedia.org/wiki?curid=2499006", "title": "La guerra di Piero/La ballata dell'eroe", "text": "La guerra di Piero/La ballata dell'eroe \u00e8 il quinto singolo a 45 giri di Fabrizio De Andr\u00e9, pubblicato in Italia dalla Karim nel 1964.\nIl disco.\n\"La guerra di Piero\" \u00e8 arrangiata da Vittorio Centanaro e \"La ballata dell'eroe\" da Gian Piero Reverberi.\nLe registrazioni sono state effettuate il 18 e 25 luglio 1964 negli studi Dirmaphon di Roma, con la consulenza artistica di Carlo Nistri.\nI brani.\nLa guerra di Piero\nCon \"La guerra di Piero\" De Andr\u00e9 ritorna, tre anni dopo \"La ballata dell'eroe\" (che \u00e8 sull'altro lato del singolo), sul tema della guerra; punto di riferimento stilistico \u00e8 Georges Brassens, ma l'ispirazione viene dalla figura dello zio del cantautore, Francesco. Il ricordo del suo ritorno dal campo di concentramento, i suoi racconti, il resto della vita trascorsa alla deriva, segnarono profondamente la sensibilit\u00e0 del nipote Fabrizio, che in pi\u00f9 occasioni si ricorder\u00e0 di lui.\nL'infanzia a Revignano d'Asti e i personaggi che la popolarono rimarranno fonte di ispirazione costante fino all'ultimissima produzione.\nFu con Vittorio Centanaro, valente chitarrista di impostazione classica, che Fabrizio mise a punto questa nuova composizione che sarebbe diventata una delle sue pi\u00f9 famose. Fabrizio ha sempre ricordato l'amicizia con Centanaro e l'importanza della sua frequentazione, dalla quale sarebbe poi nata anche \"Si chiamava Ges\u00f9\", incisa in \"Volume I\" (1967).\nLa musica del brano, sebbene fosse stata scritta da Vittorio Centanaro, fu depositata da De Andr\u00e9 perch\u00e9 l'amico non era iscritto alla Siae.\n\"La guerra di Piero\", inizialmente passata quasi inosservata, sarebbe poi entrata, col '68, nel repertorio militante degli studenti di sinistra e in quello dei cattolici, egualmente impegnati a ridefinire il proprio ruolo nel sociale.\nLa critica ha intravisto nel componimento degli echi provenienti da una celebre poesia del 1870 di Arthur Rimbaud, \"Le dormeur du val\" (\"L'addormentato nella valle\"), musicata e cantata nel 1955 da L\u00e9o Ferr\u00e9; vi sono inoltre delle corrispondenze (probabilmente casuali) con una canzone di Gustave Nadaud ispirata alla spedizione garibaldina dei Mille, \"Le Soldat de Marsala\".\nUn verso richiama la canzone \"Dove vola l'avvoltoio\" scritta nel 1958 da Italo Calvino e musicata da Sergio Liberovici:\nLa versione originale della canzone \u00e8 pi\u00f9 lenta rispetto alla versione per l'album \"Volume III\", inoltre durante i concerti sar\u00e0 eseguita in maniera ancora pi\u00f9 rapida.\nNella prima edizione del singolo (KN 194) \"La guerra di Piero\" \u00e8 lato B nella seconda e terza edizione del 45 giri diventa lato A (la terza copertina \u00e8 identica alla prima).\nLa giava cui fa riferimento il testo \u00e8 una vecchia danza francese passata ormai di moda.\n\"La ballata dell'eroe\".\nVersione diversa rispetto a quella pubblicata due anni prima sul singolo \"La ballata del Mich\u00e9/La ballata dell'eroe\"."}
{"id": "2499008", "revid": "1869172", "url": "https://it.wikipedia.org/wiki?curid=2499008", "title": "ATP Tour 2002", "text": "L'edizione 2002 dell'ATP Tour \u00e8 iniziata il 31 dicembre 2001 con l'AAPT Championships e si \u00e8 conclusa l'11 novembre con la Tennis Masters Cup.\nL'ATP Tour \u00e8 una serie di tornei maschili di tennis organizzati dall'ATP. Questa include i tornei del Grande Slam (organizzati in collaborazione con l'International Tennis Federation (ITF)), il Tennis Masters Cup, i tornei dell'ATP Masters Series, dell'International Series Gold e dell'International Series.\nCalendario.\nDicembre.\n\"Nessun evento\""}
{"id": "2499012", "revid": "1605525", "url": "https://it.wikipedia.org/wiki?curid=2499012", "title": "Luigi Allegri", "text": "Professore Onorario di Storia del teatro e dello spettacolo presso il Dipartimento di Discipline Umanistiche, Sociali e delle Imprese Culturali dell\u2019Universit\u00e0 di Parma. Dall'a.a. 2003/04 all'a.a. 2009/2010 \u00e8 stato Presidente del Master universitario di I livello in Scienze e tecniche dello spettacolo e per gli a.a. 2008/09 e 2009/10 del Master universitario di I livello in Organizzazione dello sport e dello spettacolo sportivo - MOSS. Collabora con la casa editrice Laterza, dirigendo la serie \u201cNel laboratorio del teatro\u201d e co-dirigendo la serie \u201cIstituzioni dello spettacolo\u201d. Fa parte del comitato di direzione della rivista \"Il castello di Elsinore\". In seguito alla pubblicazione del testo sulla teatralit\u00e0 medievale, \u00e8 stato per il periodo 1992-95 Presidente della S.I.T.M. (Soci\u00e9t\u00e9 Internationale pour l'\u00e9tude du Th\u00e9\u00e2tre M\u00e9di\u00e9val). Dal 1994 al 1998 \u00e8 stato Assessore alla Cultura del Comune di Parma. Dal 2004 al 2007 \u00e8 stato Presidente della Consulta Universitaria Teatrale. Nel 2013 ha curato la sezione teatrale del X volume della \"Storia di Parma\", monumentale opera edita da MUP, nella quale ha anche pubblicato il saggio principale. Nel 2014 il Magnifico Rettore dell'Universit\u00e0 di Parma lo ha nominato Presidente dello CSAC, il Centro Studi e Archivio della Comunicazione, lo straordinario archivio-museo della cultura visiva contemporanea fondato da Arturo Carlo Quintavalle, con l\u2019impegno di aprire la struttura alla fruizione pubblica, apertura avvenuta nel 2015. \u00c8 dal 2010 Direttore del CAPAS, il Centro per le Attivit\u00e0 e le Professioni delle Arti e dello Spettacolo dell\u2019Universit\u00e0 di Parma, che promuove e organizza tutte le attivit\u00e0 extra e paracurricolari in ambito artistico e culturale degli studenti dell\u2019Ateneo.\nOpere.\nHa pubblicato numerosi saggi e diversi volumi, tra cui:"}
{"id": "2499014", "revid": "69236", "url": "https://it.wikipedia.org/wiki?curid=2499014", "title": "Marcia mondiale per la pace", "text": ""}
{"id": "2499024", "revid": "36426", "url": "https://it.wikipedia.org/wiki?curid=2499024", "title": "Museum of Art (Philadelphia)", "text": ""}
{"id": "2499026", "revid": "36426", "url": "https://it.wikipedia.org/wiki?curid=2499026", "title": "Povert\u00e0 apostolica", "text": ""}
{"id": "2499027", "revid": "599013", "url": "https://it.wikipedia.org/wiki?curid=2499027", "title": "Joe Murphy", "text": "Statistiche.\nPresenze e reti nei club.\n\"Statistiche aggiornate al 30 giugno 2019.\""}
{"id": "2499028", "revid": "767487", "url": "https://it.wikipedia.org/wiki?curid=2499028", "title": "Manuel Vargas", "text": "Soprannominato \"Chango\", ha un record di 25-3 (11 KO).\nHa vinto il titolo WBO interim dei minipiuma sconfiggendo il colombiano Daniel Reyes il 6 dicembre 2008."}
{"id": "2499034", "revid": "125478015", "url": "https://it.wikipedia.org/wiki?curid=2499034", "title": "Comme d'habitude", "text": "Comme d'habitude \u00e8 un brano musicale interpretato da Claude Fran\u00e7ois e scritta dal cantautore con Jacques Revaux per la musica e con Gilles Thibaut per il testo; Fran\u00e7ois la incise anche in italiano con un testo di Andrea Lo Vecchio e il titolo \"Come sempre\".\n\u00c8 stata poi incisa da Frank Sinatra con un testo in inglese di Paul Anka nel dicembre del 1968 e il titolo \"My Way\" e pubblicata nel 1969, diventando presto una delle canzoni pi\u00f9 rappresentative del suo repertorio. In seguito questa canzone \u00e8 stata ripresa da vari cantanti tra cui Elvis Presley, Mireille Mathieu, Sid Vicious, Nina Hagen, Fred Bongusto, Luciano Pavarotti, Patty Pravo e pi\u00f9 recentemente Michael Bubl\u00e9, consacrandosi col tempo fra le canzoni internazionali pi\u00f9 conosciute e amate.\nLa storia della canzone.\nJacques Revaux, ex-cantante che qualche anno prima aveva abbandonato i microfoni per dedicarsi esclusivamente al mestiere di compositore, abbozza un motivo dandogli anche un testo in inglese maccheronico, e lo intitola \"For Me\".\nBrano triste, melodia gi\u00e0 sentita: fu il giudizio del produttore Gilbert Marouani al primo ascolto. Anche Herv\u00e9 Vilard, al quale la canzone era destinata, espresse un parere identico, e la canzone torn\u00f2 nel cassetto.\nNel 1967 Claude Fran\u00e7ois (1939-1978), cantante nato in Egitto da padre francese e madre italiana, nella Hit Parade francese da alcuni anni, sent\u00ec la canzone e la trov\u00f2 adatta per descrivere la sua vicenda biografica: era stato lasciato da France Gall, al termine di una relazione amorosa di tre anni. Aggiunse alla musica il ritornello e poi lavorando con il paroliere Gilles Thibaut scrisse un testo descrivendo l'interruzione di una relazione ormai divenuta solo routine, ma che avrebbe voluto che continuasse, e gli diede il titolo Comme d'habitude (Come al solito). Il pezzo cos\u00ec rielaborato a detta dello stesso Fran\u00e7ois \u00abfu un grido che usciva dal cuore perch\u00e9 ero veramente disperato\u00bb. Caratteristica della composizione era la linea melodica del ritornello, che lo stesso Fran\u00e7ois defin\u00ec \"refrain pont\", costituita da un crescendo fino alla frase clou del pezzo (\"Comme d'habitude\" che in inglese divent\u00f2 \"I did it my way\").\nNel novembre del 1967 Claude Fran\u00e7ois la registr\u00f2, e il 45 giri pubblicato all'inizio dell'anno successivo entr\u00f2 subito nella Hit Parade. Fran\u00e7ois ne prepar\u00f2 anche una versione per il mercato italiano: i versi furono scritti da Andrea Lo Vecchio e il brano, \"Come sempre\", usc\u00ec nella facciata B del 45 giri \"Se torni tu\".\nLa canzone usc\u00ec in tedesco col titolo \"So leb dein Leben\" e riproposta da Michel Sardou in francese e in spagnolo col titolo \"A mi manera\" traduzione ricalcata sul testo inglese, riproposta poi negli anni novanta dai Gipsy Kings con lo stesso titolo ma col testo modificato.\nMy Way - La versione in inglese di Paul Anka.\nPaul Anka, che si trovava in quel periodo in Francia, ascolt\u00f2 \"Comme d'habitude\" alla radio. Colpito dal brano, pens\u00f2 a un adattamento in inglese. Dopo essersi recato a Parigi per trattare l'acquisto dei diritti, compose i versi e sottopose la canzone, intitolata ora \"My Way\" (A modo mio), a Frank Sinatra.\nLa versione inglese non \u00e8 un adattamento, ma un testo a s\u00e9 stante, che non ha nulla a che vedere con la versione originale: \u00e8 la storia di un uomo, forse vicino alla morte, che traccia un bilancio della sua vita e non ha molti rimorsi poich\u00e9 ha sempre vissuto \"a modo suo\". Il tema calzava a pennello per Sinatra, che non ne fu colpito. A convincerlo ci pens\u00f2 sua figlia Nancy: secondo lei era appropriato per il padre che incarnava il mito americano del \"self-made man\". Sinatra ammise pi\u00f9 volte di odiare la canzone, che pure era stata \"molto buona con lui\", opinione confermata dall'altra figlia Tina in un'intervista alla BBC: il padre la trovava \"autoindulgente e autodeclamatoria\".\nPaul Anka incise la propria versione nel 1969. La canzone fu tradotta in moltissime lingue.\nLa canzone non piaceva particolarmente neanche a Presley, che non riusciva a sentirla sua, e non si sentiva a suo agio a cantarla dal vivo. Comunque, Presley esegu\u00ec il brano in almeno due grandi produzioni del periodo: il documentario musicale \"Elvis on Tour\" e nel successivo concerto \"\". Elvis la personalizz\u00f2 con la ripetizione dell'ultima battuta (\"\"the record shows I took the blows and did it my way\") che si concludeva con un intenso acuto.\n\u00ab\"Accantonando per un momento la dilaniata e opinabile interpretazione di Sid Vicious, chi gradirebbe davvero ascoltare My Way interpretata da un altro cantante che non sia Sinatra? Anche se il cantante che vi si cimentasse si comportasse da perfetto tecnico e avesse buone qualit\u00e0 assimilative, avrebbe senz\u2019altro un gusto poco maturo. Gusto inteso come risultato di un ricco patrimonio personale, in parte naturale, in parte acquisito che, come nel caso di Sinatra, comprendeva in definitiva tutto ci\u00f2 che faceva di un uomo un uomo e di un artista l\u2019artista.\"\u00bb\nLe versioni punk.\nVerso la fine degli anni '70 la canzone divenne un'icona della subcultura punk. Il video della versione dissacrante di Sid Vicious (ex Sex Pistols) fu inserito nel film uscito in Italia con il titolo \"La grande truffa del rock'n'roll\" e il brano compare anche nella colonna sonora del film, pubblicata nel 1979 con il titolo originale \"The Great Rock 'n' Roll Swindle\". La cantante tedesca Nina Hagen la propose in un singolo del 1980, con testo in tedesco e alcuni inserti in inglese.\nPopolarit\u00e0 della canzone.\n\"Comme d'habitude\" soprattutto nella versione in inglese \u00e8 diventato un classico della canzone popolare e uno dei pezzi pi\u00f9 eseguiti al mondo. Secondo un biografo di Claude Fran\u00e7ois, vi sono circa duemila incisioni del brano. Molti gli artisti che si sono cimentati nel pezzo (vedi elenco parziale).\nTra le incisioni in lingua italiana ricordiamo quelle di Bobby Solo (\"La mia strada\"), di Patty Pravo (\"A modo mio\", con il testo di Alberto Testa e Andrea Lo Vecchio), di Fred Bongusto (\"La mia via\"). Nel 2005 Mina, nell'album \"L'allieva\", dedicato proprio a Frank Sinatra, ha preferito registrarla in lingua inglese.\nSinatra e \"My Way\" sono citati nella canzone \"It's My Life\" dei Bon Jovi del 2000, nel verso \"like Frankie said i did it my way\"\".\nIn Italia \"Comme d'habitude\" \u00e8 entrata in classifica nella versione in italiano cantata da Claude Fran\u00e7ois e pubblicata come lato B nel 45 giri \"Se torni tu/Come sempre\"nel 1968; \"My Way\" invece ha raggiunto la quinta posizione nel Regno Unito e ha vinto il Grammy Hall of Fame Award 2000.\nClaude Fran\u00e7ois Jr., attuale detentore dei diritti d'autore dopo la morte del padre, percepisce circa 750\u00a0000 euro all'anno, questo grazie anche a una causa che suo padre intent\u00f2 dopo essersi accorto che le somme versategli erano misere rispetto al dovuto.\nLa canzone \u00e8 divenuta la colonna sonora di molte cerimonie d'addio (il cancelliere tedesco Gerhard Schr\u00f6der la volle nel passare le consegne ad Angela Merkel) e talvolta di alcune cerimonie funebri.\nAutori dei testi e titoli della canzone interpretata in italiano"}
{"id": "2499036", "revid": "1543377", "url": "https://it.wikipedia.org/wiki?curid=2499036", "title": "Teleview", "text": "Teleview \u00e8 un sistema per visione di film stereoscopici messo a punto nel 1922 da Laurens Hammond e William F. Cassidy. \u00c8 il primo metodo a otturatori alternati utilizzato per la visione di un film 3-D, precursore dei moderni sistemi digitali \"shutter glasses\".\nStoria.\nNel dicembre 1922, i due ex-compagni della Cornell University, Laurens Hammond, che pi\u00f9 tardi brevetter\u00e0 l'Organo Hammond, e William F. Cassidy, presentano il sistema da loro brevettato Teleview.\nTeleview \u00e8 il primo sistema per cinema 3-D a fotogrammi alternati: l'idea venne gi\u00e0 sperimentata nel 1897, ma l'invenzione di Hammond fu la prima a utilizzarla per la prima volta per la visione di un film in sala.\nNonostante gli apprezzamenti che il sistema riscuote, il solo cinema che installa il sistema \u00e8 il Selwyn Theater di New York, dove viene presentato un solo spettacolo il 27 dicembre 1922 comprendente un gruppo di cortometraggi e l'unico film Teleview, \"The Man From M.A.R.S.\", successivamente ridistribuito come \"Radio-Mania\".. A causa della scomodit\u00e0 degli occhiali (delle mascherine da sostenere con la mano per l'intera visione del film), il sistema viene abbandonato subito dopo.\nPrincipio di funzionamento.\nTeleview era un sistema molto complesso per i suoi tempi, studiato per permettere la visione di immagini stereoscopiche attraverso sequenze di immagini alternate (\"alternate image\" o \"shutter glasses\").\nIl film veniva proiettato, utilizzando due proiettori, interlacciando l'immagine destra/sinistra una dopo l'altra sul medesimo schermo, che gli spettatori potevano osservare attraverso uno speciale visore a forma di \"mascherina\" sincronizzato collegato al bracciolo destro della poltrona sulla quale sedevano, avendo semplicemente cura di posizionarlo davanti ai loro occhi cos\u00ec da osservare immagini stereoscopiche e ottenere di conseguenza l'illusione della tridimensionalit\u00e0.\nDerivazioni.\nDal Teleview derivano i moderni sistemi \"shutter glasses\", dotati di otturatori alternati LCD sincronizzati con le immagini proiettate sullo schermo, come l'attuale sistema XpanD."}
{"id": "2499053", "revid": "1305772", "url": "https://it.wikipedia.org/wiki?curid=2499053", "title": "Maria Teresa d'Asburgo (1684-1696)", "text": "Biografia.\nMor\u00ec di vaiolo all'et\u00e0 di dodici anni: fu sepolta nella Cripta dei cappuccini, mentre il suo cuore si trova presso l'Augustinerkirche di Vienna."}
{"id": "2499058", "revid": "438678", "url": "https://it.wikipedia.org/wiki?curid=2499058", "title": "Folding", "text": "Folding (ripiegamento in lingua inglese) pu\u00f2 riferirsi a:"}
{"id": "2499062", "revid": "114195370", "url": "https://it.wikipedia.org/wiki?curid=2499062", "title": "Dominio del tempo", "text": "In matematica e nelle scienze applicate, l'analisi nel dominio del tempo di una funzione (o segnale) ne indica la descrizione standard rispetto alla variabile tempo, in contrapposizione con la rappresentazione nel dominio della frequenza (rappresentazione spettrale dei segnali) utilizzata in ingegneria, fisica e molti ambiti collegati.\nDescrizione.\nNel dominio del tempo le funzioni possono essere definite o su una variabile continua (come i numeri reali formula_1) o su una variabile discreta (solitamente formula_2). Ad esempio, i sistemi dinamici si distinguono in sistemi continui e discreti in base al dominio di definizione della legge (iterazione o equazione differenziale) che ne determina l'evoluzione temporale. Per visualizzare segnali del mondo reale nel dominio del tempo si usa solitamente l'oscilloscopio."}
{"id": "2499085", "revid": "709406", "url": "https://it.wikipedia.org/wiki?curid=2499085", "title": "Contratto sociale (saggio)", "text": ""}
{"id": "2499088", "revid": "729019", "url": "https://it.wikipedia.org/wiki?curid=2499088", "title": "Benjamin F. Cheatham", "text": "Fu maggiore generale nell'esercito confederato durante la guerra civile americana, combattendo molte battaglie nel teatro di guerra dell'Ovest.\nAll'inizio della Guerra messicano-statunitense si arruol\u00f2 nel 1\u00ba Reggimento fanteria \"Tennessee\" con il grado di capitano, e fin\u00ec la guerra come colonnello nel 3\u00b0 \"Tennessee\".\nIl 9 maggio 1861 si arruol\u00f2 nell'esercito confederato con il grado di generale di brigata, e gli venne affidata una brigata nel Distretto dell'ovest, sotto il maggior generale Leonidas Polk. Il suo primo battesimo del fuoco avvenne il 7 novembre, in Missouri, durante la battaglia di Belmont.\nIl 10 marzo 1862 Cheatham fu promosso a maggior generale e gli fu affidato il comando della 2\u00aa Divisione nel 1\u00ba Corpo dell'Armata confederata del Mississippi. Condusse la sua divisione durante la battaglia di Shiloh, nella quale venne ferito. Il generale Braxton Bragg assunse il comando dell'Armata (che pi\u00f9 tardi prender\u00e0 il nome di Armata del Tennessee) e Cheatham serv\u00ec sotto di lui nelle battaglie di Perryville e Stones River.\nLa carriera militare di Cheatham continu\u00f2 come comandante di divisione sotto Bragg nella battaglia di Chickamauga e, avendo ottenuto una delle rare vittorie confederate nel teatro di guerra dell'ovest, il 29 settembre 1863, fu promosso a comandante di Corpo d'armata. Era sul fianco destro della \"Cima del Missionario\" quando Bragg fu sconfitto dal generale Ulysses S. Grant nel corso della campagna di Chattanooga, impegnato nel tentativo di bloccare l'Armata dell'Unione nelle ore finali della battaglia.\nNel 1864 Cheatham fu impegnato nella Campagna di Atlanta combattendo prima sotto il generale Joseph E. Johnston e, pi\u00f9 tardi, sotto il tenente generale John Bell Hood, infliggendo pesanti perdite all'Armata dell'Unione al comando di William T. Sherman, durante la battaglia di Kennesaw Mountain e rimanendo ferito nella battaglia di Ezra Church. Comand\u00f2 un Corpo d'armata durante le battaglie intorno ad Atlanta, sostituendo William J. Hardee che era stato sollevato dal suo incarico quando il generale Hood prese il comando.\nCon il suo Corpo d'armata partecip\u00f2, sempre sotto Hood, alla Campagna di Franklin-Nashville; partecip\u00f2 a tutte le maggiori battaglie della Campagna; il suo nome balz\u00f2 alla cronaca quando l'Armata dell'Unione comandata dal maggior generale John M. Schofield riusc\u00ec a liberarsi dal suo accerchiamento e a fuggire durante la battaglia di Spring Hill, fatto che svent\u00f2 i piani di Hood e port\u00f2 alla disastrosa sconfitta confederata a Franklin. Hood accus\u00f2 Cheatham di inadempienza al dovere e l'inimicizia tra loro dur\u00f2 per il resto della loro vita. Dopo la disfatta dell'Armata di Hood a Nashville, Cheatham rientr\u00f2 nell'Armata di Johnston, prendendo parte, come comandante di divisione, alla Campagna delle Carolina, fino alla resa al generale Sherman, nella Carolina del Nord, nell'aprile del 1865."}
{"id": "2499089", "revid": "287204", "url": "https://it.wikipedia.org/wiki?curid=2499089", "title": "Cefpodoxima", "text": "Cefpodoxima \u00e8 un antibiotico appartenente alla classe delle cefalosporine di terza generazione. In commercio si trova il suo profarmaco, cefpodoxima proxetil, somministrato per via orale.\nLa Cefpodoxima inibisce la sintesi della parete cellulare bloccando la fase di transpeptidazione del peptidoglicano.\n\u00c8 stata brevettato nel 1980 e approvata per uso medico nel 1989.\nUsi.\nLa cefpodoxima \u00e8 attiva contro la maggior parte degli organismi Gram-positivi e Gram-negativi. Lo spettro include anche batteri difficili come \"Pseudomonas aeruginosa\", \"Enterococcus\" e \"Bacteroides fragilis\".\n\u00c8 comunemente usata per trattare l'otite media acuta, la faringite, la sinusite e la gonorrea. Trova anche uso come terapia di mantenimento in seguito a trattamento con cefalosporine per via endovenosa (come il ceftriaxone). \u00c8 anche indicata nella polmonite acquisita in comunit\u00e0, infezioni della pelle non complicate e infezioni del tratto urinario non complicate.\nPer evitare l'insorgenza di resistenza batteriche che renderebbero inefficace, il farmaco deve essere prescritto sotto controllo medico e impiegata sui batteri sensibili alle cefalosporine rispettando i tempi prescritti.\nControindicazioni.\nIl farmaco pu\u00f2 dare fenomeni allergici in pazienti che hanno riscontrato precedente allergia alle penicilline. Va usata con precauzione in caso di insufficienza renale o epatica, in gravidanza e allattamento.\nPosologia.\nAdulti,\nBambini,\nEffetti collaterali.\nFra gli effetti collaterali si riscontrano diarrea, nausea, vomito."}
{"id": "2499090", "revid": "932277", "url": "https://it.wikipedia.org/wiki?curid=2499090", "title": "Norme bancarie uniformi", "text": "Le norme bancarie uniformi erano degli schemi contrattuali predisposti dall'ABI e caldamente raccomandati dall'associazione a tutte le banche aderenti per regolare i rapporti con la clientela.\nIndagine della Banca d'Italia.\nIl 23 novembre del 1993 la Banca d'Italia esercit\u00f2 un'attivit\u00e0 ispettiva e rilev\u00f2 i seguenti accordi:\nLa vertenza sull'anatocismo.\nIl definitivo tramonto del sistema delle \"norme bancarie uniformi\" lo si \u00e8 avuto nel 2004 con la vertenza sull'anatocismo: l'Adusbef impugn\u00f2 le norme e la Cassazione travolse il sistema con la sentenza 7 ottobre 2004."}
{"id": "2499091", "revid": "1793900", "url": "https://it.wikipedia.org/wiki?curid=2499091", "title": "Baylor University", "text": "La Baylor University \u00e8 un'universit\u00e0 privata e battista situata a Waco, in Texas. Fu fondata nel 1845 durante la presidenza di John Tyler.\nL'universit\u00e0 \u00e8 nota anche per la sua squadra sportiva, i Baylor Bears."}
{"id": "2499095", "revid": "373458", "url": "https://it.wikipedia.org/wiki?curid=2499095", "title": "Universit\u00e0 di Baylor", "text": ""}
{"id": "2499101", "revid": "339392", "url": "https://it.wikipedia.org/wiki?curid=2499101", "title": "Metropolitana leggera di Cagliari", "text": ""}
{"id": "2499103", "revid": "371529", "url": "https://it.wikipedia.org/wiki?curid=2499103", "title": "Rolling Thunder Revue", "text": "Rolling Thunder Revue (in lingua italiana, approssimativamente, lo \"Show del Tuono Rotolante\") \u00e8 il nome dato ad una famosa tourn\u00e9e di concerti rock tenuti fra l'autunno del 1975 e la tarda primavera dell'anno successivo da un gruppo di musicisti capeggiati da Bob Dylan e riuniti in carovana itinerante attraverso gli Stati Uniti.\nTenuto conto che gli spettacoli vennero effettuati in talune circostanze tanto al pomeriggio quanto alla sera, in totale gli \"show\" furono in tutto 57, trenta nella fase autunnale e ventisette in quella primaverile.\nIl primo concerto si tenne il 30 ottobre 1975; l'ultimo il 25 maggio 1976.\nFra le due fasi del \"tour\", nel gennaio 1976, venne distribuito l'album discografico di Dylan \"Desire\", per il cui lancio la tourn\u00e9e fu in un certo senso organizzata.\nCarovana in stile Burlesque.\nIl \"tour\" della \"Rolling ThunderRevue\" \u00e8 ricordato per il clima di giovialit\u00e0 ed allegra foll\u00eca - in un clima oscillante fra il vaudeville ed il burlesque - che accompagnava i concerti. Lo stesso Dylan spesso si esibiva indossando vistosi cappelli a larghe tese sormontati da composizioni floreali o multicolori bandane acconciate a mo' di copricapo ebraico e con il volto tinto di biacca alla maniera dei clown del circo.\nNonostante il fasto scenografico montato intorno allo spettacolo, l'esito strettamente musicale degli show fu spesso oggetto di critiche poich\u00e9 la resa sonora - e l'affiatamento stesso degli artisti - era ostacolata sicuramente dall'affollamento di musicisti che si trovavano sul palcoscenico, spesso in teatri angusti, a suonare insieme contemporaneamente.\nTra i cantanti e strumentisti che presero parte alla tourn\u00e9e (alla partenza della carovana l'organico complessivo della \"Rivista\" ammontava a una settantina di persone) vi erano: Joan Baez, Roger McGuinn, Ramblin' Jack Elliott, Kinky Friedman e Bob Neuwirth. Neuwirth si occup\u00f2 di reclutare i musicisti necessari ad accompagnare le esibizioni degli artisti in cartellone: T-Bone Burnett, Mick Ronson e il violinista David Mansfield. Dalle sessioni di registrazione di \"Desire\" vennero acquisiti la violinista Scarlet Rivera, il bassista Rob Stoner ed il batterista Howie Wyeth.\nLa serie di concerti della \"Rolling Thunder Revue\" \u00e8 stata ampiamente documentata attraverso film, registrazioni audio e stampe iconografiche. In particolare sono stati realizzati due libri e tre album discografici - \"Hard Rain\", ' e ' - oltre ad uno special per la televisione ed un film, \"Renaldo and Clara\".\nStoria.\nNel luglio 1972, Dylan assistette ad uno spettacolo dei Rolling Stones al Madison Square Garden. Secondo quanto raccontato da Arthur Rosato, addetto al suono del film \"Renaldo and Clara\", quello specifico \"tour\" serv\u00ec a ravvivare l'interesse di Dylan rispetto ai concerti \"live\", favorendo un ritorno del cantautore nel circuito dei concerti.\nA ottobre del 1975, poco dopo aver terminato le sessioni di registrazione dell'album \"Desire\", Dylan ebbe un primo approccio con il nuovo \"tour\" cercando di ricreare al Greenwich Village il clima spensierato e creativo dei primi tempi in cui si trov\u00f2 ad esibirsi a New York. Inizi\u00f2 cos\u00ec a provare con alcuni amici musicisti allo Studio Instrument Rentals.\nFra gli altri vi erano il bassista Stoner, il batterista Wyeth e la violinista Scarlet Rivera. Tutti lo avevano gi\u00e0 accompagnato in occasione delle registrazioni per l'album \"Desire\".\nA loro si unirono T-Bone Burnett, Steven Soles e David Mansfield, che gi\u00e0 erano stati in parola per partecipare alle registrazioni di \"Desire\" ma dei quali la produzione aveva poi deciso di fare a meno. Dylan volle \"recuperarli\" in chiave di esibizioni dal vivo.\nLe basi della \"tourn\u00e9e\" furono gettate in maniera improvvisata e ai musicisti non venne neppure spiegato per quale motivo erano stati convocati nella sala prove per partecipare alle jam session.\nPreparazione.\nIn questa fase preparatoria della \"tourn\u00e9e\" autunnale, Dylan non manc\u00f2 di radunare quanti pi\u00f9 musicisti - spesso facenti parte della sua cerchia di amicizie - gli fosse possibile. Secondo il racconto di Bob Stoner, il gruppo non ebbe neppure modo di provare a sufficienza. In realt\u00e0 i musicisti non sapevano quale fosse lo scopo preciso di quelle riunioni, se non che erano stati chiamati a provare nuove versioni delle canzoni di Dylan.\nUno degli organizzatori, Lou Kemp, amico di vecchia data di Dylan, ha raccontato in seguito che lo scopo originario della Rolling Thunder Revue era quello di stare pi\u00f9 possibile vicino alla gente, in mezzo al pubblico, impiegando poco personale, anche se alla fine - con l'assunzione di un numero sempre maggiore di \"star\" del rock and roll - il \"cast\" fin\u00ec per costituire una carovana per muovere la quale occorreva un numero spropositato di automezzi.\nAnche la rockstar Patti Smith fu invitata ad unirsi alla RTR ma, sia pure amichevolmente e con la massima grazia, declin\u00f2 l'invito. Sta di fatto che Dylan riusc\u00ec a stupire il pubblico giovanile che si recava ad ascoltare i concerti preparatori in vista del debutto della Rolling Thunder Revue quando invit\u00f2 ad unirsi al gruppo Mick Ronson, gi\u00e0 chitarrista ed arrangiatore di David Bowie e componente del gruppo musicale The Spiders from Mars. Talune sonorit\u00e0 provenienti dalle esperienze musicali precedenti di Ronson sono ben ravvisabili nelle registrazioni sonore tratte dai concerti.\nLa fase preparatoria si protrasse per tutto il mese che Dylan impieg\u00f2 per contattare altri artisti, come David Blue, in scena all'epoca nel locale notturno The Other End con la cantante country ed attrice Ronee Blakley, reduce dal film di Robert Altman \"Nashville\" e con cui aveva inciso una nuova versione per motivi di copyright sul testo del brano \"Hurricane\" destinata all'album \"Desire\", in pubblicazione nel gennaio successivo, al posto di Emmylou Harris, impossibilitata ad intervenire alla nuova \"session\".\nLa sera del 22 ottobre Blue stava terminando il suo show, quando Blakley e Dylan dettero vita ad una serie di duetti. Inizialmente, Blue e Blakley declinarono l'invito ad unirsi alla RTR, ma successivamente cambiarono idea diventando anch'essi parte fondamentale della carovana (Blakley in particolare si riveler\u00e0 utile ai cori).\nFu nello stesso mese di ottobre che Dylan prese contatti con l'amico e regista Howard Alk. Secondo le aspettative del cantautore il \"tour\" avrebbe dovuto infatti essere documentato da un film. Alk accett\u00f2 la proposta di Dylan e inizi\u00f2 a girare delle sequenze al Greenwich Village che avrebbero potuto tornare utili nell'economia del film.\nDylan contatt\u00f2 anche l'attore e drammaturgo Sam Shepard, ex fidanzato di Patty Smith, all'epoca ancora relativamente poco conosciuto e che gli era stato probabilmente presentato da Jacques Levy, uomo di teatro e coautore di alcuni brani di \"Desire\". Shepard raggiunse Dylan dalla California. Il cantautore gli chiese se avesse per caso visto il film di Marcel Carn\u00e9 \"Amanti perduti\" o quello di Fran\u00e7ois Truffaut \"Tirate sul pianista\", specificando che era il tipo di film che avrebbe voluto fosse realizzato intorno alla \"Rolling Thunder Revue\".\nAnche il poeta Allen Ginsberg divenne un membro della compagnia specialmente nella prima parte del \"tour\" quella dell'autunno-inverno 1975, anche se molti dei suoi interventi furono poi \"tagliati\" o ridotti al minimo dopo le prime recite, al pari di quelli di altri componenti della numerosa \"band\", poich\u00e9 la durata dello show doveva essere contenuta in tempi ragionevoli. La partecipazione di Ginsberg fu rivalutata tuttavia dopo il concerto tenuto alla prigione in cui era detenuto il pugile Rubin Carter, protagonista del brano \"Hurricane\".\nTour autunnale (1975).\nLa \"Rolling Thunder Revue\" tenne il primo concerto (la serie sarebbe stata complessivamente di una cinquantina di spettacoli) il 30 ottobre 1975 allo War Memorial Auditorium di Plymouth (Massachusetts).\nLa prima serie di concerti fu distribuita in venticinque date comprendenti teatri ed arene di citt\u00e0 portuali del nord-est degli USA e di alcune localit\u00e0 del Canada.\nIl mistero che circondava la tourn\u00e9e e i nomi che apparivano in locandina (incluso quello di Joan Baez, che per la prima volta da dieci anni appariva accanto a quello di Bob Dylan) funzionavano da sicuro richiamo per un buon afflusso di spettatori.\nLo spettacolo durava talvolta fino a quattro ore, anche se Dylan si limitava a rimanere sul palco per circa un'ora. Ogni artista aveva il suo spazio. A Dylan era riservato un \"set\" acustico ed uno con la \"band\" al completo o semplicemente in coppia con Joan Baez. Talvolta Dylan e Baez aprivano la seconda parte degli \"show\" duettando sulle note di \"Blowin' in the Wind\". A Baez era riservato anche un proprio \"set\" di sei canzoni, seguito da un altro \"set\" da solista di Dylan.\nQuindi, il resto della \"band\" si riuniva insieme sul palco per la parte finale dello show, chiuso solitamente con un'esecuzione collettiva del brano di Woody Guthrie \"This Land Is Your Land\". Joni Mitchell si un\u00ec al gruppo a sorpresa durante un concerto e decise di rimanere aggregata alla carovana anche nelle serate successive.\nQuesta fase di concerti ebbe termine l'8 dicembre 1975 al Madison Square Garden dove, con la partecipazione di Muhammad Ali e Roberta Flack, davanti a migliaia di sostenitori, Dylan tenne un concerto di appoggio alla causa di Rubin Carter, l\"'Hurricane\" della canzone dell'album \"Desire\". Quel concerto \u00e8 passato alla storia della musica rock con il nome di \"The Night of The Hurricane\".\nLarry Sloman ha scritto sul \"tour\" un libro \"On the Road with Bob Dylan\", in cui prende in esame le tecniche teatrali adottate da Dylan per questa serie di spettacoli, citando lo stile artistico dello scrittore e performer Tom Wolfe. In effetti, forse ispirato dal glam-rock importato attraverso Mick Ronson, Dylan durante molti spettacoli fece scelte sorprendenti cos\u00ec da spiazzare ancora una volta i suoi \"fan\"; fra le altre scelte vi furono quelle, teatralmente efficaci, di tingersi il volto di bianco, o indossare una maschera di plastica.\nSe il \"tour\" ebbe, dal punto di vista dell'apprezzamento del pubblico, un certo successo, altrettanto non si pu\u00f2 dire per il film che da esso doveva essere realizzato e che si rivel\u00f2 invece un vero e proprio fallimento. Nel mentre gli spettacoli proseguivano, Shepard - incaricato della sceneggiatura - trov\u00f2 il suo ruolo inadeguato se non superfluo per via dell'improvvisazione cui la serie di concerti era soggetta. In seguito l'autore avrebbe lamentato l'incresciosa situazione in una sorta di giornale di bordo intitolata \"The Rolling Thunder Logbook\".\nRiguardo alla qualit\u00e0 musicale degli spettacoli, alcuni giornali parlarono tuttavia di \"miglior musica di Dylan con un gruppo musicale mai ascoltata prima\", mentre altri evidenziarono l'apporto di strumentisti come Mansfield, impegnato anche alla pedal steel guitar, e Scarlet Rivera, al violino elettrico. Persino lo stile di canto di Dylan, e la sua pronuncia (spesso oggetto di critiche), risult\u00f2 in quella circostanza particolarmente apprezzato.\nTour primaverile (1976).\nUn secondo concerto a supporto di \"Hurricane\" Carter si svolse a Houston (Texas) il 25 gennaio 1976. Apriva di fatto la serie di concerti che sarebbe culminata nel \"tour\" primaverile di quell'anno della Rolling Thunder Revue, ansiosa di ripetere il successo dell'autunno precedente.\nIl 18 aprile la colorata \"band\" sal\u00ec sul palco del Lakeland Civic Center di Lakeland, in Florida. Il \"tour\" continu\u00f2 poi nello stesso mese di aprile e a maggio in America del sud e negli stati USA precedentemente non toccati, nella parte sud-occidentale del paese. Questa serie di spettacoli non ebbe il successo aspettato ed anche la critica non fu particolarmente benevola recensendo gli show. Anche la vendita dei biglietti per i concerti fu negativa, tanto da portare anche alla cancellazione di alcune date.\nIl penultimo spettacolo si tenne il 23 maggio al Sonny Lubick Field at Hughes Stadium di Fort Collins, Colorado. Anche in questo caso le principali critiche mosse alla RTR erano che, sebbene i componenti suonassero insieme ormai da diversi mesi, il fascino che circondava la prima serie di spettacoli - dato soprattutto per il clima elettrizzante che emanava dal palcoscenico - andava via via perdendo il suo \"appeal\"\nL'ultimo \"show\" della Rolling Thunder ebbe luogo due giorni dopo, il 25 maggio, al Salt Palace di Salt Lake City, Utah, capace di diciassettemila posti a sede ma pieno solo per met\u00e0.\nSarebbe stata questa l'ultima esibizione di Bob Dylan nei successivi ventuno mesi (se si esclude la partecipazione al concerto per \"The Last Waltz\", ovvero per l'addio a The Band, nel novembre 1976).\nSoltanto dopo due anni Dylan tornava in sala di registrazione per incidere un album con materiale inedito.\n\"Hard Rain\".\nLo spettacolo tenuto il 23 maggio alla Colorado State University di Fort Collins in Colorado fu filmato per uno \"special\" televisivo dal titolo \"Hard Rain\" trasmesso nel settembre successivo dalla NBC; l'album \"Hard Rain\" - il \"live\" registrato nella medesima occasione - contiene una selezione di alcune delle canzoni presentate in quella circostanza e nel concerto alla Tarrant County Convention Center Arena di Fort Worth, in Texas, tenuto sempre nel mese di maggio.\nLo \"special\" non ebbe buone critiche e registr\u00f2 scarso indice di gradimento nonostante una copertina ed un'intervista a Dylan dedicati dalla rivista specializzata \"TV Guide\". Ugualmente, l'album \"live\" non fece registrare alla sua uscita vendite eclatanti.\nDylan e Shepard completarono il loro film, una pellicola controversa di sapore simbolista dalla distribuzione tribolata (entr\u00f2 nei circuiti cinematografici solo tre anni dopo, nel 1978). Il titolo del lavoro - centrato sulla drammatizzazione delle diverse figure artistiche durante la \"tourn\u00e9e\" - era \"Renaldo and Clara\". Anche in questo caso la critica fu piuttosto negativa rispetto all'esito finale del progetto cinematografico anche se il film ebbe in ogni caso una certa rilevanza se non altro per essere stato per diverso tempo l'unica fonte di documentazione ufficiale degli spettacoli tenuti dalla \"Rolling Thunder Revue\" nell'autunno del 1975.\nSe visivamente molto non \u00e8 restato di quell'esperienza musicale concernente Bob Dylan e i suoi amici, altrettanto non si pu\u00f2 dire per le registrazioni sonore. Infatti i concerti tenuti dalla \"Rolling Thunder Revue\" furono registrati in maniera massiccia da amatori e poi riversati in \"bootleg\". Il principale di essi - \"\", distribuito solo nel 2002 - include brani di molti spettacoli tenuti nella \"tourn\u00e9e\" autunnale. Si tratta, in questo caso, della prima distribuzione ufficiale in grado di catturare lo spirito della \"Revue\" nel suo momento di massimo splendore. Forse per il fatto di essere giunta a cos\u00ec tanti anni di distanza dall'evento gli ha garantito una calda accoglienza da parte di critica e \"fan\".\nDopo la fine del \"tour\", il trio composto da Burnett, Soles e Mansfield ha continuato a tenere concerti insieme sotto le insegne del gruppo The Alpha Band."}
{"id": "2499105", "revid": "287204", "url": "https://it.wikipedia.org/wiki?curid=2499105", "title": "Liga ACB 2003-2004", "text": "La Liga ACB 2003-2004 \u00e8 stata la 48\u00aa edizione del massimo campionato spagnolo di pallacanestro maschile.\nIl torneo si compone di diciotto formazioni, che si affrontano in un unico girone all'italiana con partite di andata e ritorno. Le prime otto si qualificano per i play-off per il titolo nazionale, disputati al meglio delle cinque gare con la prima e la terza e la quinta in casa della meglio classificata al termine della stagione regolare. Le ultime due retrocedono in Liga LEB.\nIl Winterthur FC Barcelona, secondo al termine della stagione regolare, vince il suo quattordicesimo titolo nazionale in finale dei play-off sull'Adecco Estudiantes, quarto dopo le trentaquattro giornate."}
{"id": "2499106", "revid": "326822", "url": "https://it.wikipedia.org/wiki?curid=2499106", "title": "Tv Tokyo", "text": ""}
{"id": "2499107", "revid": "716642", "url": "https://it.wikipedia.org/wiki?curid=2499107", "title": "Rushden &amp; Diamonds Football Club", "text": "Il Rushden &amp; Diamonds Football Club \u00e8 stata una societ\u00e0 calcistica con sede a Irthlingborough, in Inghilterra.\nIl club \u00e8 nato nel 1992 come risultato della fusione di \"Rushden Town\" e \"Irthlingborough Diamonds\" e si \u00e8 sciolto nel 2011 a causa di problemi finanziari.\nGiocava le partite casalinghe al Nene Park. Ha raggiunto i suoi massimi risultati nei primi anni duemila, con la promozione in Second Division, la terza serie del calcio inglese."}
{"id": "2499108", "revid": "355597", "url": "https://it.wikipedia.org/wiki?curid=2499108", "title": "Rushden &amp; Diamonds F.C.", "text": ""}
{"id": "2499118", "revid": "62004", "url": "https://it.wikipedia.org/wiki?curid=2499118", "title": "Remon Van de Hare", "text": ""}
{"id": "2499124", "revid": "838137", "url": "https://it.wikipedia.org/wiki?curid=2499124", "title": "Nashat Akram", "text": "Carriera.\nClub.\nNel 2000, all'et\u00e0 di 16 anni, Akram fa il suo debutto con la prima squadra dell'Al Shorta. Nel 2002 diventa titolare e contribuisce alla vittoria nella Umm Al-Marek Cup e al raggiungimento della finale in Coppa dell'Iraq, nella quale l'Al-Shorta \u00e8 sconfitto dall'Al-Talaba. \nNel 2003 si trasferisce all'Al-Nassr, in Arabia Saudita, dopo aver impressionato il tecnico Ljubi\u0161a Tumbakovi\u0107 in un'amichevole. Tuttavia l'esperienza non \u00e8 positiva e Akram lascia il club a causa di una disputa sui salari non pagati.\nNel 2004 si trasferisce allora all'Al-Shabab, sempre in Arabia Saudita, con il quale vince per due volte il campionato saudita, nel 2004 e 2006, anno in cui vince anche il premio di giocatore dell'anno e giocatore straniero dell'anno.\nNell'agosto 2007 si trasferisce all'Al Ain, negli Emirati Arabi Uniti. Nel gennaio 2008, dopo un provino positivo \u00e8 sul procinto di trasferirsi in Inghilterra, al Manchester City, tuttavia, a causa del fatto che l'Iraq non rientra nelle prime 70 nazioni al mondo nel ranking FIFA, il governo britannico rifiuta di concedergli il permesso di lavoro, obbligandolo a rimanere all'Al Ain.\nPochi mesi dopo, nell'aprile 2008, si trasferisce all'Al-Gharafa, in Qatar. Fa il suo debutto con la nuova maglia il 27 aprile nella Coppa del principe della Corona del Qatar, nella vittoria per 4-3 contro l'Al-Arabi, partita in cui Akram mette a segno due assist. Termina la sua esperienza all'Al-Gharafa a fine stagione, dopo aver vinto il campionato e la Coppa dell'Emiro del Qatar.\nIl 19 maggio 2009 firma un contratto di tre anni con il Twente, arrivandovi a parametro zero. Il Twente vince l'Eredivisie, tuttavia la stagione di Akram non \u00e8 molto positiva, disputa solo 10 partite e cos\u00ec il 10 giugno 2010 viene rescisso il suo contratto.\nNel novembre 2010 firma per i qatarioti dell'Al-Wakra.\nNel luglio 2011 si trasferisce invece al Lekhwiya, la squadra campione in carica in Qatar, dove rimane per un anno.\nNazionale.\nNazionali giovanili.\nNel 2000 Akram \u00e8 convocato dalla nazionale irachena Under-17 che termina al secondo posto il girone asiatico di qualificazione del Campionato di calcio asiatico Under-19. In seguito \u00e8 poi convocato dall'nazionale Under-19 allenata da Adnan Hamad. Grazie anche ai suoi gol la nazionale irachena riesce a vincere il campionato asiatico U-19, ottenendo cos\u00ec la qualificazione per i mondiali U-20 del 2001.\nNazionale maggiore.\nAkram fa il suo debutto con la nazionale maggiore irachena il 5 ottobre 2001 all'et\u00e0 di 17 anni e 23 giorni in un match di qualificazione per i mondiali 2002 contro l'Arabia Saudita.\nNel 2004 \u00e8 convocato dal ct Adnan Hamad a far parte della nazionale olimpica, della quale diventa anche capitano. L'Iraq riesce a qualificarsi per i giochi olimpici di Atene, nei quali ottiene il quarto posto, perdendo la finalina per il terzo posto contro l'Italia. Subito dopo partecipa con la Nazionale maggiore alla Coppa d'Asia, nella quale l'Iraq \u00e8 eliminato nei quarti di finale.\nViene poi convocato per la Coppa d'Asia 2007, nella quale, anche grazie ai suoi gol, l'Iraq si laurea campione asiatico.\nGrazie alla vittoria della Coppa d'Asia l'Iraq si guadagna il diritto a partecipare alla Confederations Cup del 2009, dove l'Iraq \u00e8 eliminato al primo turno. Successivamente \u00e8 convocato per la Coppa d'Asia 2011, nella quale l'Iraq \u00e8 eliminato ai quarti di finale.\nVita privata.\nNel 2009 il fratello Hassan viene rapito da un'organizzazione terroristica irachena, venendo poi successivamente liberato dalla polizia."}
{"id": "2499125", "revid": "71563", "url": "https://it.wikipedia.org/wiki?curid=2499125", "title": "Lamb Shift", "text": ""}
{"id": "2499126", "revid": "73843", "url": "https://it.wikipedia.org/wiki?curid=2499126", "title": "Personaggi di Beyblade", "text": "Questa \u00e8 una lista dei personaggi del manga e anime \"Beyblade\".\nPersonaggi principali.\nBBA-G Revolution.\nLa BBA-G Revolution \u00e8 la squadra dei protagonisti nelle tre serie. Nella prima serie, i quattro ragazzi che compongono la BBA (Beyblade Battle Association) sono i finalisti del torneo nazionale del Giappone e vengono scelti dal presidente Daitenji. I loro beyblade prendono i propri nomi da alcuni animali, e sono: Dragoon (Drago), Driger (Tigre) e Draciel (\"Shell\" in giapponese, Guscio). Non \u00e8 invece risaputo a quale animale si riferisca Dranzer, il beyblade di Kei. Nella serie animata la squadra \u00e8 anche chiamata Bladebreakers.\nPersonaggi secondari.\nWhite Tigers.\n\u00c8 la squadra del villaggio della , nonch\u00e9 campioni della Cina.\nI nomi dei loro Beyblade iniziano tutti con \"Garu\" e derivano da nomi di animale: Lion (Leone), Lynx (Lince), Monkey (Scimmia) e Grizzly. Nella terza serie si unisce alla squadra anche Rei per il campionato mondiale.\nPPB - All Starz.\n \u00e8 la squadra di Judy del progetto PPB (Project Power of Beyblade), campioni negli USA, i quattro blader nella prima serie praticano tutti un particolare sport: Tennis, Football Americano, Basket e Baseball. I loro beyblade iniziano tutti con Tora (traslitterato Try) e prendono i loro nomi dagli animali raffigurati sui loro Bit Power: Eagle (Aquila), Scorpion (Scorpione), Horn (Corno) e Alligator (Alligatore). Queste caratteristiche fanno per\u00f2 eccezione con Rick che appare nella terza serie.\nEuropean Dream - Majestic.\nI Majestic (conosciuti nell'edizione italiana come \"European Dreams\"), in originale sono la squadra europea, formata dai campioni di beyblade francese (Olivier), italiano (Gianni), tedesco (Ralph) e britannico (Andrew). Nell'anime sono la causa della nascita del Team delle Tenebre, mentre nel manga appaiono durante il torneo nel volume 5. Nell'anime usano delle armi bianche come dispositivo di lancio per i loro beyblade ed all'inizio sono molto arroganti, ma in seguito capiscono l'importanza dello spirito di squadra. Sono tutti figli di famiglie nobili ed estremamente ricche, ragion per cui sono tutti molto eccentrici.\nDa notare che esistono stati Europei (come la Spagna nella terza serie o la Danimarca nel manga) che vengono rappresentati da squadre proprie.\nBorg - Neoborg.\nLa Borg \u00e8 la squadra campione della Russia creata da Vladimir Vorkov, i suoi membri cresciuti e allenati nel Monastero Vorkov, sono considerati i pi\u00f9 forti del mondo. Nella terza serie si chiameranno Neoborg e nel loro team ci sar\u00e0 anche Kei. I loro beyblade sono: Wolf (Lupo), Falcon (Falco), Sea (Mare) e Viper (Vipera). Nella prima serie la squadra \u00e8 nota come Demolition Boys, mentre Borg \u00e8 il nome dell'organizzazione a cui appartengono. La Borg aveva come scopo finale quello di conquistare il mondo con il potere dei bit power utilizzato come armi militari. La squadra nella terza serie, rinominata Neoborg con Yuri come leader, \u00e8 una semplice squadra di blader senza alcun secondo fine.\nScudi Sacri.\nGli sono una squadra incaricata di ritrovare i quattro Bit Power leggendari che adesso appartengono al team BBA. Provengono da uno sperduto villaggio cinese da dove proviene il gioco del beyblade. I quattro vogliono impadronirsi dei bit power perch\u00e9 ritengono che essi sono troppo pericolosi per essere lasciati in mano a persone comuni o in balia dei cattivi, ma quando capiscono che sono in buone mani, cambiano idea.\nPsico Team.\nLo \u00e8 una squadra creata dall'organizzazione malvagia di Jideon in \"Beyblade V-Force\". Dipendono dallo scienziato Zagart, ex-collega del presidente Daitenji che d\u00e0 la caccia ai bit-power.\nKing e Queen.\nPresenti solo nell'anime, inizialmente questi due blader affrontano i nemici per avere come premio di vittoria dei componenti per i beyblade. I loro bit-power rappresentano due centicore.\nB.E.G.A..\nEssa e i suoi membri sono esclusivi dell'anime."}
{"id": "2499131", "revid": "1442080", "url": "https://it.wikipedia.org/wiki?curid=2499131", "title": "Budapest Grand Prix 2008 - Singolare", "text": "Il singolare del Budapest Grand Prix 2008 \u00e8 stato un torneo di tennis facente parte del WTA Tour 2008.\nGisela Dulko era la detentrice del titolo, ma quest'anno non ha partecipato.\nAliz\u00e9 Cornet ha battuto in finale 7\u20136(5), 6\u20133, Andreja Klepa\u010d.\nTeste di serie.\nLe prime 2 teste di serie hanno ricevuto un bue per il 2\u00ba turno"}
{"id": "2499137", "revid": "1543377", "url": "https://it.wikipedia.org/wiki?curid=2499137", "title": "Glibenclamide", "text": "La glibenclamide (conosciuta anche con il nome di glyburide) \u00e8 una sulfanilurea di seconda generazione ad azione ipoglicemizzante. L'azione ipoglicemizzante \u00e8 dovuta al fatto che la glibenclamide favorisce il rilascio di insulina dalle cellule beta del pancreas.\nCaratteristiche strutturali e fisiche.\nIl composto appare come una polvere cristallina bianca o quasi bianca. Risulta praticamente insolubile in acqua, scarsamente solubile in alcool etilico e in alcool metilico e solo moderatamente solubile in diclorometano. La sua conservazione deve avvenire al riparo dalla luce.\nFarmacodinamica.\nIl meccanismo d'azione di glbencamide non \u00e8 completamente noto. La molecola agisce stimolando e favorendo la secrezione di insulina da parte delle cellule \u03b2 del pancreas. Analogamente ad altri composti della classe delle sulfaniluree, come ad esempio gliquidone, questo effetto \u00e8 il risultato di un incremento della fisiologica risposta delle cellule pancreatiche beta alle concentrazione ematiche di glucosio.\nGlibenclamide favorisce la chiusura dei canali del K+ ATP-dipendenti nelle cellule beta pancreatiche, con conseguente depolarizzazione della membrana ed attivazione dei canali L-type del calcio. L'aumentato afflusso di questo ione all'interno delle cellule pancreatiche comporta il legame e l'attivazione della calmodulina. La tappa finale \u00e8 rappresentata dal rilascio di insulina, legato alla esocitosi di vescicole contenenti tale ormone.&lt;br&gt;\nSimilmente ad altre molecole della stessa classe (sulfaniluree) la molecola \u00e8 dotata di meccanismi d'azione ipoglicemizzanti di tipo extrapancreatico (aumentata sensibilit\u00e0 periferica all'insulina, riduzione della produzione basale di glucosio da parte del fegato, riduzione della degradazione epatica dell'insulina endogena) che si rendono pi\u00f9 evidenti in una seconda fase del trattamento.\nFarmacocinetica.\nA seguito di somministrazione per via orale la glibenclamide \u00e8 assorbita quasi completamente (85%) dal tratto gastrointestinale. La concentrazione plasmatica massima (Cmax) viene raggiunta in genere entro 2-4 ore dall'assunzione della molecola.\nNell'organismo la glibenclamide viene metabolizzata in gran parte nella ghiandola epatica ad opera del citocromo P450, in particolare grazie alle isoforme CYP2C9, CYP2C19 e CYP3A4.\nSono noti alcuni metaboliti, in particolare la 4-trans-idrossi-glibenclamide e la 3-cis-idrossi-glibenclamide, farmacologicamente attivi e che quindi contribuiscono all'azione ipoglicemizzante.\nLa molecola ed i metaboliti sono eliminati entro 24 ore sia attraverso l'emuntorio renale che attraverso la bile.\nUsi clinici.\nIndicata nel trattamento del diabete di tipo 2 (insulino-indipendente), in pazienti non in sovrappeso o nei quali la metformina sia controindicata o non tollerata, in associazione ad opportune misure dietetiche e a regolare esercizio fisico (dieta ed esercizio fisico rappresentano la prima misura terapeutica nella gestione del paziente diabetico). La glibenclamide pu\u00f2 essere somministrata in monoterapia o in associazione. In associazione ad insulina ne potenzia l'azione ipoglicemizzante permettendo di ridurne le dosi.\nEffetti collaterali e indesiderati.\nL'evento avverso pi\u00f9 pericoloso che si pu\u00f2 manifestare in corso di trattamento con glibenclamide \u00e8 una grave ipoglicemia, specialmente se il paziente non aderisce adeguatamente alle prescrizioni dietetiche e non si alimenta con regolarit\u00e0 nell'orario dei pasti o, addirittura, evita di assumere determinati pasti. L'ipoglicemia si verifica con maggiore probabilit\u00e0 in soggetti debilitati o di et\u00e0 avanzata, in caso di attivit\u00e0 fisica inconsueta, e in concomitanza all'assunzione di bevande alcooliche.\nIl rischio di ipoglicemia \u00e8 maggiore con le sulfaniluree a lunga durata d'azione (glibenclamide e clorpropamide), rispetto a quelle con azione pi\u00f9 breve (gliclazide e tolbutamide).\nIn molti soggetti sono stati riscontrati disturbi gastrointestinali ed in particolare dispepsia, nausea, vomito, dolore addominale, diarrea o stipsi. Pi\u00f9 raramente sono stati segnalati casi di epatotossicit\u00e0 con incremento delle transaminasi (AST, ALT e fosfatasi alcalina), epatite acuta ed ittero colestatico. \nIl corteo sintomatologico proprio dei disturbi gastroenterici pu\u00f2 essere evitato od almeno ridotto nella sua intensit\u00e0 semplicemente con l'accortezza di assumere il farmaco con del cibo, ad esempio una leggera colazione.\nIn letteratura medica sono segnalati disturbi ematici rari ma potenzialmente pericolosi per la vita, e tra questi in particolare trombocitopenia talvolta associata a porpora, anemia aplastica, anemia emolitica (in particolare in soggetti affetti da deficienza della glucosio-6-fosfato-deidrogenasi), leucopenia, granulocitopenia, agranulocitosi.\nDosi terapeutiche.\nIl dosaggio di glibenclamide deve essere individualizzato e va regolato sulla base dei dati del controllo metabolico effettuato nel corso del trattamento. In genere si inizia con mezza compressa (pari a 2,5\u00a0mg di principio attivo) al giorno per poi aumentare gradualmente la dose giornaliera di ulteriori 2,5\u00a0mg, ma solo dopo aver effettuato gli appositi accertamenti metabolici (controlli seriati della glicemia pre e post prandiale).&lt;br&gt;\nIl farmaco deve essere assunto da mezzora a 1 ora prima del pasto o durante lo stesso. Quando i pasti vengono assunti ad orari irregolari o non vengono consumati, aumenta il rischio che il paziente possa sperimentare un episodio di ipoglicemia. Per tale motivo la dieta rappresenta il caposaldo e il primo intervento terapeutico nella gestione del paziente diabetico. Il ricorso alla terapia con glibenclamide deve sempre essere associato ad un adeguato regime alimentare.\nAnche l'attivit\u00e0 fisica deve essere eseguita con regolarit\u00e0, sia per il benefico effetto sul profilo glicemico, sia per evitare pericolosi episodi ipoglicemici.\nSovradosaggio.\nNei casi di sovradosaggio accidentale o volontario si registrano i sintomi correlati a ipoglicemia. Questi comprendono: cefalea, fame imperiosa, nausea, vomito, stanchezza, sonnolenza, disturbi del sonno, irrequietezza, aggressivit\u00e0, difficolt\u00e0 di concentrazione, alterazione dello stato di vigilanza e del tempo di reazione, depressione, confusione mentale, disturbi della parola o della vista, afasia, tremore, paralisi, disturbi sensori, vertigini, debolezza, perdita di autocontrollo, delirio, convulsioni cerebrali.\nNei casi pi\u00f9 gravi il soggetto pu\u00f2 perdere la coscienza e scivolare in uno stato di coma, con respirazione superficiale e bradicardia.\nPossono inoltre presentarsi segni della contro-regolazione adrenergica quali sudorazione, pelle fredda ed umida, ansiet\u00e0, tachicardia, ipertensione, palpitazioni, angina pectoris ed aritmie cardiache.\nNel caso di paziente cosciente \u00e8 sufficiente la somministrazione di carboidrati (una zolletta di zucchero per os) mentre in caso di soggetto in stato di coma \u00e8 necessario ricorrere alla infusione di soluzioni glucosate per via endovenosa. Inoltre dette infusioni debbono essere continuate per almeno 36 ore dopo il ritorno a normali valori di glicemia, per il rischio concreto di ricaduta.\nGravidanza e allattamento.\nLa somministrazione di sulfaniluree durante il parto pu\u00f2 causare una grave ipoglicemia persistente nel neonato. Il farmaco di scelta, per il trattamento del diabete in gravidanza, rimane pertanto l'insulina per la sua capacit\u00e0 di mantenere sotto controllo la glicemia e per l'assenza di effetti potenzialmente tossici sul feto: l'insulina infatti non oltrepassa la barriera placentare. Nelle pazienti nelle quali la somministrazione di insulina presenta delle criticit\u00e0, la glibenclamide pu\u00f2 rappresentare una valida alternativa. In ogni caso viene raccomandato di interrompere la terapia con glibenclamide almeno 2 settimane prima del parto. Poich\u00e9 le fluttuazioni della glicemia nelle pazienti diabetiche possono indurre anomalie congenite e mortalit\u00e0 perinatale, \u00e8 importante che il trattamento antidiabetico non sia interrotto per alcun motivo.\nSulla base dei dati di letteratura medica, il trattamento antidiabetico con glibenclamide pu\u00f2 essere considerato compatibile con l'allattamento al seno.\nGlibenclamide, come altre sulfaniluree di seconda generazione, si lega infatti alle proteine plasmatiche con un legame di natura non ionica, pertanto, \u00e8 verosimile che il passaggio dell'ipoglicemizzante nel latte materno possa avvenire in percentuale pressoch\u00e9 trascurabile.\nDopo la somministrazione di glibenclamide a dosi pari a 5 e 10\u00a0mg, la misurazione della concentrazione della solfanilurea nel latte materno 8 ore dopo non ha rilevato tracce di farmaco. Dati sovrapponibili sono stati osservati dopo 5-16 giorni, in caso di somministrazione di 5\u00a0mg/die.\nAvvertenze.\n\"Insufficienza renale cronica (IRC)\": la somministrazione di glibenclamide dovrebbe essere evitata in pazienti con insufficienza renale cronica di stadio 3-5. La glibenclamide ha un metabolita attivo che \u00e8 escreto attraverso il rene e il cui accumulo pu\u00f2 causare un'ipoglicemia prolungata in pazienti con IRC."}
{"id": "2499139", "revid": "179091", "url": "https://it.wikipedia.org/wiki?curid=2499139", "title": "Tajo", "text": ""}
{"id": "2499141", "revid": "767487", "url": "https://it.wikipedia.org/wiki?curid=2499141", "title": "Piombo fuso", "text": "Piombo fuso \u00e8 un film documentario sul conflitto arabo-israeliano girato all'interno della Striscia di Gaza per la regia di Stefano Savona. Il documentario \u00e8 presentato in anteprima mondiale alla 62\u00aa edizione del Festival di Locarno, all'interno della sezione \"Cineasti del presente\". Il film si \u00e8 aggiudicato il Premio speciale della giuria Cin\u00e9 Cin\u00e9ma Cineasti del presente durante l'edizione 2009 del festival del film Locarno."}
{"id": "2499144", "revid": "466539", "url": "https://it.wikipedia.org/wiki?curid=2499144", "title": "K\u00f6nigsberg", "text": "K\u00f6nigsberg \u00e8 il nome storico della citt\u00e0 prussiana corrispondente all'odierna Kaliningrad, in Russia. Fondata nel 1255 sul sito di un precedente insediamento pruteno, appartenne allo Stato dell'Ordine teutonico, al Ducato di Prussia, al Regno di Prussia, all'Impero tedesco, alla Repubblica di Weimar e alla Germania nazista. Durante la Seconda guerra mondiale, la citt\u00e0 fu quasi completamente distrutta dai bombardamenti alleati nell'agosto 1944 e dall'offensiva dell'Armata Rossa nell'aprile 1945. L'area fu quindi annessa dall'Unione Sovietica e nel 1946 la citt\u00e0 fu ribattezzata \"Kaliningrad\". Oggi rimangono poche tracce della storica K\u00f6nigsberg.\nIl toponimo \"K\u00f6nigsberg\" significa \"montagna del re\": fu cos\u00ec chiamata in onore di re Ottocaro II di Boemia dopo essere stata fondata nel 1255 dai Cavalieri teutonici; essa fu la capitale del loro Stato monastico, quindi del Ducato di Prussia, infine della provincia della Prussia Orientale nel Regno di Prussia. K\u00f6nigsberg ospitava l'universit\u00e0 Albertina (fondata nel 1544) e divenne un importante centro intellettuale per la cultura tedesca e luterana, ma anche lituana e polacca: vi furono stampati il primo libro ed il primo catechismo in lituano (1547) e la prima traduzione polacca del Nuovo Testamento (1551).\nK\u00f6nigsberg rimase la pi\u00f9 orientale tra le grandi citt\u00e0 tedesche fino alla II guerra mondiale, finch\u00e9 non fu conquistata e annessa dall'Unione Sovietica il 9 aprile del 1945; l'amministrazione sovietica fu ratificata in agosto dalla conferenza di Potsdam. La rimanente popolazione germanica, che non era stata evacuata in precedenza, fu espulsa e l'area fu ripopolata con cittadini sovietici. Il 4 luglio 1946 fu ribattezzata \"Kaliningrad\" in onore di Mikhail Kalinin. Oggi \u00e8 il capoluogo dell'oblast' di Kaliningrad, una \"exclave\" della Russia confinante con Lituania e Polonia. Si \u00e8 in seguito discusso dello \"status\" legale della citt\u00e0, ma soprattutto in ambito accademico: col trattato sullo stato finale della Germania (1991), la Repubblica Federale di Germania ha rinunciato ad ogni pretesa sugli ex territori orientali tedeschi.\nNome.\nIl toponimo di \"K\u00f6nigsberg\" (in polacco: \"Kr\u00f3lewiec\", in lituano: \"Karaliau\u010dius\", in latino: \"Regiomontium\"), letteralmente \"la montagna del Re\", indica quella che nel passato fu la capitale dello stato di Prussia dell'Ordine Teutonico, della Prussia ducale ed infine della provincia prussiana della Prussia Orientale.\nPer distinguerla da localit\u00e0 omonime, dopo l'unificazione tedesca nel 1871, il nome ufficiale fu \"K\u00f6nigsberg i. Pr.\" (\"in Preu\u00dfen\"; in italiano: \"in Prussia\") fino al 1936, poi \"K\u00f6nigsberg (Pr)\".\nStoria.\nLe origini.\nNel 1231 i cavalieri teutonici, chiamati cinque anni prima dal duca polacco Corrado di Masovia per aiutarlo a riconquistare la Cuiavia, iniziarono a organizzare i territori conquistati alle trib\u00f9 pagane. Per controllarli favorirono l'arrivo di coloni di lingua tedesca da tutto il Sacro Romano Impero. Sorsero cos\u00ec alcuni villaggi e K\u00f6nigsberg nacque dall'unione di alcuni di questi borghi.\nEssi erano: \"Juditten\", \"Kosse\", \"Tragheim\", \"Sackheim\", \"Laak\" e \"Ponarth\". I primi edifici in muratura verranno costruiti attorno al 1257. K\u00f6nigsberg diventa cos\u00ec la prima importante testa di ponte dei cavalieri teutonici nei paesi baltici. Nel 1340 entra nella Lega anseatica e tra il 1327 e il 1380 viene edificata sull'isola del fiume Pregel - detta \"Kneiphof\" - la Cattedrale.\nDal dominio teutonico a quello prussiano.\nNel 1457, con la caduta del Castello di Marienburg, K\u00f6nigsberg diventa la sede ufficiale dell'Ordine Teutonico. Nel frattempo la citt\u00e0 si era dotata di diverse fortificazioni, tra cui tre castelli uno nel quartiere \"Altstadt\", un altro nel quartiere \"L\u00f6benicht\" e infine un terzo sull'isola \"Kneiphof\". Nel 1525 Alberto di Prussia, ultimo gran maestro teutonico, secolarizz\u00f2 i beni e i territori dell'Ordine proclamando la nascita del Ducato di Prussia con K\u00f6nigsberg capitale. Su iniziativa di Alberto venne aperta, nel 1544 l'Universit\u00e0 di K\u00f6nigsberg, detta appunto \"Albertina\". Tra i primi docenti vi fu Andrea Osiander. Ma, se Alberto dovette proclamarsi vassallo della Polonia, nel 1660, con la firma del trattato di Oliva, un suo discendente, Federico Guglielmo, riusc\u00ec ad ottenere una completa indipendenza dal potente vicino. Nel 1701, per l'appoggio dato all'Austria durante la guerra di successione spagnola, Federico di Hohenzollern venne incoronato primo re di Prussia nella citt\u00e0.\nK\u00f6nigsberg, come tutta la Prussia, venne duramente colpita da alcune epidemie scoppiate all'inizio del XVIII secolo, per ripopolare le ampie zone rimaste disabitate il nuovo re, Federico Guglielmo I di Prussia, incoraggi\u00f2 l'immigrazione da altri paesi. Fu cos\u00ec che arrivarono in Prussia centinaia di protestanti salisburghesi, cacciati dal governo austriaco. Sebbene sia stata pi\u00f9 volte assediata tra 1740 ed il 1761, K\u00f6nigsberg visse un'epoca di grande sviluppo commerciale e culturale (visse in questo periodo Immanuel Kant).\nIl XIX secolo.\nNel 1813 fu centro della ribellione prussiana a Napoleone. Nel XIX secolo il suo ruolo di grande citt\u00e0 venne ulteriormente sottolineato. Divenne infatti sede del distretto omonimo e capoluogo della Prussia orientale. Nel 1816 \u00e8 il luogo dove mor\u00ec Friedrich von B\u00fclow, generale prussiano che combatt\u00e9 a Waterloo. Nel 1860 la compagnia ferroviaria Preu\u00dfische Ostbahn costru\u00ec la stazione e colleg\u00f2 la citt\u00e0 con le localit\u00e0 circostanti. Fino al 1878 fu sede della Provincia di Prussia, composta dall'unione, avvenuta nel 1829, delle province di Prussia occidentale ed orientale. Con la nascita dell'Impero tedesco, venne costruito un nuovo ed efficiente sistema difensivo attorno alla citt\u00e0. La citt\u00e0 diede i natali al celebre attore Adalbert Matkowsky, il 6 dicembre 1857.\nLa seconda guerra mondiale e il dopo guerra.\nLa citt\u00e0 venne pesantemente bombardata nelle fasi finali della seconda guerra mondiale, prima dalla Royal Air Force britannica nell'agosto 1944 e successivamente dai sovietici durante la battaglia di K\u00f6nigsberg, iniziata nel gennaio 1945. La citt\u00e0 capitol\u00f2 all'Armata Rossa, il 9 aprile 1945, con la resa da parte delle forze tedesche, comandate dal generale Otto Lasch. Nell'aprile 1945 erano rimasti a K\u00f6nigsberg circa 150.000 tedeschi, mentre nel dicembre dello stesso anno, il loro numero si era ridotto a 20.000 unit\u00e0, a causa della repressione sovietica, della malnutrizione e delle malattie. I superstiti furono deportati nella zona d'occupazione sovietica della Germania, dove nel 1949 sarebbe sorta la DDR. I sovietici cambiarono denominazione alla citt\u00e0 il 4 luglio 1946, ribattezzandola Kaliningrad.\nAlcuni edifici storici superstiti, tra i pi\u00f9 importanti il castello dell'ordine teutonico, pesantemente danneggiati, rimasero in rovina per alcuni decenni dopo la fine della guerra, per poi essere demoliti nel 1968, secondo la volont\u00e0 di Leonid Bre\u017enev, in una sorta di \"damnatio memoriae\" di tutto ci\u00f2 che era tedesco. Solo dopo la caduta del muro di Berlino l'ex cattedrale, con la tomba di Immanuel Kant, precedentemente in rovina, fu restaurata e costituisce ora uno dei pochissimi edifici storici della citt\u00e0.\nDemografia.\nLa popolazione dell'antica K\u00f6nigsberg \u00e8 andata aumentando parallelamente al suo sviluppo politico ed economico. Nel 1400 vivevano nella citt\u00e0 approssimativamente 10.000 persone. In due grandi epidemie di influenza (la prima avvenuta nel 1601-1602 e la seconda nel biennio 1709-1711), mor\u00ec circa un quarto degli abitanti. Nel 1813 la citt\u00e0 aveva 50.000 residenti e nel 1864 arriv\u00f2 a 100.000. La popolazione increment\u00f2 fino ad arrivare nel 1910 a 246.000 abitanti. Dopo la prima guerra mondiale l'aumento si arrest\u00f2, e nel 1925 c'erano 280.000 residenti, ma nel 1933 il numero degli abitanti arriv\u00f2 a 316.000. Fino allo scoppio della seconda guerra mondiale, 372.000 persone vivevano nell'allora K\u00f6nigsberg. Fra gli abitanti vi era una numerosa comunit\u00e0 ebraica. Nel giugno del 1945 la popolazione della citt\u00e0, a causa della fuga e dell'espulsione della popolazione tedesca, fu ridotta a 73.000 persone; con una soluzione voluta dal governo dittatoriale staliniano dell'Unione Sovietica, fu attuata la totale russificazione della citt\u00e0.\nI dati seguenti rappresentano le stime della popolazione sino al 1813; a partire dal 1819 e fino al 1939 sono riportati i risultati dei censimenti."}
{"id": "2499145", "revid": "1543377", "url": "https://it.wikipedia.org/wiki?curid=2499145", "title": "Sergio Vento", "text": "Biografia.\nAmbasciatore, ha studiato a Roma laureandosi in scienze politiche nel 1960. Nel 1963 entra in carriera diplomatica, lavorando inizialmente con i sottosegretari Arialdo Banfi e Mario Zagari. Ha ricoperto incarichi di rilievo nelle ambasciate italiane a L'Aia (1967-1970), Buenos Aires (1970-1972) e Ankara (1972-1975). Dal 1979 al 1984 \u00e8 vicerappresentante permanente italiano presso l'Organizzazione per la Cooperazione e lo Sviluppo Economico (OCSE) a Parigi. Dal 1987 al 1989 \u00e8 consigliere diplomatico del Ministro del tesoro Giuliano Amato e del vicepresidente del Consiglio Gianni De Michelis.\nDal 1989 al 1992 \u00e8 Ambasciatore d'Italia a Belgrado. Ambasciatore di grado dal 1991. Dal 1992 al 1995 \u00e8 consigliere diplomatico dei presidenti del consiglio Giuliano Amato, Carlo Azeglio Ciampi, Silvio Berlusconi e Lamberto Dini. \u00c8 stato inoltre \"sherpa\" ai G7 di Halifax (1995) e Lione (1996). Dal 1995 al 1999 \u00e8 Ambasciatore a Parigi. Dal 1999 al 2003 \u00e8 Rappresentante Permanente Italiano presso l'Organizzazione delle Nazioni Unite e dal 2003 al 2005 Ambasciatore d'Italia a Washington. Nel 2005 lascia la carriera diplomatica per raggiunti limiti di et\u00e0.\nDal 2005 al 2007 \u00e8 stato \"senior business advisor\" dello studio legale McDermott Will &amp; Emery. Dal 2006 \u00e8 docente di Relazioni Internazionali presso l'Universit\u00e0 LUISS di Roma e Presidente di Nord Est Merchant Due (societ\u00e0 di risparmio gestito della Banca Popolare di Vicenza). Dal 2008 al 2010 \u00e8 stato Presidente di Autostrade del Molise S.p.A. \u00c8 infine vicepresidente del Ente Nazionale per il Microcredito."}
{"id": "2499153", "revid": "599013", "url": "https://it.wikipedia.org/wiki?curid=2499153", "title": "Olena Antonova", "text": "Nel luglio 2013, ormai terminata la carriera agonistica, \u00e8 risultata positiva allo stanozololo in un controllo antidoping svolto su dei campioni prelevati il 19 agosto 2009 ai campionati mondiali di Berlino.\nIn seguito alla positivit\u00e0, \u00e8 stata squalificata dalle competizioni per due anni fino al 22 luglio 2015."}
{"id": "2499155", "revid": "1776051", "url": "https://it.wikipedia.org/wiki?curid=2499155", "title": "Microsoft Security Essentials", "text": "Microsoft Security Essentials (nome in codice \"Morro\") \u00e8 un antivirus freeware creato da Microsoft che difende il computer da virus, spyware, rootkit e trojan. Il programma \u00e8 disponibile per Windows Vista e 7. Il software \u00e8 uscito dalla fase beta il 29 settembre 2009.\nMicrosoft Security Essentials sostituisce Windows Live OneCare e Windows Defender, il primo un servizio a pagamento mentre il secondo utile solo contro spyware; licenza gratuita per privati ed aziende con meno di 10 computer.\nDa Windows 8 esso \u00e8 integrato con Windows ed ha preso il nome di Windows Defender che in precedenza rappresentava un semplice anti-spyware in Windows Vista e 7. Comunque, a parte il nome, Security Essentials e Windows Defender sono molto simili.\nSviluppo.\nMicrosoft annunci\u00f2 Morro il 18 novembre 2008. Il 23 giugno \u00e8 stata resa disponibile la prima versione beta per 75.000 utenti negli Stati Uniti, Israele e Brasile (attraverso altri siti su internet \u00e8 possibile il download senza limiti per chiunque) e il 29 settembre 2009 \u00e8 uscita la versione finale di Microsoft Security Essentials, disponibile in varie lingue tra cui l'italiano. I requisiti minimi per un utilizzo ottimale varia a seconda del sistema operativo:\nInoltre in tutti e due i casi \u00e8 necessario 20 MB di spazio disponibile, connessione internet e VGA.\nMicrosoft Security Essentials \u00e8 disponibile in 10 lingue.\nCaratteristiche.\nPrima dell'installazione Microsoft Security Essentials controlla se il sistema operativo \u00e8 una copia valida o pirata. Se in questo caso Windows non \u00e8 una copia originale, quindi pirata Microsoft Security Essentials cesser\u00e0 di funzionare dopo un po' di tempo. Non \u00e8 richiesto alcun dato personale. Il programma non funziona con altri sistemi di protezione attivi e li disattiver\u00e0. Gli aggiornamenti avvengono tramite Windows Update, oppure manualmente. Secondo le impostazioni predefinite i file archiviati, i download e le e-mail vengono scansionati (la posta per\u00f2, a differenza di altri prodotti, non \u00e8 monitorata in tempo reale-ovvero nell'istante in cui si riceve e/o invia un messaggio-ma solo quando si manipola un allegato o si apre un collegamento ad una pagina web, quindi \u00e8 un controllo indiretto). I file ritenuti pericolosi vengono messi in quarantena e l'utente pu\u00f2 scegliere se eliminarli definitivamente. Permette scansioni veloci (solo le aree critiche), complete e personalizzate (le aree selezionate dall'utente). Anche le memorie di massa connesse via USB possono essere comprese nelle scansioni.\nRispetto ai classici sistemi antimalware, Microsoft Security Essentials \u00e8, appunto, essenziale non disponendo di tante funzioni e tecniche di scansione. D'altra parte l'antimalware Microsoft presenza diversi vantaggi: \u00e8 integrato nel sistema operativo (a differenza di prodotti di terze parti), \u00e8 leggero (impegna poche risorse, se confrontato con i principali concorrenti) e molto semplice nell'utilizzo.\nA parte le definizioni antimalware che sono rinnovate pressoch\u00e9 giornalmente, anche il motore (client) \u00e8 sottoposto a periodici aggiornamenti.\nCritiche.\nIn un articolo del The Washington Post, Brian Krebs ha evidenziato che M.S.E. usa 4 megabyte di RAM durante la scansione e richiede da 10 a 45 minuti su Windows 7.\nPC Magazine ha evidenziato che l'installazione completa richiede 110 MB e l'aggiornamento iniziale dai 5 ai 15 minuti. La scansione di un pc completamente privo di virus richiede 35 minuti, ma la ricerca su un sistema infettato pu\u00f2 richiedere pi\u00f9 di un'ora. Durante il primo test (scansione su richiesta), M.S.E. beta ha trovato l'89% dei malware installati, ma solamente il 30% dei keylogger e il 63% dei rootkit. Nella seconda simulazione (protezione in tempo reale) i risultati sono variati rispettivamente in 83%, 40% e 78%.\n\u00c8 stato scoperto che \u00abl'antivirus di Microsoft non riattiva il firewall di Windows dopo che \u00e8 stato disattivato da alcuni programmi ostili\u00bb e che, al contrario di altri antivirus, non riconosce i virus in base al comportamento anomalo della macchina (\u00abconnessioni anomale, cancellazioni o scritture in aree sensibili del sistema operativo\u00bb) ma utilizzando un database di minacce riconosciute che richiede un costante aggiornamento.\nIl 30 settembre 2011, Microsoft ha distribuito un aggiornamento delle definizioni virus, (1.113.656.0) che riconosce come un falso positivo (PSW: Win32/Zbot) il browser Google Chrome eliminandolo dal sistema e inibendone la reinstallazione, nonostante la si scarichi dal sito ufficiale di Google. L'evento ha scatenato la delusione di moltissimi utenti.\nPoche ore dopo l'accaduto, la societ\u00e0 ha provveduto a fornire un ulteriore aggiornamento delle definizioni, che risolve il problema."}
{"id": "2499173", "revid": "709565", "url": "https://it.wikipedia.org/wiki?curid=2499173", "title": "Salomone pirata pacioccone", "text": "Salomone pirata pacioccone \u00e8 un cartone animato andato in onda tra il 1965 e il 1976 nel \"Carosello\" per pubblicizzare i prodotti della ditta Fabbri.\nNel 1976, venne prodotta anche una serie non a disegni animati, ma con personaggi creati con la plastilina da Francesco Misseri e da Lanfranco Baldi.\nTrama.\nLa trama dei racconti seguiva uno schema fisso e ripetitivo che portava il pubblico a riconoscere facilmente il prodotto pubblicizzato.\nIn ogni episodio il capitano piemontese Salomone navigava per i sette mari alla ricerca di fantomatici bottini e tesori con altri due pirati, il siciliano Mano di fata e il veneziano nostromo Fortunato. Verso la fine della puntata Mano di fata chiedeva con forte accento siculo \u00abCapetano, lo possiamo torturare?\u00bb riferendosi allo sfortunato nemico di turno che non voleva collaborare, mentre Salomone rispondeva sempre benevolmente \u00abMa cosa vuoi torturare tu? Porta pazienza! So ben io come fargli aprire la bocca. Basta offrirgli...\u00bb riferendosi ai prodotti Fabbri.\nMateriale promozionale.\nLa Fabbri regal\u00f2 assieme ai propri prodotti vari gadget:\nInoltre, nel 1968, Le Sorelle registrarono un 45 giri con le canzoni di Salomone pirata pacioccone sul lato A e con le canzoni di Geo e Gea sul lato B."}
{"id": "2499174", "revid": "198277", "url": "https://it.wikipedia.org/wiki?curid=2499174", "title": "Mansfield Town Football Club", "text": "Il Mansfield Town Football Club, meglio noto come Mansfield Town, \u00e8 una societ\u00e0 calcistica inglese con sede nella citt\u00e0 di Mansfield.\nGioca le partite casalinghe al Field Mill e attualmente milita in Football League Two, la quarta divisione del calcio inglese.\nStoria.\nLa citt\u00e0 di Mansfield \u00e8 stata rappresentata in ambito calcistico gi\u00e0 da un paio di squadre in attivit\u00e0 fin dal 1892, ma questi club, il Mansfield Town e il Mansfield Greenhalgh si sciolsero gi\u00e0 prima della fine del secolo. L'attuale Mansfield Town invece fu fondato con il nome di Mansfield Wesleyans nel 1897. Come per molti altri club, il nome deriva dalla locale chiesa metodista (in inglese chiamata appunto Wesleyans church). Nel 1906 il club cambi\u00f2 nome in Mansfield Wesley e nel 1910 assunse il nome definitivo di Mansfield Town. Dopo la Prima guerra mondiale il club inizi\u00f2 a giocare in quello che \u00e8 tutt'oggi il suo stadio, il Field Mill. Fino alla promozione in Third Division ottenuta nel 1931, il club gioc\u00f2 nelle leghe minori; da segnalare per\u00f2 la stagione la stagione 1928-1929, in cui in Fa Cup il Mansfield sconfisse il Wolverhampton e arriv\u00f2 a giocare contro l'Arsenal, perdendo 2-0. Negli anni di Third Division ricordiamo invece la stagione 1936-1937, in cui l'attaccante del Mansfield Ted Harston realizz\u00f2 55 gol, record mai pi\u00f9 battuto nella Third Division fino alla sua soppressione nel 2004. Il Mansfield milit\u00f2 quasi ininterrottamente in Third Division fino alla stagione 1976-1977, escludendo due retrocessioni in Fourth Division nel 1960 e nel 1972, colmate quasi subito da due promozioni nel 1963 e nel 1975. La stagione 1976-1977 fu sicuramente la migliore nella storia del Mansfield, che vinse la Third Division e ottene la prima, e unica, promozione in Second Division nella sua storia, ma la stagione successiva non and\u00f2 altrettanto bene e il Mansfield alla fine ritorn\u00f2 in Third Division dop\u00f2 un pessimo penultimo posto. Il ritorno in Third Division rischi\u00f2 di concludersi in una disastrosa doppia retrocessione, che fu per\u00f2 solamente rimandata visto che il Mansfield arriv\u00f2 penultimo l'anno successivo ritornando quindi in Fourth Division. Le successive stagioni si susseguirono con risultati altalenanti con promozioni in Third Division e retrocessioni in Fourth Division; unica vera grande gioia in quegli anni per gli \"Stags\" fu la vittoria della Football League Trophy nel 1987 ai rigori contro il Bristol City. A interrompere la militanza in Football League arriv\u00f2 per\u00f2 la stagione 2007-2008, in cui il Mansfield arriv\u00f2 penultimo in League Two ritornando quindi in Conference dopo ben 77 anni passati tra i professionisti. Dopo aver perso una finale di FA Trophy nel 2011, il Mansfield ritorn\u00f2 in League Two nella stagione 2012-2013 grazie a una grande stagione in cui vinsero 20 delle ultime 24 partite di campionato e venne raggiunta la quota record per il club di 12 vittorie consecutive. In FA Cup il cammino \u00e8 entusiasmante e solo un gol di Luis Suarez permise al Liverpool di superare gli \"Yellows\" per 1-2. Negli ultimi anni la miglior stagione del Mansfield \u00e8 sicuramente quella del 2018-2019, in cui la squadra arriv\u00f2 quarta a soli tre punti dal terzo posto occupato dal Dons, venendo poi sconfitto ai playoff dal Newport County ai rigori.\nRecord.\nIl calciatore con il maggior numero di gol segnati \u00e8 Harry Johnson."}
{"id": "2499176", "revid": "355597", "url": "https://it.wikipedia.org/wiki?curid=2499176", "title": "Mansfield Town F.C.", "text": ""}
{"id": "2499177", "revid": "110157", "url": "https://it.wikipedia.org/wiki?curid=2499177", "title": "Ultimo avvertimento", "text": "Ultimo avvertimento \u00e8 un romanzo poliziesco dello scrittore statunitenseJames Patterson e fa parte di un ciclo di romanzi aventi come protagonista il detective Alex Cross. \nTrama.\nA Sunrise Village, in Nevada, un ordigno esplosivo viene fatto saltare in aria e rade al suolo una cittadina intera. \u00c8 l'inizio di un nuovo caso per Alex Cross, che si trova intrappolato in un intrigo internazionale, e in una sfida che lo vede contrapposto al famigerato boss russo denominato \"il Lupo\". Tutto il mondo \u00e8 minacciato da questo spietato terrorista, e si crea la pi\u00f9 grande cooperazione mondiale composta da FBI, CIA, Interpol per far fronte a questa minaccia, questo \u201cultimo avvertimento\u201d. Il Lupo ha richieste enormi e non si ferma davanti a milioni di vite stroncate. Sar\u00e0 la nota attenzione ai dettagli del detective Cross, una buona dose di fortuna e sesto senso a fare cessare gli attentati e chiudere il caso."}
{"id": "2499184", "revid": "767487", "url": "https://it.wikipedia.org/wiki?curid=2499184", "title": "Keith St. John", "text": "\u00c8 stato anche membro di gruppi come i Medicine Wheel del chitarrista Marc Ferrari (ex Keel, Cold Sweat), e nei Burning Rain del chitarrista Doug Aldrich (attuale membro dei Whitesnake, ed ex Lion, Hurricane, House of Lords, Bad Moon Rising e Dio).\nBiografia.\nKeith St. John nasce a Brooklyn, New York, il 1\u00ba aprile 1969. Le prime incisioni del cantante risalgono al 1995, anno in cui partecipa come ospite ad un disco intitolato \"Guest List\", pubblicato dall'ex chitarrista dei Keel Marc Ferrari, accreditato come \"Marc Ferrari and Friends\". St. John in questo disco registr\u00f2 tre brani assieme a svariati importanti musicisti come Tommy Thayer (Black 'N Blue, Kiss), Bob Kulick (Kiss, Meat Loaf, W.A.S.P.), ed alcuni membri dei Cold Sweat, ex band di Ferrari. Ottiene una certa visibilit\u00e0 a partire dal 1997, anno in cui entra a far parte dei Medicine Wheel, gruppo fondato dallo stesso Marc Ferrari. Con il gruppo incide il secondo disco \"Immoral Fabric\". Dopo questa breve esperienza, il cantante venne sostituito da David Isaacs. Nel 1999 venne arruolato dai Burning Rain, progetto fondato dall'ex chitarrista dei Lion, Hurricane, House of Lords, Bad Moon Rising Doug Aldrich. Altri membri del gruppo erano l'ex batterista degli Steelheart Alex Macarovich, ed il bassista Ian Mayo, gi\u00e0 compagno di Aldrich nei Bad Moon Rising, ed ex membro di heavy metal band anni 80 come Hericane Alice e Bangalore Choir. La band pubblic\u00f2 due dischi, \"Burning Rain\" e \"Pleasure to Burn\", rispettivamente nel 1999 e nel 2000. Tuttavia, dopo vari concerti, la formazione cominci\u00f2 ad interrompere l'attivit\u00e0, senza per\u00f2 annunciare lo scioglimento ufficiale, nel 2002. Questo perch\u00e9 entrambi i membri cardine del progetto, Aldrich e St. John, annunciarono le rispettive carriere parallele: il primo raggiunse i Dio, mentre St. John venne presentato come il nuovo frontman della riunione dei Montrose. La nuova formazione esord\u00ec con una performance al locale Key club di Los Angeles il 20 aprile 2002 in memoria del defunto batterista Randy Castillo, ex membro delle band di Ozzy Osbourne, Lita Ford, Stone Fury e M\u00f6tley Cr\u00fce. Nel 2003 venne annunciato l'inizio delle incisioni di un nuovo disco dei Montrose con St. John alla voce, ma queste non videro la luce. Nel 2005 St. John venne sostituito nei Montrose da John Levesque, da poco reduce dallo scioglimento dei Wild Horses. Tuttavia St. John torn\u00f2 nella formazione l'anno successivo, mentre Levesque raggiunse i Legs Diamond. St. John attualmente rimane il cantante ufficiale dei Montrose. L'ultima formazione del gruppo \u00e8 formata da Ronnie Montrose, St. John, e l'ex sezione ritmica dei Megadeth, ovvero dal bassista David Ellefson ed il batterista Jimmy DeGrasso."}
{"id": "2499185", "revid": "599013", "url": "https://it.wikipedia.org/wiki?curid=2499185", "title": "Ifianassa", "text": ""}
{"id": "2499189", "revid": "838137", "url": "https://it.wikipedia.org/wiki?curid=2499189", "title": "Budapest Grand Prix 2008 - Doppio", "text": "Il doppio del Budapest Grand Prix 2008 \u00e8 stato un torneo di tennis facente parte del WTA Tour 2008.\n\u00c1gnes Sz\u00e1vay e Vladim\u00edra Uhl\u00ed\u0159ov\u00e1 erano le detentrici del titolo, ma quest'anno non hanno partecipato.\nAliz\u00e9 Cornet e Janette Hus\u00e1rov\u00e1 hanno battuto in finale 6\u20137(5), 6\u20131, 10\u20136, Vanessa Henke e Ioana Raluca Olaru."}
{"id": "2499191", "revid": "540753", "url": "https://it.wikipedia.org/wiki?curid=2499191", "title": "Stazione di Camposampiero", "text": "La stazione di Camposampiero \u00e8 una stazione ferroviaria posta alla confluenza delle linee Bassano del Grappa-Padova e Calalzo-Padova. Serve il centro abitato di Camposampiero.\nStoria.\nLa stazione fu aperta all'esercizio l'11 ottobre 1877 assieme alla linea Bassano-Padova costruita dalla Societ\u00e0 Veneta per Imprese e Costruzioni pubbliche (SV) per conto di un consorzio costituito dalla province di Padova, Vicenza e Treviso.\nL'impianto ha seguito le vicende della linee consorziali della SV: nel 1882 pass\u00f2 in gestione alla Societ\u00e0 Italiana per le strade ferrate meridionali, nel 1896 torn\u00f2 sotto l'egida della Veneta, mentre dopo il 1905 fu esercita dalle Ferrovie dello Stato.\nNel 1886, la SV costru\u00ec la diramazione per Montebelluna.\nNegli anni 30 si aggiunse una terza linea, la Treviso-Ostiglia e in questo contesto venne costruito il nuovo edificio della stazione, attivo fino ad oggi.\nPer ospitare il personale ferroviario, venne inoltre costruita una palazzina a quattro piani, tutt'ora esistente, all'inizio di via Marconi, in direzione del centro cittadino.\nIl vecchio edificio della stazione \u00e8 oggi sede e bar del circolo pensionati di Camposampiro e in parte adibito ad abitazioni.\nLungo tutto l'asse della vecchia ferrovia \u00e8 in corso di realizzazione della pista ciclabile Treviso-Ostiglia. Il fine lavori \u00e8 previsto per il 2022.\nOperazione Vallum.\nNel 2015, durante i lavori di demolizione del cavalcaferrovia a sud dell\u2019ospedale, \u00e8 stata rinvenuta una bomba d\u2019aereo risalente al 2\u00b0 Conflitto Mondiale di fabbricazione inglese, del peso di circa 500 libbre (200 chilogrammi). \nIl cavalcavia venne inaugurato il 18 novembre 1934 durante il regime. Pochi anni dopo, durante gli ultimi giorni dell'anno 1944 e i primi mesi del 1945, l'area compresa fra il convento dei frati e l'ospedale, venne interessata da bombardamenti alleati, provocando numerosi morti fra i civili. Nei giorni a cavallo fra i due anni, (il 26 dicembre 1944 verso le 12:30 e nella la notte fra 30 ed il 31 gennaio 1945) i bombardamenti colpirono in particolare l'area della chiesa di San Marco, provocando la distruzione della canonica e alcune abitazioni civili.\nVista la vicinanza all'area \u00e8 possibile ipotizzare che proprio durante uno di questi bombardamenti, venne sganciato l'ordigno ritrovato nei pressi del cavalcavia.\nLa bomba \u00e8 stata neutralizzata il giorno 11 ottobre 2015 dagli artificieri del 2\u00b0 Reggimento Genio Guastatori Alpini di Trento, nel corso di un operazione soprannominata \u201cVallum\u201d che ha richiesto la sospensione della circolazione dei treni per tutta la mattinata e l\u2019ottimizzazione delle finestre orarie di 6 voli di linea diretti all' aeroporto di Treviso, rientranti nell\u2019area di divieto di sorvolo. \nLe operazioni si sono concluse con la distruzione dell'ordigno, mediante brillamento, nella cava di Orgiano presso Vicenza.\nStrutture e impianti.\nAd est della linea ferrata, verso il centro storico del paese si trova l'edificio viaggiatori il quale ospita una biglietteria self-service, i bagni (frequentemente chiusi a causa di ripetuti e continui atti vandalici), una piccola sala d'attesa e un bar-edicola con vendita biglietti.\nDa questa struttura \u00e8 possibile raggiungere tutti i binari per mezzo di un sottopassaggio pedonale che attraversa completamente la ferrovia.\nLa stazione \u00e8 dotata di cinque binari con 3 banchine tutte coperte da pensiline e tutte accessibili per mezzo di ascensori, le due che servono i binari 2+3 e 4+5 sono ad isola e sono rialzate mentre la banchina che serve il binario 1 non \u00e8 rialzata.\nLa stazione \u00e8 stata ammodernata e adeguata agli standard SFMR nei primi anni 2000, non sono presenti per\u00f2 le pensiline unificate SFMR nelle banchine ma solo negli stalli per le biciclette e come pensilina per la fermata dell'autobus.\nNell'area della stazione \u00e8 presente una struttura un tempo adibita a magazzino merci ferroviario, oggi dismesso. \nL'attuale parcheggio, antistante il magazzino merci, \u00e8 stato ricavato da un'area precedentemente destinata alla movimentazione dei treni.\nLocomotiva FS 835.234.\nPresso la stazione, in via Marconi \u00e8 stato monumentato il loco-tender a vapore FS 835.234 appartenente al gruppo 835.\nLa locomotiva venne ordinata, assieme ad altre 54, (835.201-254) nel 1910, costruita dalla OM, probabilmente nello stabilimento di Napoli, e consegnata l'anno successivo.\nCome tutti i membri della famiglia 835, la FS 835.234 era adibita principalmente alla movimentazione del materiale rotabile nei pressi delle stazioni e dei raccordi ferroviari.\nNel marzo del 1970 la locomotiva \u00e8 documentata presso le Officine di Verona Porta Vescovo.\nNel maggio 1972 \u00e8 fotografata alla testa di una fila di carri merce presso Cremona.\nLa locomotiva venne concessa in uso al comune di Camposampiero dalle Ferrovie dello Stato nel 1982 e monumentata. Operazioni di restauro sono avvenute nel 2011 grazie all'opera volontaria di un cittadino straniero, da anni residente a Camposampiero, che ha voluto manifestare la sua gratitudine per l'accoglienza ricevuta dalla comunit\u00e0. \nNei pressi del magazzino merci si trova una torre dell'acqua e una colonna idraulica a braccio mobile utilizzata per rifornire d'acqua i tender delle locomotive a vapore. Entrambe le strutture sono attualmente dismesse.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate.\nServizi.\nLa stazione dispone di:"}
{"id": "2499194", "revid": "59975", "url": "https://it.wikipedia.org/wiki?curid=2499194", "title": "Keith St.John", "text": ""}
{"id": "2499196", "revid": "1793900", "url": "https://it.wikipedia.org/wiki?curid=2499196", "title": "La tana del lupo (romanzo)", "text": "La tana del lupo \u00e8 un romanzo poliziesco dello scrittore statunitenseJames Patterson e fa parte di una serie di romanzi sul detective Alex Cross. \nTrama.\nAlex Cross \u00e8 appena passato dalla polizia all'FBI. Il lavoro \u00e8 molto pressante, i colleghi poco amichevoli, gli manca la sua vecchia vita, pi\u00f9 azione e meno burocrazia. Inoltre la famiglia cambia, coi figli che crescono, e la relazione con la collega Jamilla diviene sempre pi\u00f9 impegnativa. E in questo clima si fa viva una nuova minaccia, un boss russo, chiamato \"il lupo\". Per presentarsi alla criminalit\u00e0 manda un chiaro messaggio: rimane solo qualche momento con un boss siciliano e lo uccide fratturandogli tutte le ossa. Una firma e l'inizio di una serie di sparizioni di donne belle e ricche che fa capo solo a lui. Questa volta il detective Cross deve cercare di limitare i danni, e non mancheranno i tentennamenti e i colpi di scena."}
{"id": "2499206", "revid": "599013", "url": "https://it.wikipedia.org/wiki?curid=2499206", "title": "Nikos Katsavak\u012bs", "text": "Carriera.\nClub.\nIn precedenza ha giocato nelle file di Veria FC, Kavala, Panserraikos FC, Digenis Akritas Morphou, ed .\nNazionale.\nHa esordito nella nazionale cipriota nel 2011."}
{"id": "2499210", "revid": "287204", "url": "https://it.wikipedia.org/wiki?curid=2499210", "title": "The Creative Assembly", "text": "The Creative Assembly \u00e8 una azienda inglese sviluppatrice di videogiochi, creata nel 1987 da Tim Ansell. Nata nel West Sussex ad Horsham, l'azienda ha anche succursali in Australia a Fortitude Valley.\nThe Creative Assembly ha creato giochi di successo, come la serie di videogiochi di strategia \"Total War\". Nel gennaio 2014 ha diffuso la notizia di un nuovo videogioco sul franchise di \"Alien\" chiamato \"\", pubblicato il 7 ottobre 2014 sotto l'ala di SEGA. Nel febbraio del 2017 ha rilasciato Halo Wars 2. A marzo ha acquisito Crytek Black Sea rinominata Creative Assembly Sofia.\nNel marzo 2005 l'azienda viene rilevata dal colosso SEGA. lo studio fa parte di un complesso di strutture acquistate dalla stessa SEGA, insieme a Sports Interactive, Relic Entertainment e Amplitude Studios.\nStoria.\nFondazione.\nCreative Assembly \u00e8 stata fondata a novembre del 1987 da Tim Ansell, che da poco aveva iniziato a fare il programmatore professionale nel 1985, lavorando su videogiochi per Amstrad CPC, Commodore 64 e Atari 800. Inizialmente, l'azienda era molto ristretta per scelta dello stesso Ansell, per permettergli di lavorare personalmente alla programmazione dei videogiochi. I primi progetti della compagnia, prevedevano il trasferimento di giochi dalla piattaforma Amiga al DOS, come nel 1989 in collaborazione con Geoff Crammond a \"Stunt Car Racer\" e \"Shadow of the Beast\" di Psygnosis. Creative Assembly nel 1993 inizi\u00f2 a lavorare con Electronic Arts a titoli del marchio EA Sports, iniziando con la versione DOS dei primi giochi \"FIFA\". Grazie a EA Sports, Creative Assembly \u00e8 stata in grado di produrre prodotti a basso rischio con sponsorizzazioni ufficiali, facendo accrescere l'esperienza e la capacit\u00e0 dello studio nel mondo dei videogiochi. L'azienda ai suoi albori svilupp\u00f2 molti titoli sportivi tra cui alcuni dedicati alla Coppa del Mondo di rugby del 1995 e 2001, un gioco per la Coppa del Mondo di cricket 1999 e due titoli per l'Australian Football League, rispettivamente nel 1998 e 1999, la quale il titolo \"AFL 98\" riscosse un particolare successo nel mercato australiano del periodo. Una volta che l'azienda nel 1996 decise di espandersi, Ansell assunse Michael Simpson come game director. Simpson oltre a ricoprire il ruolo da game director, si occupava anche del game design, successivamente divenne la forza trainante per il design della serie \"Total War.\" Ansell decise di lasciare l'azienda dopo che essa fu acquistata da SEGA, il suo ruolo fu dunque sostituito da Tim Heaton."}
{"id": "2499212", "revid": "25823196", "url": "https://it.wikipedia.org/wiki?curid=2499212", "title": "Mimmo Cataldo", "text": ""}
{"id": "2499213", "revid": "18379", "url": "https://it.wikipedia.org/wiki?curid=2499213", "title": "Santa cena", "text": ""}
{"id": "2499215", "revid": "599013", "url": "https://it.wikipedia.org/wiki?curid=2499215", "title": "Nikos Nikolaou (calciatore 1973)", "text": ""}
{"id": "2499217", "revid": "729019", "url": "https://it.wikipedia.org/wiki?curid=2499217", "title": "AGILE (satellite)", "text": "AGILE (Astrorivelatore Gamma ad Immagini LEggero) \u00e8 un satellite artificiale che produce immagini del cielo nell'intervallo di energia tra 30\u00a0MeV e 50\u00a0GeV (raggi gamma di alta energia) e in quello compreso tra 18 e 60\u00a0keV (raggi X di alta energia).\nAGILE \u00e8 una piccola missione scientifica interamente italiana (proposta nel giugno 1997 all'ASI e selezionata nel dicembre dello stesso anno) che nasce da una collaborazione tra l'Agenzia Spaziale Italiana (ASI), l'Istituto Nazionale di Astrofisica (INAF), l'Istituto nazionale di fisica nucleare (INFN) e diverse universit\u00e0 italiane.\nLa strumentazione di AGILE \u00e8 basata su un tracciatore al silicio sviluppato dai laboratori Italiani dell'INFN. Nel tracciatore, composto da diversi piani di tungsteno e rivelatori di silicio, i raggi gamma si materializzano in una coppia elettrone-positrone, dalle cui traiettorie \u00e8 possibile ricostruire la direzione di arrivo e l'energia del fotone incidente. Lo strumento \u00e8 compatto, molto leggero, pesa solo 130\u00a0kg, ed ha un grandissimo campo di vista che copre circa 1/5 dell'intera volta celeste. Sopra il tracciatore \u00e8 appoggiato SuperAGILE, un rivelatore di raggi X, mentre sotto al tracciatore \u00e8 montato un minicalorimetro per misurare l'energia dei fotoni gamma. La massa totale del satellite \u00e8 di 350\u00a0kg.\nIl coinvolgimento industriale ha visto come capofila la Carlo Gavazzi Space (poi Compagnia Generale per lo Spazio, ora OHB Italia), la Thales Alenia Space (per gli equipaggiamenti prodotti nella sede di Milano, ex LABEN), Rheinmetall e Telespazio (responsabile del segmento di terra).\nIl coordinatore (PI, principal investigator) della missione AGILE \u00e8 Marco Tavani, dal 2020 presidente di INAF.\nCaratteristiche innovative di AGILE.\nGli strumenti di AGILE sono stati progettati per ottenere:\nLa missione.\nAGILE \u00e8 stato lanciato il 23 aprile 2007 con un vettore indiano PSLV dalla base di Sriharikota. Il satellite \u00e8 stato inserito in un'orbita circolare quasi equatoriale, a 540\u00a0km di altezza con inclinazione di 2,3\u00b0, che viene percorsa in circa 90 minuti. I dati, scaricati una volta per orbita, quando il satellite \u00e8 in vista del Centro spaziale Luigi Broglio situato a Malindi in Kenya, vengono immediatamente inviati in Italia dove sono sottoposti alla prima analisi di \"quick look\".\nDopo circa sei mesi dedicati ai controlli in orbita ed alle calibrazioni sulle sorgenti di riferimento del cielo gamma, le osservazioni sono iniziate il 1\u00ba dicembre 2007 con una sequenza di puntamenti della durata di circa una settimana ciascuno.\nAGILE ha funzionato in modo \"puntato\" fino all'aprile 2009 quando, a seguito dell'avaria del sistema puntamento inerziale, il satellite \u00e8 entrato nella modalit\u00e0 \"Sun Pointing Spinning\". Da allora AGILE opera in modo \"scanning\" spazzando ogni giorno buona parte del cielo. Questa modalit\u00e0 di funzionamento \u00e8 ottimale per lo studio della variabilit\u00e0 delle sorgenti celesti.\nAGILE lavora in simultanea con l'osservatorio FERMI, uno strumento di maggiori dimensioni che utilizza la tecnica della scansione del cielo. In particolare l'uso simultaneo dei due satelliti consente di studiare meglio tutti gli oggetti transienti quali i lampi gamma o i blazar o di effettuare un timing delle stelle di neutroni e soprattutto di identificare alcune delle sorgenti gamma che non hanno ancora una controparte ad altre lunghezze d'onda.\nLe osservazioni di AGILE assumono particolare rilevanza quando vengono inserite nella visione globale del comportamento a diverse lunghezze d'onda delle sorgenti celesti.\nA dicembre 2016, dopo quasi 10 anni dal lancio ha effettuato 50.000 orbite intorno al pianeta.\nNell'aprile 2017 AGILE ha festeggiato i suoi primi 10 anni di attivit\u00e0 in orbita.\nLe scoperte pi\u00f9 importanti di AGILE.\n3C 454.3: Campione di variabilit\u00e0.\n3C 454.3 \u00e8 nota dagli anni novanta come sorgente che emette in raggi gamma, ma solo recentemente ha mostrato segni di attivit\u00e0 molto al di sopra della media. Un sintomo del risveglio della sorgente si ebbe nel maggio 2005, quando un improvviso e intenso flare fu rivelato in banda ottica a 6410 Angstrom dai telescopi del Consorzio WEBT e nella banda dei raggi X da due telescopi spaziali, Swift della NASA ed INTEGRAL dell'ESA.\nTuttavia, solo con il lancio del satellite per raggi gamma AGILE nel 2007 si \u00e8 potuto nuovamente monitorare l'attivit\u00e0 della sorgente alle altissime energie. A met\u00e0 del 2007, AGILE rivel\u00f2 un intenso lampo gamma, durato circa una settimana, mediamente 3 volte pi\u00f9 intenso di quello registrato dal precedente osservatorio gamma EGRET.\nDa quel momento, AGILE ha costantemente monitorato 3C 454.3 rivelandola ancora durante i puntamenti in direzione della costellazione di Pegaso, nel novembre e dicembre 2007 e poi ancora da maggio a dicembre 2008. Grazie alla rapida analisi dei dati raccolti, gli astronomi di AGILE impegnati nello studio di 3C 454.3 hanno potuto contattare i loro colleghi che studiano questo ed altri quasar a varie lunghezze d'onda, dal radio sino ai raggi gamma di altissima energia, pi\u00f9 di mille volte quella rivelabile da AGILE. In questo modo, si \u00e8 potuto studiare la distribuzione spettrale di energia, ossia il livello di energia emesso in ogni singola banda. Questo ha permesso di ottenere preziose informazioni, come l'intensit\u00e0 del campo magnetico o l'angolo sotto cui \u00e8 visto il getto. La forte variabilit\u00e0 dell'intensit\u00e0 a tutte le frequenze, ed in particolare nella banda gamma ha valso il soprannome di \"Crazy Diamond\": come un diamante, infatti, 3C 454.3 brilla sotto diverse angolazioni, ossia a diverse lunghezze d'onda.\nDopo un periodo di modesta attivit\u00e0, a partire dal settembre 2009 la sorgente ha ricominciato a risvegliarsi sino a culminare, ad inizio dicembre 2009, in un flare di intensit\u00e0 impressionante. Tra il 2 ed il 3 dicembre, la sorgente ha raggiunto intensit\u00e0 nei raggi gamma 3 volte maggiori rispetto alla pulsar della Vela, che \u00e8 l'oggetto non variabile pi\u00f9 intenso in gamma. Sia il satellite AGILE, sia il satellite della NASA Fermi hanno rivelato questo evento. Inoltre, per un'intera settimana, il flusso di 3C 454.3 \u00e8 stato paragonabile a quello della Vela pulsar, altro record storico per una sorgente gamma.\nI motivi per i quali avvengano questi flare intensissimi non sono ancora del tutto noti. Potrebbero essere causati da un repentino incremento del tasso a cui la materia accresce sul buco nero centrale. Maggiore il tasso di accrescimento, maggiore il flusso emesso. Oppure, si tratta di fenomeni legati a shock tra strati di particelle relativistiche che avvengono nella parte del getto pi\u00f9 vicina al buco nero centrale e che causano improvvisi aumenti di flusso. Una terza spiegazione riguarda la possibilit\u00e0 che il getto cambi lievemente inclinazione rispetto alla linea di vista. Anche un minimo cambiamento (1-2 gradi) pu\u00f2 indurre a forti variazione nel flusso.\nLo studio di 3C 454.3 e di sorgenti simili \u00e8 senz'altro importante per satelliti gamma come AGILE e Fermi e decine di ricercatori di tutto il mondo sono impegnati in queste ricerche.\nNuove pulsar.\nDelle 1800 radio pulsar soltanto mezza dozzina erano state rilevate con l'osservatorio COMPTON della NASA. La situazione \u00e8 migliorata con AGILE che ha raddoppiato il numero delle stelle di neutroni con emissione gamma.\nLa prima pulsar scoperta in gamma da AGILE \u00e8 PSR J2021+3651, corrispondente ad una sorgente gamma non identificata nella regione del Cigno. Tra le altre, merita particolare interesse PSR B1509-58, una pulsar caratterizzata da un elevatissimo campo magnetico. PSR B1509-58 \u00e8 stata rilevata per la prima volta con lo strumento COMPTEL mentre AGILE \u00e8 stato il primo osservatorio gamma a trovarne la periodicit\u00e0 e a riconoscere tale sorgente come una pulsar. PSR B1509-58 \u00e8 peculiare perch\u00e9 la sua emissione gamma \u00e8 presente solo ad energie relativamente basse e svanisce oltre i 300\u00a0MeV.\nPer la pulsar Vela, la sorgente pi\u00f9 brillante del cielo gamma, l'accurato studio dell'emissione non pulsata, ottenuta sottraendo il contributo della pulsar, ha messo in luce l'esistenza di un sorgente diffusa che \u00e8 stata identificata come la Pulsar Wind Nebula che circonda la pulsar. Anche in questo caso si \u00e8 trattato di una prima importante.\nEmissione gamma da un sistema binario: Eta Carinae.\nEta Carinae \u00e8 una stella molto massiccia (circa 100 masse solari) conosciuta soprattutto per i suoi episodi eruttivi ed \u00e8 uno degli astri pi\u00f9 interessanti della nostra galassia.\nLe osservazioni con il telescopio spaziale Hubble ed osservazioni spettroscopiche hanno messo in evidenza la natura binaria del sistema con la componente principale che \u00e8 una stella blu molto luminosa e variabile ed un compagno di circa 30 masse solari in orbita molto eccentrica con periodo di 5,53 anni, simile a quelle che le comete percorrono attorno al Sole. Le stesse misure mettono in evidenza la presenza di materiale espulso dal sistema.\nEta Carinae viene catalogato tra i sistemi binari dove i venti stellari interagiscono. Queste interazioni possono generare fotoni di alta energia che possono essere studiati con telescopi X e gamma. Eta Carinae \u00e8 stata osservata con diversi strumenti in diverse energie dello spettro elettromagnetico, mentre ad energie tra 1 e 10\u00a0keV lo spettro denuncia un'emissione puramente termica tra 20 e 200\u00a0keV lo spettro mette in evidenza una forte componente non termica.\nAGILE ha osservato la regione di Eta Carinae in diversi intervalli temporali che coprono il lungo periodo dal luglio 2007 al gennaio 2009 rilevando una sorgente gamma che \u00e8 stata catalogata come 1AGL J1043-5931.\nL'emissione gamma \u00e8 probabilmente dovuta all'interazione dei venti stellari prodotti dalla coppia di stelle, in particolare il vento supersonico di particelle produce un'onda d'urto molto efficiente nell'accelerazione delle particelle come elettroni e protoni. Queste particelle accelerate possono, per effetto Compton inverso, generare fotoni gamma interagendo con l'emissione ultravioletta delle due stelle blu. A questo tipo di emissione si affiancano altri meccanismi quali l'emissione di sincrotrone o quella di bremsstrahlung. I modelli che riproducono bene le osservazioni compiute con AGILE comunque propendono per un'emissione Compton inverso ad energie comprese tra qualche MeV e qualche GeV. Inoltre, in questo mare di particelle energetiche anche i protoni possono essere accelerati efficientemente. L'interazione di due protoni genera pioni che, decadendo, generano emissione gamma.\nEmissione variabile da Cyg X3.\nCygX3 \u00e8 un sistema binario dove un piccolo buco nero impiega 4,8 ore per orbitare attorno ad una stella molto pi\u00f9 grande, pi\u00f9 calda e pi\u00f9 attiva del nostro sole.\nCyg X3 \u00e8 classificato come microquasar perch\u00e9, ogni tanto, diventa la sorgente radio pi\u00f9 brillante del cielo, dimostrando che la stella compatta \u00e8 capace di accelerare particelle in modo molto efficace.\nNel 1977, analizzando i dati del satellite NASA SAS-2, era parso di vedere il segnale della sorgente, ma il risultato non era mai stato confermato. \u00c8 stato necessario l'avvento della nuova generazione di strumenti gamma per chiarire il mistero.\nTra il 2007 ed il 2009, AGILE ha visto 4 volte la presenza di una sorgente variabile con posizione compatibile con Cyg X3 mentre Fermi ha rivelato emissione variabile per periodi pi\u00f9 estesi, insieme alla modulazione orbitale della sorgente durante i periodi di attivit\u00e0. Dopo un'attesa di 32 anni, i risultati di AGILE e Fermi sono apparsi rispettivamente su Nature e Science nel novembre 2009 a pochi giorni di distanza.\nL'emissione gamma di Cyg X3 viene rivelata solo saltuariamente. Il confronto con i dati del rivelatore BAT a bordo della missione SWIFT mostra che l'emissione gamma \u00e8 presente solo quando l'emissione X dura \u00e8 molto bassa.\nLampi gamma Terrestri (TGF).\nAGILE \u00e8 anche uno strumento molto efficiente nella rivelazione dei lampi gamma terrestri (Terrestrial gamma-ray flashes, TGF).\nI TGF sono impulsi di raggi gamma estremamente energetici e di brevissima durata (inferiore a 1 millisecondo) emessi in corrispondenza del limite superiore delle nubi temporalesche e tipicamente associati a fulmini intensi.\nSono stati osservati per la prima volta nel 1994 dallo strumento BATSE a bordo del satellite COMPTON della NASA, anch'esso progettato per l'osservazione dell'universo. Si ritiene che siano originati da un meccanismo di moltiplicazione a valanga in grado di accelerare un gran numero di elettroni ad energie relativistiche mediante gli intensi campi elettrici che si stabiliscono all'interno delle nubi temporalesche.\nGli elettroni accelerati producono poi radiazione gamma mediante l'interazione con gli atomi dell'atmosfera. Molte caratteristiche di questo fenomeno, come i dettagli del meccanismo di produzione, la geometria del fascio di raggi gamma e la distribuzione delle intensit\u00e0, sono ancora oggetto di ricerca e dibattito, a cui i risultati di AGILE stanno contribuendo in maniera significativa. Al momento AGILE \u00e8 uno dei soli tre satelliti attivi in grado di rivelare TGF, assieme alle missioni RHESSI e Fermi della NASA.\nAGILE rivela i TGF principalmente con lo strumento Mini-Calorimetro (MCAL), particolarmente adatto per questo tipo di osservazioni grazie alla sua sensibilit\u00e0 alle alte energie e alla sua capacit\u00e0 di rivelare transienti su tempi scala inferiori ad 1 millisecondo. MCAL rivela circa 10 TGF al mese. Anche lo strumento GRID \u00e8 in grado di rivelare fotoni di alta energia associati a TGF, anche se con efficienza inferiore rispetto a MCAL, ma con in aggiunta la possibilit\u00e0 di individuare la direzione di provenienza del fotone.\nTra i risultati principali conseguiti da AGILE nello studio dei TGF possiamo ricordare: l'evidenza che i TGF possono raggiungere energie maggiori di 40\u00a0MeV e fino a circa 100 MeV (milioni di elettronvolt), la prima localizzazione dallo spazio di TGF mediante il GRID, e l'evidenza di variazioni regionali nel rapporto fra il numero di fulmini e il numero di TGF.\nVariabilit\u00e0 della nebulosa del Granchio.\nIl 19 settembre 2010 AGILE ha rivelato chiari segni di variabilit\u00e0 nella zona dominata dalla nebulosa del Granchio, una delle sorgenti pi\u00f9 studiate del cielo delle alte energie. Si tratta della somma dell'emissione della pulsar del Granchio (pulsata al periodo di 33\u00a0ms) e della regione a lui prossima, nota come la pulsar wind nebula (PWN). Reputata una sorgente stabilissima da circa 40 anni \u00e8 uno dei calibratori degli strumenti X e gamma.\nLa notizia della variabilit\u00e0 del Granchio era sorprendente: le pulsar sono notoriamente le sorgenti pi\u00f9 stabili del cielo e nulla faceva pensare che una PWN potesse variare in modo apprezzabile.\nInvece la variazione vista da AGILE (e confermata da Fermi) era al di sopra di ogni dubbio: qualcosa nella sorgente del Granchio stava variando e non di poco. Nel giro di due giorni il flusso gamma era raddoppiato. Peccato che gli astronomi radio, quelli ottici e quelli X dicessero che tutto sembrava normale e la pulsar non mostrava stranezze. Anche in gamma la pulsar sembrava stabile, quella che variava (per ragioni ancora non capite) doveva essere la nebula. Inoltre, andando a frugare negli archivi delle precedenti osservazioni di AGILE, abbiamo visto che la cosa si era gi\u00e0 presentata pochi mesi dopo l'inizio della missione.\nLa scoperta della variabilit\u00e0 della nebulosa del Granchio \u00e8 stata pubblicata su Science nel gennaio 2011 insieme ad un lavoro gemello dell'osservatorio Fermi.\nLa cosa si \u00e8 ripetuta in modo ancora pi\u00f9 spettacolare nell'aprile 2011, con un aumento di un fattore 5 nel flusso della nebula.\nPremio Bruno Rossi.\nPer la scoperta della variabilit\u00e0 della nebulosa del Granchio al team di scienziati che lavorano con AGILE \u00e8 staro assegnato il premio Bruno Rossi 2012. Questo premio viene assegnato ogni anno dall'American Astronomical Society, il Rossi Prize \u00e8 il riconoscimento internazionale pi\u00f9 ambito nel campo dell'astrofisica delle alte energie.\nCacciatore di onde gravitazionali.\n\u00c8 interessante notare le potenzialit\u00e0 di uno strumento a grande campo come AGILE per la ricerca delle possibili controparti di onde gravitazionali, ricerca resa oltremodo difficile dalla molto grossolana conoscenza della direzione dalla quale sono arrivate. Inoltre, grazie al modo operativo spinning, AGILE spazza buona parte del cielo ogni 7 minuti.\nDal momento che osserva continuamente il cielo, AGILE non ha bisogno di essere ripuntato e ha una ragionevole probabilit\u00e0 di coprire l\u2019area di cielo giusta nel momento giusto, o quasi.\nGli scienziati che gestiscono il satellite hanno ricostruito l'attivit\u00e0 di AGILE del 14 settembre 2015 intorno al momento della rivelazione dell\u2019onda gravitazionale GW150914 e hanno scoperto che AGILE ha coperto la falce dell\u2019onda gravitazionale pochi secondi prima dell\u2019evento, poi il campo di vista si \u00e8 spostato ed \u00e8 tornato sulla zona interessata dopo 4 minuti. Lo stesso esercizio viene ripetuto ogni volta che i rivelatori di onde gravitazionali segnalano qualcosa di interessante."}
{"id": "2499225", "revid": "122273590", "url": "https://it.wikipedia.org/wiki?curid=2499225", "title": "Million Dollar Bill", "text": "Million Dollar Bill \u00e8 un brano musicale cantato da Whitney Houston e scritto da Alicia Keys. Per quanto riguarda gli Stati Uniti si tratta del secondo singolo estratto dall'album \"I Look to You\". Per quanto riguarda l'Europa invece la casa discografica ha deciso che questo sarebbe stato il primo singolo estratto dall'album e non \"I Look to You\" come negli Stati Uniti. Il singolo \u00e8 stato distribuito in Europa il 7 agosto 2009 e negli Stati Uniti il 17 agosto.\nVideo.\nIl video per il nuovo singolo \u00e8 stato mostrato in esclusiva il 16 settembre 2009."}
{"id": "2499227", "revid": "287204", "url": "https://it.wikipedia.org/wiki?curid=2499227", "title": "Internazionali Femminili di Palermo 2008", "text": "Gli Internazionali Femminili di Palermo 2008 sono stati un torneo femminile di tennis giocato sulla terra battuta.\n\u00c8 stata la 21\u00aa edizione degli Internazionali Femminili di Palermo, che fa parte della categoria Tier IV nell'ambito del WTA Tour 2008.Si \u00e8 giocato a Palermo in Italia, dal 7 al 13 luglio 2008.\nCampionesse.\nSingolare.\n Sara Errani ha battuto in finale Marija Korytceva, 6\u20132, 6\u20133\nDoppio.\n Sara Errani / Nuria Llagostera Vives hanno battuto in finale Alla Kudrjavceva / Anastasija Pavlju\u010denkova, 2\u20136, 7\u20136(1), 10\u20134"}
{"id": "2499230", "revid": "1305772", "url": "https://it.wikipedia.org/wiki?curid=2499230", "title": "High Voltage", "text": "High Voltage (in inglese \"alta tensione\") pu\u00f2 riferirsi a:"}
{"id": "2499232", "revid": "1305772", "url": "https://it.wikipedia.org/wiki?curid=2499232", "title": "My World", "text": "My World (\"il mio mondo\" in lingua inglese) pu\u00f2 riferirsi a:"}
{"id": "2499240", "revid": "671029", "url": "https://it.wikipedia.org/wiki?curid=2499240", "title": "Manchester United Football Club 2009-2010", "text": "Questa voce raccoglie le informazioni riguardanti il Manchester United Football Club nelle competizioni ufficiali della stagione 2009-2010.\nStagione.\nQuesto \u00e8 stato il 35\u00ba anno di fila nel massimo campionato di serie.\nMaglie.\nPer la stagione 2009-2010, la maglia di casa del Manchester United \u00e8 rossa con un scaglione su tutto il torace. La cresta del club si trova sul lato sinistro della V, mentre lo swoosh della Nike, sponsor tecnico, si trova sul lato destro; il logo dell'AIG \u00e8 in bianco come quello della marca della Nike. La maglia di casa \u00e8 indossato con pantaloncini bianche con strisce rosse sui lati di entrambe le gambe, e calzettoni neri. La divisa per le partite in trasferta \u00e8 dello stesso disegno come quella casalinga, per\u00f2 la maglietta \u00e8 nera con un scaglione sul torace. Come la maglia di casa, quella delle trasferta ha i logo dei sponsor in colore bianco. Questa maglia \u00e8 completata con pantaloncini neri con strisce blu sui lati delle gambe, e calzettoni neri.\nRosa.\n\"Aggiornato al 14 agosto 2009.\""}
{"id": "2499242", "revid": "115946172", "url": "https://it.wikipedia.org/wiki?curid=2499242", "title": "Dominio della frequenza", "text": "In matematica, ingegneria, fisica, statistica, e altri ambiti delle scienze, l'analisi nel dominio della frequenza di una funzione del tempo (o segnale) ne indica la descrizione in termini dell'insieme (spettro) delle sue frequenze. Ad esempio, \u00e8 una pratica diffusa nell'ambito delle tecnologie audiovisive e nelle telecomunicazioni valutare quanto un segnale elettrico o elettromagnetico sia compreso in bande di frequenze di particolare interesse.\nDescrizione.\nIn tale formalismo un segnale \u00e8 visto come una sovrapposizione di sinusoidi complesse, ognuna rappresentante una certa frequenza e fase. Conoscendo l'ampiezza e la fase di ogni frequenza costitutiva di un segnale \u00e8 in linea di principio possibile \"ricostruire\" il segnale di partenza in un certo intervallo di tempo. In molte applicazioni pratiche, tuttavia, l'informazione sulla fase viene trascurata e la rappresentazione in termini di frequenze pure \u00e8 detta spettro del segnale.\nIl concetto di dominio della frequenza \u00e8 stato inizialmente reso possibile dall'introduzione della serie di Fourier da parte del matematico francese Joseph Fourier, che ha dato inizio ad un settore della matematica noto come analisi di Fourier. La rappresentazione in serie di Fourier, che si utilizza per segnali periodici, viene estesa a segnali generici (con opportune limitazioni matematiche) da diverse trasformate integrali, in particolar modo la trasformata di Fourier e la trasformata di Laplace, sebbene il dominio di quest'ultima trasformata non sia strettamente frequenziale.\nDominio di Laplace.\nLa trasformata di Laplace trasforma una funzione che ha per variabile indipendente il tempo (o comunque un numero reale) in una funzione che ha per variabile indipendente un numero complesso, la cui parte reale dipende dall'inviluppo della funzione di partenza, mentre la parte immaginaria rappresenta le pulsazioni, per cui, se si annulla la parte reale, la trasformata di Laplace viene a coincidere con quella di Fourier ed il suo dominio diventa a tutti gli effetti frequenziale\nAltri domini correlati.\nVi sono inoltre la trasformata zeta (per segnali discreti, usata soprattutto nell'elaborazione numerica dei segnali), la trasformata wavelet (elaborazione digitale delle immagini, compressione dei segnali) o la trasformata di Mellin.\nApplicazioni.\nQuesti strumenti di analisi sono utilizzati nello studio dei circuiti elettronici e dei sistemi di controllo.\nLa trattazione matematica della scomposizione in frequenza di una funzione viene affrontata in generale dall'analisi armonica, ed ha una vasta diffusione nelle scienze applicate.\nPer visualizzare i segnali nel dominio della frequenza si usa uno strumento chiamato analizzatore di spettro, mentre nel dominio del tempo si usa l'oscilloscopio."}
{"id": "2499243", "revid": "287204", "url": "https://it.wikipedia.org/wiki?curid=2499243", "title": "Spellbound (brano musicale)", "text": ""}
{"id": "2499245", "revid": "287204", "url": "https://it.wikipedia.org/wiki?curid=2499245", "title": "Spellbound (album)", "text": ""}
{"id": "2499246", "revid": "599013", "url": "https://it.wikipedia.org/wiki?curid=2499246", "title": "Nikolaos Frousos", "text": "Carriera.\nClub.\nHa giocato dal 1992 al 2000 con lo Ionikos, successivamente ha disputato 3 stagioni nel PAOK FC, mentre nell'estate del 2003 ha fatto ritorno allo Ionikos.\nNel campionato seguente si \u00e8 trasferito all', societ\u00e0 nella quale milita attualmente.\nNazionale.\nHa giocato 7 partite con la nazionale greca."}
{"id": "2499249", "revid": "400694", "url": "https://it.wikipedia.org/wiki?curid=2499249", "title": "Animal Instinct", "text": ""}
{"id": "2499251", "revid": "122570840", "url": "https://it.wikipedia.org/wiki?curid=2499251", "title": "Live in Italy", "text": "Live in Italy (\"live in Italia\") pu\u00f2 riferirsi a:"}
{"id": "2499252", "revid": "2177937", "url": "https://it.wikipedia.org/wiki?curid=2499252", "title": "Gloucester (Massachusetts)", "text": "Gloucester \u00e8 una cittadina facente parte della contea di Essex nello stato del Massachusetts. Si trova a circa 60 km da Boston.\n\u00c8 un importante centro per l'industria del pesce, nonch\u00e9 una popolare localit\u00e0 turistica nel periodo estivo. Si compone di un centro urbano sul lato a nord del porto e delle zone periferiche di Annisquam, Bay View, Lanesville, Folly Cove, Magnolia, Riverdale, East Gloucester e West Gloucester. Confina ad est con Rockport, a nord con Ipswich Bay, ad ovest con Essex e Manchester-by-the-Sea e si affaccia sulla baia del Massachusetts a sud.\nStoria.\nI confini di Gloucester includevano originariamente anche la citt\u00e0 di Rockport, in un'area denominata \"Sandy Bay\". La cittadina fu divisa formalmente il 27 febbraio 1840. Nel 1873 Gloucester fu riconosciuta come citt\u00e0.\nGloucester fu fondata presso Cape Ann da una spedizione organizzata dalla Compagnia Dorchester, inviata da Giacomo I nel 1623, per fondare quella che sarebbe divenuta la colonia di Massachusetts Bay. Di fatto, la data del 1623, fa s\u00ec che Gloucester possa vantare il fatto di essere il primo insediamento inglese della colonia, precedendo sia Salem (1626), che Boston (1630).\nIl primo gruppo di colonizzatori sbarc\u00f2 a Half Moon Beach, e si insedi\u00f2 l\u00ec vicino. Ma la vita nel luogo era dura ed offriva poche possibilit\u00e0, cos\u00ec intorno al 1626 il posto fu abbandonato e gli abitanti si spostarono prefendo Naumkeag (cio\u00e8 l'attuale Salem), dove era possibile trovare terreni pi\u00f9 adatti alla coltivazione. Negli anni seguenti poi, la citt\u00e0 fu lentamente ripopolata e nuovamente registrata come tale nel 1642. \u00c8 in questo periodo che comincia anche ad apparire il nome \"Gloucester\".\nRetaggio culturale.\nGloucester \u00e8 conosciuta anche per essere stata il soggetto in molti dipinti di Edward Hopper.\n\u00c8 il luogo dove si svolge parte del film del 2000 di Wolfgang Petersen \"La tempesta perfetta\", con George Clooney nei panni di Billy Tyne, capitano del motopeschereccio \"Andrea Gail\". La vicenda dell\"Andrea Gail\" \u00e8 narrata nel libro \"The Perfect Storm\". La barca, una nave da pesca commerciale, nel 1978 prende il mare e naviga fino a Gloucester, dove sbarca il pescato, si rifornisce di cibo, nafta e scorte per la successiva uscita per essere poi naufragata in mare aperto nell'ottobre 1991 in seguito a una tempesta senza precedenti, dove nello stesso tempo la tempesta si \u00e8 abbattuta anche nella cittadina provocando anche un blackout.\nA Gloucester \u00e8 il luogo di nascita del personaggio dei fumetti Marvel Dane Whitman, il quinto ad indossare i panni del Cavaliere Nero. A Gloucester \u00e8 ambientata la serie tv, di tipo reality, \"Lupi di mare\", che mostra le battute di pesca al tonno, da parte di pescatori del luogo."}
{"id": "2499254", "revid": "1442080", "url": "https://it.wikipedia.org/wiki?curid=2499254", "title": "Internazionali Femminili di Palermo 2008 - Singolare", "text": "Il singolare degli Internazionali Femminili di Palermo 2008 \u00e8 stato un torneo di tennis facente parte del WTA Tour 2008.\n\u00c1gnes Sz\u00e1vay era la detentrice del titolo, ma quest'anno non ha partecipato.\nSara Errani ha battuto in finale 6\u20132, 6\u20133, Marija Korytceva."}
{"id": "2499259", "revid": "6923", "url": "https://it.wikipedia.org/wiki?curid=2499259", "title": "Dolavon", "text": "Dolavon \u00e8 una localit\u00e0 del Dipartimento di Gaiman, nella provincia di Chubut, Argentina. Si trova nella valle inferiore del r\u00edo Chubut, a 19\u00a0km ad ovest della citt\u00e0 di Gaiman (seguendo il suo corso), ed a 36\u00a0km a sud della citt\u00e0 di Trelew, lungo la Ruta Nacional 25. Il suo nome ha origini gallesi.\nGeografia fisica.\nIl suo territorio \u00e8 pianeggiante, leggermente ondulato, come tutto il plateau della Patagonia, con vegetazione prevalentemente arbustiva.\nI vicoli pittoreschi di questa cittadina sono animati dalla storia gallese. Qui \u00e8 stato costruito il primo mulino per macinare il grano di eccellente qualit\u00e0 che si coltivava nella regione. \u00c8 una citt\u00e0 tranquilla, attraversata da uno dei numerosi canali per l'irrigazione, costruiti dai coloni gallesi alla fine del XIX secolo."}
{"id": "2499261", "revid": "767487", "url": "https://it.wikipedia.org/wiki?curid=2499261", "title": "Rob Thomas", "text": "\u00c8 l'autore e cantante della band rock Matchbox Twenty. Ha anche scritto come solista. Ha vinto tre Grammy Award per aver partecipato col chitarrista Carlos Santana nel brano \"Smooth\" dell'album \"Supernatural\" del 1999.\nThomas ha scritto anche canzoni per artisti come Tom Petty, Willie Nelson, Mick Jagger, Marc Anthony, Pat Green, Taylor Hicks, Travis Tritt and Daughtry.\nDal 1995, la sua band ha pubblicato una serie di singoli di successo come \"Push, 3 A.M., Real World, Back 2 Good, Bent, If You're Gone, Mad Season, Disease, Unwell, Bright Lights, How Far We've Come\" e \"She's So Mean\".\nBiografia.\nRobert Kelly Thomas \u00e8 nato a Landstuhl, Germania Ovest nel Landstuhl Regional Medical Center, un ospedale militare, in quanto i genitori servivano nell'esercito degli Stati Uniti. I genitori di Thomas divorziarono quando era molto giovane, a quel punto suo padre si ritir\u00f2 e si scolleg\u00f2 dalla famiglia. Lui e suo fratello sono stati cresciuti dalla madre a Orlando, Florida e con i nonni a Turbeville, Carolina del Sud. Ha abbandonato la Lake Brantley High School di Altamonte Springs, Florida al dodicesimo grado, all'et\u00e0 di 17. Da allora ha guadagnato il suo GED."}
{"id": "2499264", "revid": "1305772", "url": "https://it.wikipedia.org/wiki?curid=2499264", "title": "Offside", "text": ""}
{"id": "2499269", "revid": "228587", "url": "https://it.wikipedia.org/wiki?curid=2499269", "title": "Kiss Me", "text": "Kiss Me (\"baciami\" in lingua inglese) pu\u00f2 riferirsi a:"}
{"id": "2499270", "revid": "287204", "url": "https://it.wikipedia.org/wiki?curid=2499270", "title": "Kiss Me (singolo)", "text": ""}
{"id": "2499271", "revid": "287204", "url": "https://it.wikipedia.org/wiki?curid=2499271", "title": "Ardo Armpalu", "text": ""}
{"id": "2499273", "revid": "6923", "url": "https://it.wikipedia.org/wiki?curid=2499273", "title": "Francisco Godia-Sales", "text": ""}
{"id": "2499274", "revid": "945903", "url": "https://it.wikipedia.org/wiki?curid=2499274", "title": "Lotus (Carlos Santana)", "text": "Lotus \u00e8 un album dal vivo dei Santana, pubblicato nel maggio 1974 dall'etichetta discografica Columbia Records.\nOriginariamente venne messo in commercio come un triplo LP in vinile, ed in seguito come doppio CD ed anche triplo CD, pubblicato in Giappone nel 2006."}
{"id": "2499282", "revid": "1684799", "url": "https://it.wikipedia.org/wiki?curid=2499282", "title": "Apocalypse", "text": ""}
{"id": "2499283", "revid": "838137", "url": "https://it.wikipedia.org/wiki?curid=2499283", "title": "Internazionali Femminili di Palermo 2008 - Doppio", "text": "Il doppio degli Internazionali Femminili di Palermo 2008 \u00e8 stato un torneo di tennis facente parte del WTA Tour 2008.\nMarija Korytceva e Darya Kustava erano le detentrici del titolo, ma la Kustava quest'anno non ha partecipato. Solo la Koryttseva ha partecipato facendo coppia con Galina Voskoboeva, ma ha perso in semifinale contro Sara Errani e Nuria Llagostera Vives\nSara Errani e Nuria Llagostera Vives hanno vinto in finale 2\u20136, 7\u20136(1), 10\u20134, contro Alla Kudrjavceva e Anastasija Pavlju\u010denkova."}
{"id": "2499287", "revid": "729019", "url": "https://it.wikipedia.org/wiki?curid=2499287", "title": "Ko Kut", "text": "Ko Kut (chiamata anche \"Koh Kut\") \u00e8 un'isola della Thailandia situata nell'arcipelago al confine con la Cambogia.\nSuddivisione amministrativa.\nL'isola e alcune isole minori dell'arcipelago costituiscono il \"Distretto di Ko Kut\" \"(Amphoe Ko Kut)\", uno dei 7 che formano la provincia di Trat."}
{"id": "2499289", "revid": "1645873", "url": "https://it.wikipedia.org/wiki?curid=2499289", "title": "Provincia di Antonio Vaca D\u00edez", "text": "La provincia di Vaca D\u00edez \u00e8 una provincia della Bolivia situata nel dipartimento di Beni. Il capoluogo \u00e8 la citt\u00e0 di Riberalta. Il nome \u00e8 in onore a Antonio Vaca D\u00edez.\nSuddivisione amministrativa.\nLa provincia \u00e8 suddivisa in due comuni:"}
{"id": "2499293", "revid": "287204", "url": "https://it.wikipedia.org/wiki?curid=2499293", "title": "Eternal Rain", "text": "Eternal Rain \u00e8 il quarto album del cantante coreano Rain, ed il primo pubblicato per il mercato giapponese il 13 settembre 2006, dove ha raggiunto la quattordicesima posizione degli album pi\u00f9 venduti."}
{"id": "2499294", "revid": "1318658", "url": "https://it.wikipedia.org/wiki?curid=2499294", "title": "Houston Museum of Fine Arts", "text": "Lo Houston Museum of Fine Arts (in italiano Museo delle Belle Arti di Houston) \u00e8 un museo situato a Houston, in Texas. \u00c8 uno dei maggiori musei degli Stati Uniti: ospita infatti 40.000 oggetti risalenti agli ultimi 6.000 anni di storia.\nIl Law Building venne realizzato nel 1924, ampliato su progetto di Mies van der Rohe tra il 1958 e il 1974 e ulteriormente arricchito con un \"Giardino delle Sculture\" ad opera di Isamu Noguchi nel 1986.\nIl nuovo ampliamento, reso necessario da ulteriori spazi espositivi, uffici, workshop e parcheggi, si presenta come un blocco in pietra chiara, dalle forme rigide e dalle superficie piene.\nOpere.\nScuola americana.\nHiram Powers"}
{"id": "2499296", "revid": "373458", "url": "https://it.wikipedia.org/wiki?curid=2499296", "title": "Museo delle Belle Arti di Houston", "text": ""}
{"id": "2499299", "revid": "767487", "url": "https://it.wikipedia.org/wiki?curid=2499299", "title": "Bank of the West Classic 2008", "text": "Il Bank of the West Classic 2008 \u00e8 stato un torneo di tennis giocato sul cemento. \n\u00c8 la 37\u00aa edizione del Bank of the West Classic, che fa parte della categoria Tier II nell'ambito del WTA Tour 2008. \nSi \u00e8 giocato al Taube Tennis Center di Stanford in California dal 14 al 20 luglio 2008.\nCampioni.\nSingolare.\n Aleksandra Wozniak ha battuto in finale Marion Bartoli, 7\u20135, 6\u20133\nDoppio.\n Cara Black / Liezel Huber hanno battuto in finale Elena Vesnina / Vera Zvonar\u00ebva, 6\u20134, 6\u20133"}
{"id": "2499300", "revid": "767487", "url": "https://it.wikipedia.org/wiki?curid=2499300", "title": "Rain's World", "text": "Rain's World \u00e8 il quinto album del cantante coreano Rain, ed il quarto per il mercato coreano, dove \u00e8 stato pubblicato il 13 ottobre 2006. Il disco \u00e8 arrivato sino alla primaposizione degli album pi\u00f9 venduti in Corea, con un totale di 108,179 copie vendute."}
{"id": "2499303", "revid": "271182", "url": "https://it.wikipedia.org/wiki?curid=2499303", "title": "Refolding", "text": ""}
{"id": "2499307", "revid": "118307941", "url": "https://it.wikipedia.org/wiki?curid=2499307", "title": "Xoanon", "text": "Uno xoanon (; plurale: \u03be\u03cc\u03b1\u03bd\u03b1 xoana, dal verbo \u03be\u03ad\u03b5\u03b9\u03bd, \"xeein\", intagliare o raschiare il legno ) era un'arcaica immagine culturale in legno della Grecia antica. I greci classici associavano tali oggetti di culto, se aniconici o effigie, con il leggendario Dedalo. Molte di tali immagini cultuali furono conservate in tempi storici, sebbene nessuna sia sopravvissuta fino ad oggi, eccetto laddove le loro immagini vennero copiate nella pietra o nel marmo. Nel secondo secolo d.C., Pausania descrisse numerosi \"xoana\" nella sua \"Descrizione della Grecia\", particolarmente l'immagine di Hera nel tempio a lei dedicato a Samo, affermando che \"La statua di Hera Samia, come dice Aethilos, era dapprima una trave in legno, ma in seguito, quando Prokles fu governatore, venne umanizzata nella forma\". Nei suoi viaggi, Pausania non fa mai menzione di aver visto uno \"xoanon\" di un uomo mortale.\nTipi di xoana.\nAlcuni tipi di \"xoana\" arcaici possono essere riflessi nelle arcaiche versioni in marmo, come l'Hera di Samo (Museo del Louvre) simile a un pilastro, la piatta \"Hera di Delo\" o alcuni tipi di kouros che possono essere stati usati per rappresentare Apollo.\nUn tipo differente di figura di culto dove faccia, mani e piedi venivano intagliati nel marmo, mentre il resto del corpo era fatto di legno, viene chiamata acrolito. Le parti in legno erano solitamente coperte con tessuto o foglia d'oro.\nLegno e tessuti.\nPer Strabone, lo \"xoanon\" \"intagliato\" pu\u00f2 essere anche in avorio; Pausania, tuttavia, usa sempre il termine \"xoanon\" al meglio, in senso stretto, per denotare un'immagine in legno; a Corinto Pausania annota che \"Il santuario di Atena Chalinitis \u00e8 nei pressi del teatro, e vicino a esso vi \u00e8 uno \"xoanon\" scoperto di Eracle, che si diceva fosse stato realizzato da Dedalo. Tutti i lavori di questo artista, sebbene alquanto sgraziati a vedersi, hanno in essi, nonostante tutto, un tocco di divino\". (\"Descrizione\", 2.4.5)\nSimili \"xoana\" vennero ascritti dai greci al contemporaneo di Dedalo, l'ugualmente leggendario Smilide. Tali figure furono spesso vestite con vero materiale tessile, come il \"peplo\" il quale era tessuto e cerimonialmente consegnato ad Atena, sull'Acropoli di Atene.\nIl legno di cui uno \"xoanon\" era intagliato era spesso simbolico: legni d'olivo, pero, \"vitex\", quercia , sono tutti specificamente menzionati.\nAd Atene, nell'Eretteo, un antico legno d'olivo , effigie di Atena (il Palladion), veniva conservato. Gli ateniesi credevano che fosse caduto sulla terra dai cieli, come un dono ad Atene; esso poteva ancora essere visto nel secondo secolo d.C. Sull'isola di Icaria un pezzo grezzo di legno veniva venerato come lo spirito di Artemide in esso contenuto o rappresentato (Burkert). Ovidio nelle \"Metamorfosi\" (X, vv. 693 ss.) descrive come nella grotta di Cibele siano state viste numerose immagini in legno.\nCopie delle immagini di venerazione.\nUna tale immagine arcaica di legno della dea taurica venne rubata da Ifigenia e Oreste in \"Ifigenia in Tauride\" (versi 1359-59). Considerata l'importanza dello \"xoanon\" nel culto locale ci si assicurava che esso sarebbe stato accuratamente copiato quando le colonie venivano fondate, e portato via dai coloni dalla citt\u00e0 madre.\nStrabone (4.1) riporta che la \"metropoli\" Massalia (attuale Marsiglia) venne fondata dai focesi. Il loro culto di Artemide ad Efeso venne trasferito con la colonia, giustificato nel mito di fondazione da un sogno, e la rappresentazione artistica dell'immagine di culto \u2014 Strabone usa il termine \"diathesis\" (greco \u03b4\u03b9\u03ac\u03b8\u03b5\u03c3\u03b9\u03c2) \u2014 venne ri-esportata nelle sotto-colonie massaliote, \"dove essi tenevano la stessa \"diathesis\" dello \"xoanon\", e tutti gli altri usi precisamente gli stessi come era consuetudine nella citt\u00e0-madre\" .\nSimilmente, si andavano cementando i legami culturali tra la colonia di focesi a Massalia e la comunit\u00e0 di focesi a Roma, \"tra gli altri, i romani hanno consacrato lo \"xoanon\" di Artemide sull'Aventino, prendendo lo stesso modello dai Massalioti\" (Strabone, 4.1.5). Cos\u00ec l'immagine di culto della Signora di Efeso, identificata come Artemide nella cultura greca, fu ridefinita come \"Diana Aventina\" a Roma, di cui sopravvivono copie marmoree (\"illustrazione, a sinistra\")."}
{"id": "2499310", "revid": "298229", "url": "https://it.wikipedia.org/wiki?curid=2499310", "title": "Clyde Hart (allenatore)", "text": "\u00c8 stato il direttore della sezione di atletica leggera della squadra universitaria Baylor Bears dal 1964 al 2005, nonch\u00e9 l'allenatore di Michael Johnson, Jeremy Wariner, Darold Williamson, Gregory Haughton e Sanya Richards-Ross."}
{"id": "2499312", "revid": "1904257", "url": "https://it.wikipedia.org/wiki?curid=2499312", "title": "Albino Volpi", "text": "Fu dirigente fascista e squadrista.\nBiografia.\nDi professione falegname, durante la giovinezza venne spesso arrestato per reati comuni. Allo scoppio della Prima guerra mondiale si arruol\u00f2 negli Arditi e poi nei Caimani del Piave. Al termine del conflitto, nel 1919 fu tra i fondatori della Federazione nazionale Arditi d'Italia.\nAdesione al fascismo.\nAderente al fascismo fin dal principio (fu quindi \u00absansepolcrista\u00bb e iscritto alla sezione dei Fasci italiani di combattimento di Milano), partecip\u00f2 il 15 aprile del 1919 all'assalto della sede del quotidiano socialista l'\"Avanti!\". Il 17 novembre, su ordine di Mussolini - che amava definirlo \u00abla pupilla dei miei occhi\u00bb - lanci\u00f2 una bomba su un corteo socialista che a Milano festeggiava la vittoria nelle elezioni.\nSquadrista violento ed estremista, stipendiato dal Fascio milanese con mille lire al mese, fu protagonista di numerose aggressioni e devastazioni a Milano e a Roma nel corso del 1921 e dell'estate del 1922.\nIl delitto Matteotti.\nIntimo conoscente di Amerigo Dumini, form\u00f2 con lo stesso e altri tre squadristi, Giuseppe Viola, commerciante milanese pregiudicato per rapina, Augusto Malacria, industriale fallito per bancarotta fraudolenta, e Amleto Poveromo, macellaio di Lecco, pregiudicato per reati comuni, la banda che sequestr\u00f2 e uccise il deputato Giacomo Matteotti il 10 giugno del 1924. Fu probabilmente Volpi a eseguire materialmente l'assassinio.\nPochi mesi prima aveva partecipato, con Dumini ed altri squadristi, al pestaggio di Cesare Forni, nei pressi della stazione centrale di Milano.\nVenne arrestato la sera del 13 giugno in un albergo a Bellagio, sul Lago di Como dove, accompagnato da Arditi armati, si era nascosto per poi raggiungere la Svizzera. Fu processato, venendo difeso durante l'iter giudiziario da Roberto Farinacci, e condannato a 5 anni, 11 mesi e 20 giorni, in gran parte amnistiati.\nIl 31 ottobre del 1926 era a Bologna durante la visita di Mussolini, quando si verific\u00f2 l'attentato ad opera di Anteo Zamboni, vittima del linciaggio a cui partecip\u00f2 anche Volpi e la sua squadra.\nOttenne da Mussolini l'aiuto necessario per avviare un'attivit\u00e0 commerciale a Milano di cui si occup\u00f2 fino alla morte avvenuta il 7 agosto del 1939. Mussolini invi\u00f2 allora una corona di fiori. Il corpo \u00e8 tumulato in un colombaro del Cimitero Maggiore di Milano."}
{"id": "2499314", "revid": "466539", "url": "https://it.wikipedia.org/wiki?curid=2499314", "title": "Miguel Jos\u00e9 de Azanza", "text": "Biografia.\nOrigini e carriera militare.\nAzanza nacque in Navarra, e studi\u00f2 a Sig\u00fcenza e Pamplona. Giunse nelle Americhe all'et\u00e0 di 17 anni, in compagnia dello zio Jos\u00e9 Mart\u00edn de Alegr\u00eda, amministratore del tesoro reale di Veracruz. Divenne segretario del visitador, Jos\u00e9 de G\u00e1lvez, e con lui viaggi\u00f2 per tutta la Nuova Spagna, apprendendo molto dei suoi problemi. Apparentemente G\u00e1lvez lo fece arrestare a Sonora per aver divulgato il luogo in cui si trovava lo stesso G\u00e1lvez. Nonostante questo G\u00e1lvez affid\u00f2 ad Azanza molte importanti missioni.\nNel 1771 divenne cadetto del reggimento di fanteria lombarda in Spagna. Nel 1774 si trovava a L'Avana come segretario del marchese de la Torre, capitano generale di Cuba. Insieme a Torre prese parte all'assedio di Gibilterra (1781).\nDiplomatico e carriera politica.\nLasci\u00f2 l'esercito per intraprendere la carriera diplomatica. Tra il 1784 ed il 1786 fu segretario nell'ambasciata spagnola di San Pietroburgo, ricoprendo altri incarichi a Berlino. Nel 1788 fu corregidor di Salamanca, e l'anno seguente intendente dell'esercito di Valencia.\nNel 1793 fu ministro spagnolo della guerra nel governo del primo ministro Manuel Godoy. Mantenne questo incarico per tre anni, durante la guerra con la Francia.\nVicer\u00e9 della Nuova Spagna.\nIl 19 ottobre 1796 Azanza fu nominato vicer\u00e9 della Nuova Spagna. In molti lo considerarono una discreta forma di esilio. Si pensava che Godoy volesse sbarazzarsi di Azanza a causa delle sue forti critiche. Azanza assunse l'incarico di vicer\u00e9 nel 1798, ad Orizaba. La sostituzione di Miguel de la Gr\u00faa Talamanca, visto come un despota immorale, fu ben accolta dal popolo.\nGr\u00faa aveva stanziato numerose truppe a Jalapa, Veracruz. Il loro mantenimento costava molto al tesoro, e la loro assenza da casa aveva portato all'abbandono dei loro campi. Azanza ritir\u00f2 gradualmente le truppe, a partire dal 15 maggio 1799. Rimand\u00f2 reggimenti di milizia provinciale alle loro case. Con i soldi risparmiati fortific\u00f2 il porto di San Blas armandolo con cannoni.\nProtesse le coste dagli inglesi. Pose delle truppe a Buenavista, nei pressi di Veracruz, completando lo squadrone con 18 navi da guerra nel porto di Veracruz. Ci furono scontri con Lipan ed altri indiani dell'entroterra.\nA causa delle difficolt\u00e0 del commercio marittimo, il numero di ditte che producevano abiti in cotone crebbe durante il suo mandato.\nAl fine di incrementare la popolazione della California, il vicer\u00e9 Azanza ordin\u00f2 di mandarvi i bambini degli orfanotrofi (17 maggio 1799). L'anno seguente fond\u00f2 un insediamento sul Lago Salato, chiamandolo \"Candelaria de Azanza\" (Nuevo Le\u00f3n).\nL'8 marzo 1800 un forte terremoto colp\u00ec per quattro minuti Citt\u00e0 del Messico, poi divenuto famoso col nome di \"Temblor de San Juan de Dios\". Alcune case crollarono, ma non ci furono feriti.\nAzanza fece poco per migliorare la capitale o la colonia. Alla scadenza dei contratti molti istruttori minatori tedeschi tornarono in patria. Uno dei pochi rimasti fu Luis Lidner, che divenne professore di chimica e metallurgia presso il Royal College delle Miniere.\nCospirazione dei Machete.\nNel 1799 fu scoperta una cospirazione. Pedro de la Portilla, un impiegato creolo dell'ufficio erariale, si incontr\u00f2 con circa venti giovani a Citt\u00e0 del Messico. Durante l'incontro si discusse della situazione in cui si trovavano i creoli rispetto agli spagnoli nati in Europa. I presenti decisero di imbracciare le armi per liberare la colonia dai Gachupines (termine offensivo per riferirsi ai Peninsulares nati in Spagna). Per questo motivo racimolarono tutti i machete possibili. Dato che era il loro unico armamento, la rivolta divenne famosa col nome di \"Cospirazione dei Machete\".\nI cospiratori volevano liberare i prigionieri, e con il loro aiuto prendere in ostaggio il vicer\u00e9 proclamando l'indipendenza del Messico, e dichiarando guerra alla Spagna. Avevano a disposizione 1000 pesos d'argento, due pistole, e 50 machete.\nDurante la seconda riunione Isidoro Francisco de Aguirre, cugino di Portilla, si preoccup\u00f2 di quello che stava per succedere, ed and\u00f2 dalle autorit\u00e0 per denunciare i cospiratori (10 novembre 1799). Azanza ordin\u00f2 l'arresto dei responsabili, ma senza rivelare il motivo della cospirazione in modo da evitare altre rivolte di piazza. Furono tutti arrestati ed imprigionati per molti anni. Il processo fu lungo, e non raggiunse un verdetto. Alcuni di loro morirono in carcere. Lo stesso Portilla visse abbastanza per assistere all'indipendenza del Messico.\nNonostante non rappresentasse una grave minaccia per il dominio spagnolo, si tratt\u00f2 di un preavviso della situazione della colonia messicana, influenzata dalle recenti rivoluzioni americana e francese.\nTermine della carriera ed esilio.\nDopo aver lasciato il comando al successore, F\u00e9lix Berenguer de Marquina, nel 1800 presso Villa de Guadalupe, Azanza torn\u00f2 in Spagna. Nel 1808 fu ministro del tesoro per re Ferdinando VII e membro della junta suprema che govern\u00f2 in assenza del re.\nPoco dopo si arrese a Napoleone a Bayonne. Giuseppe Bonaparte lo nomin\u00f2 duca di Santa Fe. Con la sconfitta dei francesi fu mandato in esilio. In Spagna fu condannato a morte in contumacia, e le sue propriet\u00e0 furono confiscate. Mor\u00ec in povert\u00e0 in Francia nel 1826.\nMassone, fu Sovrano grande ispettore generale, 33\u00b0 e massimo grado del Rito scozzese antico ed accettato e dal 1811 al 1813 fu Sovrano Gran Commendatore del Supremo Consiglio per la Spagna."}
{"id": "2499316", "revid": "287204", "url": "https://it.wikipedia.org/wiki?curid=2499316", "title": "Miguel Jose de Azanza", "text": ""}
{"id": "2499319", "revid": "6923", "url": "https://it.wikipedia.org/wiki?curid=2499319", "title": "Paola de Martini", "text": "Biografia.\nLa sua carriera agonistica inizia a 20 anni con le competizioni riservate alle Autobianchi A112 Abarth, dove vinse il titolo femminile; l'anno successivo pass\u00f2 alla guida di una Ford Escort XR3 con cui ebbe un grave incidente che la tenne provvisoriamente lontana dalle gare.\nDurante l'assenza forzata concluse un accordo con la Audi per i cui colori corse nei sei anni successivi a bordo di vari modelli tra cui Audi 80, Audi Coup\u00e9, Audi 90.\n\u00c8 di quegli anni la sua partecipazione al campionato italiano rally, di cui vinse l'edizione femminile nel 1987, seguita da quella al campionato europeo rally, nel quale ottenne una vittoria assoluta nel rally di San Marino e il sesto posto nella classifica generale nel 1988. Segu\u00ec l'esordio nel campionato mondiale rally dove il primo buon risultato fu nel 1988, con il nono posto al rally di Sanremo.\nPartecip\u00f2 al campionato mondiale anche nei due anni successivi, sempre alla guida dell'Audi, con l'eccezione del Rally d'Argentina del 1990, corso su Lancia Delta.\nNel 1991 pass\u00f2 alla guida di una Lancia del team Lancia Totip, affiancando Dario Cerrato nelle gare del campionato nazionale a bordo della Lancia Delta Integrale. Il 1992 la vide guidare nuovamente una Audi, la S2.\nDal 1993 al 2002 la sua carriera si interruppe, per riprendere nuovamente al rally dell'isola d'Elba e al rally di San Marino alla guida di una Subaru.\nDopo un nuovo lungo stop, rientr\u00f2 in gara partecipando alle prime due edizioni della Ronde dell'Elba, con una Mitsubishi Lancer Evo 9 nel 2007 e con una Toyota Corolla WRC nel 2008.\nIn quest'ultima edizione, si rese protagonista di una rimonta quando, trovatasi molto indietro per gravissimi problemi ai fanali dopo le prove notturne, riusc\u00ec a giungere al decimo posto assoluto."}
{"id": "2499321", "revid": "1442080", "url": "https://it.wikipedia.org/wiki?curid=2499321", "title": "Bank of the West Classic 2008 - Singolare", "text": "Il singolare del Bank of the West Classic 2008 \u00e8 stato un torneo di tennis facente parte del WTA Tour 2008.\nAnna \u010cakvetadze era la detentrice del titolo, ma ha perso nei quarti contro Marion Bartoli.\nAleksandra Wozniak ha battuto in finale 7\u20135, 6\u20133, Marion Bartoli.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2499326", "revid": "7336", "url": "https://it.wikipedia.org/wiki?curid=2499326", "title": "Flicorno", "text": ""}
{"id": "2499329", "revid": "30445", "url": "https://it.wikipedia.org/wiki?curid=2499329", "title": "Arcipelago della Sonda", "text": ""}
{"id": "2499330", "revid": "729019", "url": "https://it.wikipedia.org/wiki?curid=2499330", "title": "De Havilland DH.87 Hornet Moth", "text": "Il de Havilland DH.87 Hornet Moth fu un monomotore biplano a cabina chiusa sviluppato dall'azienda britannica de Havilland Aircraft Company negli anni trenta.\nRealizzato per il mercato militare come potenziale sostituto per l'addestratore di successo DH.82 Tiger Moth e caratterizzato dall'innovativo disegno a posti affiancati della sua cabina di pilotaggio, configurazione utilizzata con successo dai futuri addestratori, dato il mancato interesse da parte della RAF venne proposto con un buon successo di vendite sul mercato dell'aviazione generale.\nStoria del progetto.\nIl prototipo vol\u00f2 la prima volta nel 9 maggio 1934 e fu posto, assieme ad altri due DH.87 pre-produzione, in un pesante ed estensivo programma di test che si concluse nell'agosto del 1935 quando fu prodotto il primo velivolo in serie (DH.87A). Questa versione del mezzo, a causa del disegno delle ali, aveva problemi di stabilit\u00e0, specialmente nelle delicate fasi di atterraggio e decollo, che facilmente portavano il pilota a manovre azzardate con conseguente pericolo per gli uomini a bordo e per il mezzo stesso. Dall'inizio del 1936, de Havilland, offr\u00ec ai possessori del DH.87A la possibilit\u00e0 di sostituire le ali della prima versione con le nuove appositamente sviluppate ad un prezzo molto ridotto. I nuovi velivoli prodotti con questa conformazione alare presero la denominazione di DH.87B; a causa di questa modifica il peso del velivolo aument\u00f2 un poco e le prestazioni generali diminuirono leggermente.\nFurono prodotti in totale 164 aerei e di questi 84 furono registrati in Inghilterra. Un piccolo numero di DH.87 fu utilizzato dalla RAF durante la Seconda guerra mondiale come aereo da collegamento. I mezzi sopravvissuti furono, col tempo, molto apprezzati dagli appassionati d'aerei d'epoca e tutt'oggi esistono esemplari in condizioni di volo.\nIl DH.87 in letteratura.\nUn DH.87 Hornet Moth compare nel romanzo del 2002 di Ken Follet, \"Il volo del calabrone\"."}
{"id": "2499331", "revid": "149485", "url": "https://it.wikipedia.org/wiki?curid=2499331", "title": "Nuoto alla XIX Universiade", "text": "Il nuoto alle Universiadi 1997 si \u00e8 svolto dal 24 al 30 agosto a Messina e ha visto lo svolgimento di 34 gare, 17 maschili e 17 femminili."}
{"id": "2499332", "revid": "124620990", "url": "https://it.wikipedia.org/wiki?curid=2499332", "title": "Basbousa", "text": "La Basbousa, in arabo basb\u016bsah (\u0628\u0633\u0628\u0648\u0633\u0629) o har\u012bsa (\u0647\u0631\u064a\u0633\u0629), in armeno shamali (\u0547\u0561\u0574\u0561\u056c\u056b), in greco revani (\u03c1\u03b5\u03b2\u03b1\u03bd\u03af) o rabani (\u03c1\u03b1\u03b2\u03b1\u03bd\u03af), in albanese revani, in turco revani, \u00e8 una torta dolce tipica del Medio Oriente a base di semolino, ricoperta di sciroppo di zucchero e decorata con una mandorla su ogni fetta.\nUna variante molto popolare \u00e8 fatta con l'aggiunta di farina di cocco o di panna da latte."}
{"id": "2499333", "revid": "1745361", "url": "https://it.wikipedia.org/wiki?curid=2499333", "title": "Ifianassa (figlia di Preto)", "text": "Ifianassa (in greco antico \u038a\u03c6\u03b9\u03ac\u03bd\u03b1\u03c3\u03c3\u03b1 \"Iphi\u00e0nassa\") o Cirianassa nella mitologia greca era il nome di una delle figlie di Stenebea e di Preto il re di Argo ed in seguito sovrano di Tirinto.\nIl mito.\nAveva due sorelle, Lisippa ed Ifinoe insieme venivano chiamate le Pretidi.\nDi lei e delle sue sorelle si racconta in occasione dell'incontro con Melampo. Le tre sorelle erano uscite di senno e il loro padre disperato fino a quando Melampo, il primo medico come citato nei racconti, venne nel suo paese, incontratele riusc\u00ec a guarirle. Ifianassa and\u00f2 in sposa al medico da cui ebbe i figli, Abante, Mantio, Antifate e Pronoe."}
{"id": "2499339", "revid": "838137", "url": "https://it.wikipedia.org/wiki?curid=2499339", "title": "Bank of the West Classic 2008 - Doppio", "text": "Il doppio del Bank of the West Classic 2008 \u00e8 stato un torneo di tennis facente parte del WTA Tour 2008.\nSania Mirza e Shahar Peer erano le detentrici del titolo, ma quest'anno non hanno partecipato insieme. La Mirza ha fatto coppia con Anna \u010cakvetadze, ma ha perso nel 1\u00ba turno contro Eva Hrdinov\u00e1 e Vladim\u00edra Uhl\u00ed\u0159ov\u00e1. La Peer ha fatto coppia con Gisela Dulko, ma ha perso nel 1\u00ba turno contro Ayumi Morita e Ai Sugiyama.\nCara Black e Liezel Huber hanno battuto in finale 6\u20134, 6\u20133, Elena Vesnina e Vera Zvonar\u00ebva."}
{"id": "2499340", "revid": "320578", "url": "https://it.wikipedia.org/wiki?curid=2499340", "title": "Bassi tuba", "text": ""}
{"id": "2499343", "revid": "709565", "url": "https://it.wikipedia.org/wiki?curid=2499343", "title": "Ifinoe", "text": ""}
{"id": "2499346", "revid": "1718925", "url": "https://it.wikipedia.org/wiki?curid=2499346", "title": "Manuale HACCP", "text": "Il manuale HACCP \u00e8 un documento redatto da un'azienda alimentare che si occupa di preparazione, produzione, confezionamento, commercio e somministrazione di alimenti. Il manuale viene redatto dal titolare dell'azienda in collaborazione con un consulente tecnico che abbia esperienza e conoscenza delle normative che ne disciplinano la correttezza e congruit\u00e0 con le normative stesse.\nIl manuale, detto anche di autocontrollo, viene realizzato sui principi dell'HACCP (Hazard Analysis and Critical Control Points, \"Analisi dei rischi e controllo dei punti critici\") dettati dal regolamento CE n. 852/2004. Il manuale descrive l'azienda con le sue attrezzature, i suoi ambienti ed i relativi processi di produzione mediante il cosiddetto \"lay out\" del processo. Il manuale, oltre a descrivere l'azienda ed i suoi processi, contiene indicazioni per prevenire e risolvere i rischi alimentari per ogni fase del processo produttivo. Generalmente i manuali di autocontrollo prevedono procedure, istruzioni e schede per monitorare i vari punti in cui il pericolo per la salubrit\u00e0 degli alimenti pu\u00f2 divenire concreto. Generalmente i punti pi\u00f9 importanti riguardano il monitoraggio delle temperature di conservazione, di cottura, sterilizzazione, ricevimento merci, ecc. Ogni azienda alimentare ha delle caratteristiche strutturali e produttive differenti dalle altre; pertanto anche il manuale deve essere realizzato \"su misura\" al fine della sua reale utilit\u00e0 e garanzia della sicurezza alimentare."}
{"id": "2499351", "revid": "599013", "url": "https://it.wikipedia.org/wiki?curid=2499351", "title": "Lisippe", "text": ""}
{"id": "2499352", "revid": "287204", "url": "https://it.wikipedia.org/wiki?curid=2499352", "title": "Gastein Ladies 2008", "text": "Il Gastein Ladies 2008 \u00e8 stato un torneo di tennis giocato sulla terra battuta. \u00c8 stata la 2\u00aa edizione del Gastein Ladies, che fa parte della categoria Tier III nell'ambito del WTA Tour 2008. Si \u00e8 giocato a Bad Gastein in Austria,dal 14 al 20 luglio 2008.\nCampioni.\nSingolare.\n Pauline Parmentier ha battuto in finale Lucie Hradeck\u00e1 6\u20134, 6\u20134\nDoppio.\n Andrea Hlav\u00e1\u010dkov\u00e1 / Lucie Hradeck\u00e1 hanno battuto in finale Sesil Karatan\u010deva / Natasa Zori\u0107 6\u20133, 6\u20133"}
{"id": "2499357", "revid": "35926", "url": "https://it.wikipedia.org/wiki?curid=2499357", "title": "Sindaci di Tito", "text": "Questo \u00e8 un elenco di tutti i sindaci, podest\u00e0 e commissari prefettizi che si sono succeduti dal 1800 ai giorni nostri come riportato ed esposto all'interno degli uffici comunali."}
{"id": "2499363", "revid": "767487", "url": "https://it.wikipedia.org/wiki?curid=2499363", "title": "Rainism", "text": "Rainism \u00e8 il quinto album del cantante coreano Rain, ed il primo pubblicato dopo l'abbandono dell'etichetta discografica JYP Entertainment. \"Rainism\" \u00e8 stato pubblicato il 16 ottobre 2008 in Corea del sud, ed in seguito \u00e8 stato pubblicato in altre quattro edizioni in tutta l'Asia."}
{"id": "2499364", "revid": "28592", "url": "https://it.wikipedia.org/wiki?curid=2499364", "title": "Paola De Martini", "text": ""}
{"id": "2499365", "revid": "287204", "url": "https://it.wikipedia.org/wiki?curid=2499365", "title": "Hemichromis lifalili", "text": "Hemichromis lifalili \u00e8 un pesce d'acqua dolce appartenente alla famiglia Cichlidae, sottofamiglia Pseudocrenilabrinae\nDistribuzione e habitat.\nQuesta specie \u00e8 diffusa in Africa occidentale, nel fiume Congo e in un suo affluente settentrionale, l'Ubangi, nel Congo. Predilige particolarmente corsi d'acqua che scorrono nella foresta e laghi ben ossigenati.\nDescrizione.\nCome le altre specie del genere presenta una forma allungata, compressa ai fianchi, ma con aspetto robusto e tozzo. In tutti e due i sessi, oltre ad una calda colorazione marrone sulla testa e sulla nuca, il corpo si presenta molto colorato di rosso-arancio e rosso vivo. Nel periodo dell'accoppiamento quasi tutto il corpo \u00e8 rosso lacca. Inoltre, questi pesci hanno una grossa macchia scura sull'opercolo branchiale, ornata in parte da un contorno dorato. Il peduncolo caudale non presenta alcun segno particolare. Soltanto al centro del corpo, su entrambi i fianchi, spicca una grossa macchia scura. Su tutto il corpo, la testa e le pinne, sono ben evidenti numerose file di puntini celesti luminosi. \nI maschi raggiungono una lunghezza di 10 cm, le femmine restano leggermente pi\u00f9 piccole.\nRiproduzione.\nDi solito la femmina depone le uova su di un sasso ed il maschio le feconda immediatamente. Dopo 38 ore, nell'uovo si possono gi\u00e0 osservare i primi segni di vita: l'embrione pompa il liquido embrionale, che \u00e8 ben visibile attraverso la membrana vitellina. Ad una temperatura di 25,5\u00a0\u00b0C, la schiusa avviene dopo 50 ore. Dopo cinque giorni e mezzo, gli avannotti nuotano liberamente e vengono guidati da entrambi i riproduttori, ma principalmente dalla femmina. Il maschio si occupa prevalentemente della difesa del territorio, che si allarga sempre di pi\u00f9 con la crescita degli avannotti ed il conseguente sciamare degli stessi. Durante questo periodo, l'acquario deve essere di dimensioni tali e cos\u00ec riccamente arredato con piante, che gli altri pesci possano appartarsi e, se necessario, anche nascondersi.\nAlimentazione.\nSi ciba prevalentemente di piccoli pesci e insetti.\nAcquariofilia.\nCome il pi\u00f9 comune e congenere \"H. bimaculatus\" \u00e8 diffuso commercialmente per l'allevamento in acquario. La riproduzione \u00e8 piuttosto semplice e avviene facilmente in cattivit\u00e0."}
{"id": "2499366", "revid": "1442080", "url": "https://it.wikipedia.org/wiki?curid=2499366", "title": "Gastein Ladies 2008 - Singolare", "text": "Il singolare del Gastein Ladies 2008 \u00e8 stato un torneo di tennis facente parte del WTA Tour 2008.\nFrancesca Schiavone era la detentrice del titolo, ma quest'anno non ha partecipato.\nPauline Parmentier ha battuto in finale 6\u20134, 6\u20134, Lucie Hradeck\u00e1."}
{"id": "2499367", "revid": "1249961", "url": "https://it.wikipedia.org/wiki?curid=2499367", "title": "Texture mapping", "text": "Il texture mapping in computer grafica \u00e8 una tecnica che permette di proiettare una o pi\u00f9 texture sulla superficie di un modello 3D, utilizzando le coordinate UV. Essa rende il modello pi\u00f9 dettagliato e realistico, inoltre la sovrapposizione di pi\u00f9 texture \u00e8 utilizzata ad esempio per dare degli effetti speciali ai modelli tridimensionali come luce e nebbia. La tecnica, in particolare nelle animazioni 3D, unisce la rapidit\u00e0 di calcolo della grafica poligonale alla ricchezza di dettaglio delle immagini in grafica raster. \nLa diffusione di tale tecnica di animazione nelle applicazioni domestiche come i videogiochi si ebbe negli anni 1990; nei primi anni del decennio era ancora fattibile con velocit\u00e0 adeguate solo sui PC pi\u00f9 potenti dell'epoca.\nStoria.\nAgli albori della computer grafica, i piccoli dettagli dei modelli - che fossero geometrici o riconducibili al colore - erano rappresentati sul modello dell'oggetto \"dipingendoli\" sul modello stesso, come in una pittura trompe-l'\u0153il. Era possibile dipingere una piccola macchia chiara sul modello in modo sembrasse un punto luce, a prescindere dall'illuminazione nella scena. Questi dettagli erano chiamati texture, ed erano memorizzati in un array immagine. Il modellista della scena doveva anche associare ogni vertice del modello alla posizione nell'array immagine, perci\u00f2 \"mappare\" il modello all'immagine (sebbene l'obiettivo generale fosse proprio l'opposto - questa mappatura era usata per \"applicare\" l'immagine sul modello, come un adesivo).\nPresto divenne chiaro che piuttosto che mappare l'albedo (ovvero la frazione dell'energia riflessa), era possibile mappare altri parametri del modello di illuminazione, come il vettore normale. Il variare del vettore normale rendeva il modello come increspato o accidentato (senza modificare la geometria del modello); in altre parole, l'aspetto di una trama. Ma il termine \"texture\" era gi\u00e0 utilizzato per dare il significato a qualcosa di diverso, cos\u00ec questo fu chiamato \"bump mapping\" (Blinn, 1978). In seguito divenne chiaro che si potevano anche memorizzare in una mappa piccole variazioni nella posizione della superficie, e mentre questo sarebbe stato chiamato bump mapping - dato che effettivamente aggiungeva irregolarit\u00e0 a una superficie - quell'espressione era comunque in uso, cos\u00ec venne chiamato \"displacement mapping\" (Cook, 1984).\nInfine, quando divennero comuni le GPU programmabili, la loro texture memory era l'unica struttura dati disponibile indirizzabile casualmente al programmatore, ed era spesso usata per memorizzare array n-dimensionali, puntatori, e altre cose (ovvero, essa era trattata come una memoria ordinaria). Perci\u00f2, il particolare significato di \"texture\" \u00e8 piuttosto dipendente dal tempo; quando si legge un documento sulla materia, c'\u00e8 bisogno di sapere quando \u00e8 stato scritto per sapere cosa il termine sta a indicare.\nFunzionamento.\nLe \"texture\" sono immagini utilizzate per aggiungere dettagli ulteriori all'ombreggiatura di superfici che apparirebbero altrimenti troppo omogenee e artificiali. L'idea \u00e8 semplice: ogni volta che lo shading viene calcolato, vengono letti i valori utilizzati dalla computazione - il colore diffuso, per esempio - da una texture, invece che usare i valori di attributo che sono connessi alla geometria renderizzata. Questa operazione \u00e8 conosciuta come texture lookup: il codice dello shading specifica una \"texture coordinate\", un punto nel dominio della texture, e il sistema di texture mapping trova il valore in quel punto nella texture immagine e lo restituisce. Il valore della texture \u00e8 dopo usato nella computazione dello shading.\nCaso generale.\nSi consideri una scena con un pavimento ligneo, e si determini che il colore diffuso del pavimento sia controllato da un'immagine che mostra assi del pavimento con una grana lignea. A prescindere che si stia utilizzando il ray tracing o la rasterizzazione, il codice dello shading che calcola il colore per un punto di intersezione raggio-superficie o per un frammento generato dal rasterizer, necessita di sapere il colore della texture nello shading point, in modo da usarlo come colore diffuso nel modello di shading lambertiano.\nPer ottenere questo colore, lo shader esegue un \"texture lookup\": comprende la posizione, nel sistema di coordinate della texture immagine, che corrisponde allo shading point, e legge il colore in quel punto nell'immagine, che ci risulta nel \"texture sample\". Quel colore \u00e8 dopo usato nello shading e, dato che il texture lookup avviene in differenti posizioni nella texture per ogni pixel che vede il pavimento, diviene visibile un pattern di colori differenti nell'immagine. Il codice potrebbe apparire in questo modo:\nIn questo codice, lo shader chiede alla superficie dove guardare nella texture, e in qualche modo ogni superficie che si desideri ombreggiare usando una texture necessita di essere in grado di rispondere a questa richiesta. Questo porta al primo ingrediente chiave del texture mapping: abbiamo bisogno di una funzione che esegua una mappatura dalla superficie alla texture, che possiamo calcolare facilmente per ogni pixel. Questa \u00e8 la \"texture coordinate function\", e diremo che essa assegna delle texture coordinates per ogni punto sulla superficie. Matematicamente essa \u00e8 una mappatura dalla superficie formula_1 al dominio della texture, formula_2:\nformula_3\nL'insieme formula_2, spesso chiamato \"texture space\", \u00e8 di solito solo un rettangolo che contiene l'immagine; \u00e8 comune l'utilizzo del quadrato unitario formula_5 (useremo le lettere formula_6 e formula_7 per le due texture coordinates). La funzione formula_8 \u00e8 una mappatura \"dalla\" superficie \"alla\" texture, quando il nostro obiettivo \u00e8 inserire la texture sulla superficie, questa tuttavia \u00e8 la funzione di cui abbiamo bisogno.\nPer il caso del pavimento di legno, se il pavimento si trova a essere a una costante formula_9 e allineato agli assi formula_10 e formula_11, possiamo semplicemente usare la mappatura\nformula_12\nper alcuni fattori di scala appropriatamente scelti formula_13 e formula_14, per assegnare le texture coordinates formula_15 al punto formula_16, e in seguito utilizzare il valore di un \"texture pixel\", o texel, il pi\u00f9 vicino a formula_17, come valore della texture in formula_18.\nI pixel da visualizzare sullo schermo, calcolati a partire dai texel, verranno in seguito governati dal filtro della texture. Il metodo pi\u00f9 veloce \u00e8 quello di usare l'interpolazione lineare (filtro lineare), ma l'interpolazione bilineare (filtro bilineare) o l'interpolazione trilineare (filtro trilineare) tra MIP map sono quelle pi\u00f9 comunemente utilizzate per ridurre l'aliasing, e quindi per aumentare la qualit\u00e0 complessiva dell'immagine. L'applicazione della texture sul modello tridimensionale \u00e8 compito della scheda video."}
{"id": "2499368", "revid": "1543377", "url": "https://it.wikipedia.org/wiki?curid=2499368", "title": "All Shall Fall", "text": "All Shall Fall \u00e8 l'ottavo album in studio del gruppo musicale black metal norvegese Immortal, pubblicato nel 2009 dalla Nuclear Blast. La copertina dell'album \u00e8 stata resa pubblica il 30 luglio 2009 sul sito web ufficiale della band.\nRegistrazione e produzione.\nNel gennaio 2008 gli Immortal iniziarono a lavorare sul nuovo album. Dopo aver passato la maggior parte di quell'anno in tour, il grupp\u00f2 si ritrov\u00f2 negli studi di registrazione Grieghallen e The Abyss nell'aprile 2009 per iniziare la registrazione del disco. Il mese seguente il gruppo aveva gi\u00e0 terminato la registrazione completa dell'album e ne annunci\u00f2 perci\u00f2 il titolo.\nSempre in giugno fu data la possibilit\u00e0 al magazine \"Terrorizer\" di ascoltare le tracce appena registrate.\nDopo aver partecipato ad alcuni festival gli Immortal hanno infine rivelato la tracklist dell'album il 13 giugno, e pochi giorni pi\u00f9 tardi, il 18 giugno, anche la data di pubblicazione."}
{"id": "2499369", "revid": "72396", "url": "https://it.wikipedia.org/wiki?curid=2499369", "title": "Antigua and Barbuda Football Association", "text": ""}
{"id": "2499380", "revid": "327653", "url": "https://it.wikipedia.org/wiki?curid=2499380", "title": "Codice Sinaitico", "text": ""}
{"id": "2499381", "revid": "327653", "url": "https://it.wikipedia.org/wiki?curid=2499381", "title": "Codice Vaticano", "text": ""}
{"id": "2499384", "revid": "729019", "url": "https://it.wikipedia.org/wiki?curid=2499384", "title": "Gran Premio di Gran Bretagna 1968", "text": "Il Gran Premio di Gran Bretagna 1968 fu una gara di Formula 1, disputatasi il 21 luglio 1968 sul Circuito di Brands Hatch. Fu la settima prova del mondiale 1968 e vide la vittoria di Jo Siffert su Lotus-Ford, seguito da Chris Amon e da Jacky Ickx\nNote.\n\"Salvo indicazioni diverse le classifiche sono tratte da \""}
{"id": "2499386", "revid": "7", "url": "https://it.wikipedia.org/wiki?curid=2499386", "title": "Joseph &quot;Crazy Joe&quot; Gallo", "text": ""}
{"id": "2499387", "revid": "123304325", "url": "https://it.wikipedia.org/wiki?curid=2499387", "title": "Valzer per un amore/La canzone di Marinella", "text": "Valzer per un amore/La canzone di Marinella \u00e8 il sesto singolo a 45 giri di Fabrizio De Andr\u00e9, pubblicato in Italia dalla Karim nel 1964.\nIl disco.\nIn copertina, che raffigura una foto del cantautore, lo stesso interpreta col suo semplice nome.\nAll'epoca per sbaglio furono stampate dalla Karim alcune copie con diversi errori sulle etichette del disco (ma non sulla copertina), per esempio il lato A vede la presenza dell'apostrofo nel titolo, mentre sul lato B il titolo diventa \"La ballata di Marinella\" e il direttore d'orchestra Giampiero Boneschi.\n\"Brani\".\n\"Valzer per un amore\".\nIl padre di Fabrizio, per alleviare alla moglie i dolori del parto, mise sul giradischi la \"Suite siciliana\" di Gino Marinuzzi e, mentre suonava il pezzo pi\u00f9 celebre dell'opera, \"Valzer campestre\", Fabrizio vide la luce. Anni dopo, venuto a conoscenza del fatto, De Andr\u00e9 vi aggiunse delle parole, ispirate a un celebre sonetto di Pierre de Ronsard, \"Quand vous serez bien vieille\" (1578). Nacque cos\u00ec \"Valzer per un amore\". La canzone fa parte della raccolta \"Nuvole barocche\" del 1969, pubblicata dalla Roman Record Company (RCP 704). Nel 1974 una diversa versione sar\u00e0 inserita nell'album \"Canzoni\" (Produttori Associati, PA/LP 52).\n\"La canzone di Marinella\".\nEsistono delle stampe del disco con i lati invertiti. La prima incisione su questo singolo \u00e8 del 1964 ma ebbe poca fortuna commerciale; il brano divenne noto poi grazie alla cover interpretata da Mina nel 1967 nel singolo \"La canzone di Marinella/I discorsi\". Questa versione \u00e8 presente anche nella prima raccolta del periodo Karim, \"Tutto Fabrizio De Andr\u00e9,\" pubblicata nel 1966 e ristampata, dopo il fallimento Karim, dall'etichetta Roman Record Company nel 1968 con il titolo \"La canzone di Marinella\".\nUna nuova versione con orchestrazione diversa si trova nell'album \"Volume III\" e nel singolo \"La canzone di Marinella/Amore che vieni, amore che vai\" estratto dall'album, entrambi pubblicati nel 1968 dopo la versione di Mina.\nNella raccolta su CD e MC del 1995, intitolata \"La canzone di Marinella\", sar\u00e0 inserita la versione originale del 1964.In tutte le edizioni arrangiamento e direzione d'orchestra sono di Gian Piero Reverberi.\nVenne poi realizzata nel 1997 una nuova versione con un duetto fra Mina e Fabrizio De Andr\u00e9 del brano, inserito nella raccolta \"Mi innamoravo di tutto\", sia in un CD singolo promozionale, sempre pubblicato nel 1997. Pi\u00f9 tardi Mina includer\u00e0 questa versione nella sua raccolta \"In duo\", pubblicata nel 2003.\nLa versione dal vivo alla Bussola del 16 marzo 1975\nDopo numerosi tentativi falliti nel 1974 da parte dell'impresario teatrale Sergio Bernardini di portare De Andr\u00e9 a esibirsi dal vivo nel suo locale La Bussola di Focette alla Marina di Pietrasanta in Versilia, nel gennaio 1975 sar\u00e0 lo stesso cantautore a proporgli un \"pacchetto\" di 100 di serate a 300 milioni di Lire. L'impresario, che in precedenza era arrivato a trattare fino a 6 milioni per una singola esibizione, con grande sorpresa del proponente, accetter\u00e0 l'offerta. La prima esibizione in concerto sar\u00e0 fissata per la notte tra il 15 e il 16 marzo 1975.\nLa versione eseguita dal vivo quella notte contiene una strofa con testo diverso.\nSe da un lato il brano ha rappresentato una svolta economica e artistica nella vita del cantautore, nel momento in cui Mina, con la sua interpretazione della ballata incisa nel 1967, porta canzone e autore ad avere una visibilit\u00e0 e popolarit\u00e0 a livello nazionale mai ottenuta fino a quel momento; dall'altra \u00e8 curioso che il brano originale sia cos\u00ec atipico nei toni musicali e testuali rispetto a tutta la produzione precedente e successiva di De Andr\u00e9."}
{"id": "2499389", "revid": "72396", "url": "https://it.wikipedia.org/wiki?curid=2499389", "title": "Bahamas Football Association", "text": ""}
{"id": "2499390", "revid": "648716", "url": "https://it.wikipedia.org/wiki?curid=2499390", "title": "Erasippo", "text": "Nella mitologia greca, Erasippo era il nome del figlio di Lisippe e di Eracle.\nIl mito.\nLa madre rimase incinta come le sue 49 sorelle dall'eroe che era venuto ospite in casa del padre, Erasippo e gli altri facevano parte dei Tespiadi."}
{"id": "2499393", "revid": "125417947", "url": "https://it.wikipedia.org/wiki?curid=2499393", "title": "Claudio Botosso", "text": "Biografia.\nBiellese, a 18 anni si trasferisce a Roma, dove prende lezioni di recitazione all'Accademia Sharoff e lezioni di mimo con Angelo Corti.\nNel 1979 esordisce in teatro interpretando Gianni Rilow in \"Risveglio di primavera\" di Wedekind, per la regia di Mem\u00e8 Perlini. Viene scritturato dalla Compagnia Teatro Popolare per lo spettacolo \"Cyrano de Bergerac\" diretto da Maurizio Scaparro. Pino Micol lo scrittura per \"La visita della vecchia signora\" di Friedrich D\u00fcrrenmatt e l'anno successivo lavora con Piera Degli Esposti in \"Lunga notte di Medea\" di Corrado Alvaro per la regia di Werner Schroter.\nNel 1983 interpreta \"Conversazione con l'uomo nell'armadio\", monologo tratto dalla prima raccolta di racconti di Ian Mc Ewan per la regia di Amedeo Fago.\nNel 1985 esordisce in cinema: Pupi Avati gli affida il ruolo di protagonista in \"Impiegati\". Il film ottiene un buon successo di pubblico e di critica, partecipando alla \"Quinzaine des R\u00e9alisateurs\" al Festival di Cannes. La pellicola lo porta all'attenzione di registi prestigiosi come Federico Fellini e Marco Bellocchio con i quali girer\u00e0 rispettivamente \"Ginger e Fred\" e \"Diavolo in corpo\". Nel 1987 il famoso cartoonist Bruno Bozzetto lo sceglie come protagonista per il suo primo film con attori veri \"Sotto il ristorante cinese\". Lavora poi con Marco Risi in \"Soldati - 365 all'alba\". Nel 2012 \u00e8 nel cast de \"La moglie del sarto\" per la regia di Massimo Scaglione, mentre nel 2013 \u00e8 il protagonista de \"Seconda primavera\" del regista Francesco Calogero per il quale vince il premio come miglior attore protagonista al Internationalfilmfestival di Mallorca Spagna ) e al Dedalo Minosse Cinema .\nFilmografia.\nTelevisione.\nCORTOMEGRAGGI\n. Febbre regia di E. Muzzupappa (2021)\n. La confessione regia di B. Boccoli (2020)\n. Il figlio del macellaio regia di Leonardo Stefenelli (2017)\n. L'ultima rima regia di C. Fracanzani (2016)\n\". Origami\", regia di Andrea Caciagli (2012)\n. In questa vita regia di E. Pitigliani (2010)\n. Via Manthon\u00e9 regia di B. Dall'Angelo (1992)\n. Dopo il film regia di G, Campiotti (1989)"}
{"id": "2499402", "revid": "838137", "url": "https://it.wikipedia.org/wiki?curid=2499402", "title": "Gastein Ladies 2008 - Doppio", "text": "Il doppio del Gastein Ladies 2008 \u00e8 stato un torneo di tennis facente parte del WTA Tour 2008.\nLucie Hradeck\u00e1 e Renata Vor\u00e1\u010dov\u00e1 erano le detentrici del titolo, ma la Vor\u00e1\u010dov\u00e1 non ha partecipato quest'anno.\nSolo la Hradeck\u00e1 ha partecipato facendo coppia con Andrea Hlav\u00e1\u010dkov\u00e1 e ha vinto in finale 6\u20133, 6\u20133, Sesil Karatan\u010deva e Nata\u0161a Zori\u0107."}
{"id": "2499405", "revid": "345405", "url": "https://it.wikipedia.org/wiki?curid=2499405", "title": "Illuminati", "text": "Gli Illuminati (conosciuti anche come gli Illuminati di Baviera o pi\u00f9 precisamente l'Ordine degli Illuminati) sono stati una societ\u00e0 segreta nata in Baviera nel XVIII secolo.\nVenne istituita a Ingolstadt (Germania) il 1\u00ba maggio del 1776 da Johann Adam Weishaupt (1748\u20131830) come alternativa alla massoneria, assumendone una struttura analoga. Sebbene sia in dubbio l'attuale esistenza di tale societ\u00e0, essa \u00e8 spesso menzionata nell'ambito delle teorie del complotto per indicare presunti gruppi di potere e di pressione che eserciterebbero segretamente o, secondo altre versioni, aspirerebbero al dominio del mondo mediante l'instaurazione di un nuovo ordine mondiale.\nStoria.\nPredecessori e prodromi.\nLe origini antecedenti a Weishaupt possono essere trovate negli Alumbrados in Spagna e negli Illumin\u00e9s in Francia. Questa affermazione \u00e8 fatta sulla base della somiglianza nel nome o di presunti segreti occulti, ma di fatto non sussiste alcuna solida prova storica che attesti questo legame. Le pratiche mistiche di questi gruppi e il loro tentativo di unirsi a Dio tramite la meditazione, o anche con l'aiuto di pratiche sessuali, e infine l'affermazione - peraltro connaturata a ogni tipo di cammino iniziatico - che l'illuminazione poteva essere raggiunta durante la vita, li fanno certo assomigliare ai gruppi Illuminati successivi, ma le affermazioni che sostengono una connessione stretta con quelle organizzazioni successive restano a tutt'oggi indimostrate.\nVi sono anche altri antecedenti agli Illuminati di Baviera, che presentano una stessa matrice ideologica e che si possono considerare come precursori o come fonte di ispirazione per il pensiero di Weishaupt. Sicuramente certi aspetti dell'opera di Comenius, nome utilizzato da Johan Amos Komensk\u00fd (1592-1670), sono strettamente legati al pensiero degli Illuminati. Comenius \u00e8 noto come pedagogo, tuttavia la sua opera pedagogica \u00e8 inseparabile dal resto del suo sistema, essenzialmente gnostico. Egli stesso lo riconosce quando afferma: \"ci\u00f2 che ho scritto in tema di giovent\u00f9, non l'ho scritto come pedagogo, ma come teologo\" (\u00abOpera Didactica Omnia\u00bb, IV, 27). Nella sua speculazione si ritrova la matrice mondialista, nella fattispecie l'ideale di un controllo gerarchico, unico e mondiale del sapere e dell'insegnamento.\nLa fondazione.\nMolto si sa sulle vicende della prima fase di questa associazione, grazie soprattutto alla tesi di dottorato dello storico e germanista Ren\u00e9 Le Forestier (1868-1951), che ebbe accesso a parecchi documenti andati persi durante le due guerre mondiali.\nLa societ\u00e0 degli Illuminati, il cui nome completo \u00e8 \"Illuminati di Baviera\", secondo la storiografia tradizionale, sarebbe nata nel 1776 ad opera di Johann Adam Weishaupt (1748-1830), professore di giurisprudenza all'Universit\u00e0 di Ingolstadt, assieme agli studenti Anton von Massenhausen (1758-1815) e Max Merz (1758-1807).\nFondata inizialmente con il nome di \"Ordine dei Perfettibili\" (\"Bund der perfectbilisten\"), fu poi cambiato in \"Ordine degli Illuminati\" (\"Illuminatenorden\").\nLa societ\u00e0 si forma come alternativa alla nascente massoneria tedesca, pur mantenendo i caratteri di segretezza e divisione gerarchica su base iniziatica. Per aumentare il prestigio dell'associazione, le si attribuisce un finto passato storico, con un tono autocelebrativo. Ciascun membro assume un nome mitico, e viene creata una prima gerarchia. All'inizio i membri sono solo studenti universitari, con l'intento dichiarato di diffondere le opere dei Lumi all'interno di uno Stato, la Baviera, che proibiva gran parte di tali scritti. Inoltre si propongono di operare un perfezionamento morale dei loro membri, e di riunire la Germania, e poi l'Europa, per ottenere il ritorno allo \"stato di natura\", in cui gli uomini sarebbero vissuti in pace tra loro.\nAdam Weishaupt, per esempio, sosteneva che \u00abogni uomo capace di trovare in se stesso la Luce Interiore [...] diventa eguale a Ges\u00f9, ossia Uomo-Re...\u00bb. Apparentemente l'insegnamento segreto panteista che veniva impartito agli adepti asseriva che \u00ab [...] tutte le religioni si fondano sull'impostura e le chimere, che tutte finiscono per rendere l'uomo debole, strisciante e superstizioso, che tutto, nel mondo, \u00e8 materia e che Dio e il mondo non sono che un'unica cosa\u00bb. Weishaupt ancora aggiungeva che \u00abper raggiungere la societ\u00e0 ideale si deve passare, per parecchie generazioni, attraverso l'esperienza della societ\u00e0 autoritaria\u00bb. La societ\u00e0 divenne pi\u00f9 organizzata con l'affiliazione nel 1780 del barone Adolf von Knigge (1752-1796), il quale, conoscendo i rituali massonici, sugger\u00ec a Weishaupt una riorganizzazione della societ\u00e0.\nLe inchieste giudiziarie ed il declino.\nIl 22 giugno 1784, proprio quando la societ\u00e0 segreta sembrava all'apice, gli Illuminati dovettero superare un periodo critico.\nIl principe elettore di Baviera Carl Theodor pubblic\u00f2 l'interdizione assoluta d'ogni comunit\u00e0, societ\u00e0 e confraternita segreta o non approvata dallo Stato\". Molti framassoni chiusero le logge ma gli Illuminati, che avevano membri alla Corte, continuarono in segreto. A complicare i piani della setta si era aggiunta anche la defezione di Knigge: Weishaupt lo condannava per la sua ossessione riguardo ai rituali occulti e Knigge accusava il capo di \"tirannia\" e \"gesuitismo\".\nKnigge fin\u00ec per lasciare l'ordine il 1\u00ba luglio del 1784. Nello stesso anno un professore di Monaco, Babo, scrisse ci\u00f2 che conosceva degli Illuminati in un libro intitolato \"Premier avis sur les francs-ma\u00e7ons\" (1784). Nell'aprile del 1786, due ex-membri di basso livello della societ\u00e0, il prete Cosandey e l'abate Renner, professori di lettere a Monaco, furono chiamati a testimoniare per accertare aspetti contrari alla morale e alla religione. Allo stesso modo testimoniarono anche il consigliere aulico Utzschneider e l'accademico Gr\u00fcnberger.\nI provvedimenti contro gli Illuminati per\u00f2 non furono efficaci: la setta aveva influenza anche nel Tribunale, e l'unica conseguenza fu la deposizione di Weishaupt dalla sua cattedra di professore ad Ingolstadt. Deposto dal suo ufficio, Weishaupt si era rifugiato a Ratisbona, pi\u00f9 deciso che mai a proseguire i suoi piani. Tra i suoi seguaci c'era il prete Lanz (detto \"Tamerlane\"), che per curiosa fatalit\u00e0 mor\u00ec colpito da un fulmine proprio mentre ricevette l'incarico di portare gli insegnamenti della setta in Slesia (fatto descritto nell'\"Apologie des Illumin\u00e9s\"). L'incidente port\u00f2 all'attenzione pubblica i piani della setta, i documenti segreti vennero recuperati da un ufficiale di Ratisbona e di conseguenza il principe Elettore della Baviera emise un nuovo bando a tutte le organizzazioni segrete, in particolare all'Ordine degli Illuminati e alla Loggia del Grande Oriente.\nL'11 ottobre 1785, alcuni magistrati ispezionarono una casa a Landshut di propriet\u00e0 di Xavier Zwack, consigliere aulico della reggenza dell'Ordine degli Illuminati e primo reclutatore di nuovi adepti della setta, nonch\u00e9 membro degli \"Areopagiti\", il consiglio superiore dell'Illuminismo. L'anno seguente venne perquisito il castello di Sanderstorf, di propriet\u00e0 del barone Tommaso de Bassus \"Hannibal\". Queste ispezioni misero la giustizia in possesso di tutto l'archivio degli Illuminati. Il sequestro comprese anche dei biglietti, la maggior parte scritti da Massenhausen, consigliere a Monaco, in cui si trovavano delle ricette per comporre l'acqua tofana, per rendere malsana l'aria degli appartamenti, ecc., e una collezione di centotrenta sigilli di sovrani, signori, banchieri e le istruzioni per falsificare i mancanti.\nNel 1787 il principe Elettore di Baviera fece pubblicare della Corte di Monaco gli \"Scritti originali dell'ordine e della setta degli Illuminati\" con la seguente scritta sul frontespizio: \"Coloro che avessero qualche dubbio sull'autenticit\u00e0 di questa collezione, non hanno che ad annunziarsi agli Archivi segreti di Monaco, dove si \u00e8 dato l'ordine di mostrar loro le carte originali\". Questi documenti sono stati riportati anche dall'abate francese Augustin Barruel nelle \"Memorie per la storia del giacobinismo\" (\"M\u00e9mo\u00edres pour servir \u00e0 l'histoire du Jacobinisme\", 1796-1798). Sempre nel 1787 in Baviera venne posto l'editto definitivo con pena di morte contro gli Illuminati e il Grande Oriente. Nonostante la durezza della condanna, Weishaupt riusc\u00ec a sottrarsi alla giustizia rifugiandosi dal duca Ernesto II\ne altri membri della setta al massimo furono esiliati.\nIn questo periodo Weishaupt, sotto lo pseudonimo di \"Spartacus\", pubblic\u00f2 diversi libri sulla sua organizzazione. Il traduttore Johann Joachim Christoph Bode, che gi\u00e0 era il primo referente della setta in Turingia, divent\u00f2 il coordinatore degli Illuminati, anche se Weishaupt ne rimase il vero leader. Bode aveva contatti con la loggia Les Amis r\u00e9unis, la loggia dei Philal\u00e8thes a Parigi. Nel 1787 Bode e il barone von dem Bussche parteciparono al convegno massonico dei Philal\u00e8thes. Secondo alcuni Weishaupt mor\u00ec il 18 novembre del 1830, all'et\u00e0 di 82 anni, mentre altri lo indicano vivo almeno fino al 1840.\nOrganizzazione.\nL'organizzazione dell'Ordine era simile a quella massonica, aveva struttura piramidale e diversi gradi di iniziazione a cui corrispondeva una consapevolezza progressiva dei segreti della setta e un maggiore potere. Solo gli adepti dei gradi superiori erano a conoscenza dell'ultimo scopo dell'Ordine, del vero Illuminismo; questi capi parlavano di questo scopo agli altri adepti, senza mai dire in che cosa consistesse. Un adepto poteva conoscere quelli della sua classe e quelli dei gradi inferiori; ma a meno che non avesse ricevuto dai superiori la commissione di direttore, di visitatore o di spia, tutti gli altri adepti erano per lui quello che essi chiamavano \"invisibili\".\nIl passaggio ad un grado superiore richiedeva almeno un anno di prove da superare finch\u00e9 colui che seguiva l'adepto tracciava il \"quibus licet\", che conteneva tutte le indicazioni sufficienti per giudicare se l'adepto fosse degno o meno del passaggio di grado. Il \"quibus licet\" era suddiviso in colonne in cui erano riportati: connotati, carattere morale, religione, coscienza, studi favoriti, servigi che pu\u00f2 rendere, amicizie, appartenenza ad altre societ\u00e0 segrete, passioni dominanti, ricchezze e rendite, famiglia.\nLe fasi di iniziazione erano suddivise in tre classi principali:\nUno degli aspetti pi\u00f9 innovativi della cosiddetta \"massoneria illuminata\" era l'aggiunta dei tre gradi inferiori a cui poteva accedere un gran numero di adepti, che in realt\u00e0 non venivano iniziati sui veri segreti dell'Ordine, ma allo stesso tempo costituivano la parte pi\u00f9 superficiale, visibile e strumentale dell'organizzazione stessa. L'apertura alla \"gente comune\" permise di influenzare la societ\u00e0 in tutte le sue classi. Questa caratteristica diverr\u00e0 una delle distinzioni principali tra la massoneria elitaria di tipo inglese e quella pi\u00f9 popolare, che poi si identific\u00f2 nella massoneria del Grande Oriente.\nCaratteristiche.\nAppartenenze e usi.\nGli Illuminati adottavano soprannomi iniziatici ispirati al neoclassicismo: Adam Weishaupt si faceva chiamare \"Spartacus\". Anche ai luoghi vennero attribuiti dei soprannomi con lo stesso principio, per esempio: Monaco era \"Atene\" e divent\u00f2 la sede principale dell'organizzazione, Ingolstadt era \"Eleusi\", Heidelberg \"Utica\", la Baviera \"Grecia\", Francoforte \"Edessa\", la Svevia \"Pannonia\", Vienna \"Roma\". Il nucleo iniziale degli adepti doveva essere di 12, in analogia a Cristo e ai suoi apostoli, fatto non insolito nelle societ\u00e0 segrete di matrice anticlericale.\nTra i primi adepti della setta c'erano alcuni studenti di Weishaupt come Hertel, Massenhausen, alias \"Ajax\", futuro consigliere a Monaco e che Weishaupt considerava come il suo \"Pietro\", e Merz, alias \"Tiberius\", poi segretario dell'ambasciatore dell'Impero a Copenaghen. Altri adepti di rilievo furono Adolph Franz Friedrich Ludwig von Knigge, alias \"Philo\" (1752-1796); Johann Joachim Christoph Bode, alias \"Aurelius\" (1730-1793); Franz Xaver von Zwack, alias \"Cato\"; Friedrich Nicolai, alias \"Lucian\" (1733-1811); il Principe-arcivescovo di Magonza Karl Theodor von Dalberg, alias \"Cato von Verulam\" (1744-1817); il prof. Westenriedr, alias \"Pythagoras\"; il marchese Costanzo di Costanzo, alias \"Diomedes\"; il conte Alessandro Savioli-Corbelli (1742-1811), alias \"Bruto\"; il Barone von Schroeckenstein, alias \"Mohammed\"; il Barone von Meggenhofen, alias \"Sylla\"; il Barone F. H. von Bussche, alias \"Bayard\"; il Barone Tommaso de Bassus (1742-1815), alias \"Annibale\" e il musicista (maestro di Gaetano Donizetti) Johann Simon Mayr (1763-1845), alias \"Aristotele\".\nLa maggior parte dei membri appartenevano gi\u00e0 ad altre societ\u00e0 segrete e ricoprivano posizioni di prestigio nel clero, nella nobilt\u00e0, nella magistratura, nell'esercito, in ambito culturale, oppure erano rinomati avvocati. Anche molti personaggi illustri si associarono all'Ordine degli Illuminati, come per esempio il principe Carlo d'Assia-Kassel, alias \"Aaron\" (1744-1836), il duca Carlo Augusto di Sassonia-Weimar-Eisenach (1757-1828), il duca Ernst II, sovrano di Sassonia-Gotha, alias \"Quintus Severus\" (1745-1804) Johann Wolfgang von Goethe, alias \"Abaris\" (1749-1832) e Johann Gottfried Herder, alias \"Damasus Pontifex\" (1744-1803). Fin dai primi giorni della fondazione della sua setta, e forse anche prima, Weishaupt aveva compreso il vantaggio che avrebbe ottenuto dal consenso della moltitudine dei framassoni sparsi in tutto il mondo che contava gi\u00e0 diversi milioni di membri.\nDal 1777, Weishaupt venne ammesso a Monaco nella loggia \"Zur Behutsamkeit\". Come Weishaupt anche gli altri membri della setta si infiltrarono velocemente nella rete di logge che alla fine del Settecento si stavano diffondendo un po' in tutta Europa e a queste diedero un forte impulso rivoluzionario. Gli adepti dei gradi intermedi (Cavalieri Scozzesi) erano preposti a deviare e istruire le altre logge. Weishaupt sapeva che i massoni avevano il loro stesso obiettivo, ma si trovavano in posizioni diametralmente opposte: \"egli aveva i segreti della framassoneria, ma i framassoni non avevano i suoi\" (Barruel).\nLe regole.\nIl 16 luglio 1782, sotto la protezione e la collaborazione del principe Ferdinando duca di Brunswick \"Aaron\", capo \"formale\" della massoneria, fu convocata a Wilhelmsbad (Germania) un'assemblea generale di deputati massonici. Il capo degli Illuminati non partecip\u00f2 di persona, ma invi\u00f2 il suo braccio destro Knigge, illustre massone e autore del \"V\u00e9ritable Illumin\u00e9\", il codice degli Illuminati.\nA sua volta Knigge giudic\u00f2 pi\u00f9 conveniente tenersi in disparte e agire per mezzo del fidato barone Franz Dietrich von Ditfurth, detto \"Minos\", allora consigliere alla Camera imperiale di Wetzlar.\nDifferenze con la massoneria.\nSecondo la deposizione giuridica del professor Renner durante il processo in Baviera:\nLe implicazioni nella storia.\nOltre agli \"Illuminati di Baviera\", molte societ\u00e0 segrete di matrice occulta o legate alle tradizioni esoteriche sono state a volte associate al termine \"Illuminati\", sia perch\u00e9 ispirate a princ\u00ecpi analoghi, sia per il comune riferimento alla discesa nell'individuo della \"Luce\", sinonimo di conoscenza (o Gnosi) e di ampliamento della visione e del quadro percettivo. Tra il Medioevo e l'et\u00e0 moderna si sono a vario titolo autodefiniti \"illuminati\" i Confratelli dello Spirito Libero, i Rosacroce, gli Alumbrados, gli Illumin\u00e9s, i Martinisti, i Palladisti.\nDal XIX secolo in poi, tra i teorici del complotto, il termine \"Illuminati\" \u00e8 stato associato generalmente a seguaci di societ\u00e0 iniziatiche: Skull and Bones, il movimento del Round Table di Cecil Rhodes, Pilgrims Society, Fabian Society, Royal Institute of International Affairs, Council on Foreign Relations, Bohemian Club, il Gruppo Bilderberg, la Commissione Trilaterale, il Club di Roma, la Carnegie Foundation, la Fondazione Rockefeller.\nIn particolare, sul \"New York Review of Books\" (1995), Jacob Heilbrunn identific\u00f2 una delle fonti della presunta prosecuzione degli \u201cIlluminati\u201d in et\u00e0 moderna o contemporanea nella polemica antisemita del telepredicatore evangelista di destra Pat Robertson. Gi\u00e0 negli anni venti del XX secolo Nesta H. Webster utilizz\u00f2 la medesima teoria del complotto nel suo libro \"World Revolution: The Plot Against Civilization and Secret Societies and Subversive Movements\". La teoria emerge anche nel libro del teorico conservatore statunitense Eustace Mullins \"Secrets of the Federal Reserve\" del 1952."}
{"id": "2499407", "revid": "31886", "url": "https://it.wikipedia.org/wiki?curid=2499407", "title": "Hyundai Genesis Coup\u00e9", "text": "La Hyundai Genesis Coup\u00e9 \u00e8 una coup\u00e9 sportiva prodotta dalla casa automobilistica coreana Hyundai Motor Company a partire dal 2009 ed importata in Europa da gennaio 2011. Il modello deriva dalla grande berlina Hyundai Genesis introdotta nel 2008 ed utilizza la medesima piattaforma accorciata a trazione posteriore comune anche al modello Equus presentato nel corso del 2009. La produzione \u00e8 cessata nel 2016.\nI primi prototipi e l'evoluzione.\nLa progettazione di un'autovettura sportiva marchiata Hyundai inizia gi\u00e0 nel 2004; i tecnici coreani iniziarono ad elaborare un modello con carrozzeria coup\u00e9 che fosse ben pi\u00f9 grande della Tiburon e che potesse posizionarsi sul mercato come una diretta concorrente delle BMW Serie 3 Coup\u00e9 e Mercedes-Benz CLK. La Genesis Coupe all'interno dell'azienda Hyundai Motor \u00e8 nota come \"Progetto BH\".\nUn primo concept car venne esposto nello stesso anno in cui partirono gli studi al Salone dell'auto di Detroit. La HCD-8 definita come una gran turismo anticipava tratti della linea di quella che sar\u00e0 la versione definitiva, infatti la fanaleria posteriore e l'andamento della vetratura laterale ha subito solo una leggera evoluzione. La carrozzeria verniciata in un giallo crema disponeva di fari a tecnologia luminosa Led mentre il motore V6 era un 2,7 litri alimentato a benzina facente parte della famiglia motoristica \"\u03b4 Delta\" che trasmette la potenza al retrotreno; di conseguenza la trazione della vettura sfrutta le ruote motrici posteriori. Gli interni invece di una tonalit\u00e0 leggermente pi\u00f9 chiara rispetto alla carrozzeria hanno contribuito ad una netta anticipazione di quello che sar\u00e0 la versione di produzione.\nUn secondo prototipo risale all'edizione 2006 del Salone di Detroit. L'HCD-9 Talus \u00e8 un veicolo che sfrutta la stessa piattaforma a trazione posteriore della HCD-8 che per\u00f2 ha subito modifiche strutturali e nella geometria delle sospensioni. Incrementata l'altezza da terra per adattarsi alla carrozzeria di tipo Crossover SUV che svela un buon 60% dell'auto definitiva. Il prototipo \u00e8 lungo 4.667 mm, largo 1.932\u00a0mm, alto 1.578\u00a0mm e possiede unn passo di 2.800\u00a0mm. Dispone di quattro porte di cui le posteriori apribili \"contro vento\" (simili alla Mazda RX-8). Il motore adottata era il nuovo 4.6 V8 \"\u03c4 Tau\" da 381 CV che sar\u00e0 utilizzato solo nel 2008 dalla versione berlina della Genesis.\nNel 2007 al Salone dell'automobile di Los Angeles la Hyundai annuncia ufficialmente la produzione del modello definitivo per la fine del 2008 e l'inizio del 2009. La \"Hyundai Motor America\" per l'occasione espone il prototipo semi-definitivo che svela il 97% della vettura. Caratterizzata dall'estetica stile tuning presenta la carrozzeria verniciata di colore arancio, cofano anteriore in carbonio e motore 3.8 V6 \"\u039b Lambda\" capace di circa 300 cavalli abbinato ad un cambio manuale a 6 rapporti e alla trazione ovviamente posteriore. La Coupe Concept oltre al differenziale a slittamento limitato e all'impianto frenante a 4 dischi ventilati presenta i doppi terminali di scarico cromati, nervature nel sottoporta e cerchi in lega da 20\".\nIl modello definitivo.\nLa versione di serie viene esposta al Salone dell'automobile di New York nel 2008 in due versioni entrambe equipaggiate con il 3.8 V6 \"\u039b Lambda\": la prima di una colorazione grigio metallizzato e la seconda in rosso. Al Busan Internation Motor Show del 2008 (in Corea) la Hyundai riespone la Genesis Coupe in una versione speciale denominata \"380GT\" caratterizzata dalla colorazione lime metallizzato e dal motore 3.8. In seguito al grande successo riscosso in America e in Corea il modello \u00e8 stato esposto anche in Europa al Salone di Ginevra del 2009 suscitando molto interesse. Per l'occasione la Hyundai ha annunciato la commercializzazione anche in Europa, riservata per\u00f2 ai soli mercati principali di vetture sportive come la Germania e l'Inghilterra. Secondo le previsioni della casa madre la Genesis Coupe dovrebbe essere importata in Europa in circa 1.000 esemplari annui con il solo motore 2.0 Turbo.\nLa Genesis Coupe la si pu\u00f2 considerare come un'auto che condivide con la sola Genesis Sedan oltre alla denominazione la piattaforma di base a trazione posteriore. La carrozzeria oltre ad essere pi\u00f9 bassa e filante \u00e8 stata accorciata a 4,63 metri e il passo misura 2,82 metri. La linea presenta numerose curve e linee rette, nervature nel sottoporta e paraurti sporgenti. Le minigonne laterali e lo spoiler frontale posizionato al di sotto del paraurti anteriore donano alla Genesis Coupe un design molto sportivo e piacevole.\nLa vetratura laterale a doppio livello termina con il finestrino posteriore di forma triangolare con la base curva, la fanaleria anteriore e la calandra di piccole dimensioni \u00e8 stata studiata per garantire un basso coefficiente aerodinamico in modo da incrementare le prestazioni e di ridurre i consumi e le emissioni inquinanti. Il cofano del bagagliaio posteriore pu\u00f2 montare anche uno spoiler di dimensioni importanti che contribuisce ad un incremento della stabilit\u00e0 soprattutto in curva. Le frecce laterali di colore bianco sono integrate nei gusci degli specchi retrovisori.\nGli interni utilizzano una plancia specifica (totalmente differente dalla Genesis Sedan) ispirata nell'andamento delle curve a quella della HCD-8 concept car. Impianto multimediale centrale che ingloba il sistema di navigazione satellitare o il sistema audio Infinity (con supporti CD, MP3, iPod, USB ed Aux) con diffusori d'aria del climatizzatore posti ai lati della strumentazione centrale. La plancia dispone di plastiche morbide al tatto e di notevole cura nell'assemblaggio e nelle rifiniture. Disponibile l'interno anche in doppia colorazione: marroncino chiaro la zona superiore e nera la parte inferiore. La vettura viene omologata come una 2+2 posti a sedere grazie a due minipoltrone posteriori che garantiscono una comodit\u00e0 appena sufficiente.\nLa dinamica.\nIl pianale presenta numerose differenze rispetto alla versione originale progettata per le grandi ammiraglie. Rivista la geometria delle sospensioni dove all'avantreno troviamo un raffinato e complesso sistema composta da MacPherson posizionati nella zona superiore e nella zona inferiore troviamo due bracci multipli (\"Bi-Link\") che garantiscono una notevole tenuta di strada e stabilit\u00e0. Il retrotreno dispone del Multilink a 5 bracci utilizzato anche dalle Genesis ed Equus seconda serie. Secondo i tecnici Hyundai l'assetto risulta pi\u00f9 rigido del 24% rispetto a una BMW M3 E46, quest'ultima ritenuta dalla casa coreana una delle pi\u00f9 sportive e prestazionali vetture del segmento. L'impianto frenante \u00e8 curato dalla Brembo che utilizza quattro dischi autoventilati, da 320\u00a0mm all'anteriore e 314\u00a0mm al posteriore, con pinze specifiche a quattro pompanti verniciate di colore rosso.\nLa Genesis Coupe \u00e8 equipaggiata inoltre di serie con ESC, ABS, TCS e BAS\nMotorizzazioni.\nPer la nuova Genesis Coupe la Hyundai ha realizzato un reparto di motorizzazioni completamente nuovo basato su due propulsori benzina di cui un 2.0\u00a0cm\u00b3 a 4 cilindri in linea con di distribuzione bialbero DOHC a 4 valvole per cilindro, fasatura variabile continua delle valvole \"CVVT\" sull'albero a camme di aspirazione e sistema di aspirazione a geometria variabile \"VIS\", facente parte della famiglia motoristica \"\u03b8 Theta II\", e dotato di turbocompressore ed intercooler; ed un motore V6 da 3.8\u00a0cm\u00b3 della famiglia \"\u039b Lambda\", aspirato con distribuzione a 4 valvole per cilindro, doppia fasatura variabile continua delle valvole \"Dual-CVVT\" sia sull'albero a camme di aspirazione che su quello di scarico, ed il sistema di aspirazione a geometria variabile \"VIS\" .\nIl motore 2.0 Turbo eroga 214 CV e permette alla Genesis Coupe uno 0-100 km/h contenuto in 7,0 secondi per toccare la velocit\u00e0 massima di 220\u00a0km/h. Il 3.8 V6 invece accelera da 0\u2013100\u00a0km/h in 6,0 secondi e permette di toccare la velocit\u00e0 massima di 267\u00a0km/h grazie all'assenza di un limitatore elettronico. Il consumo medio dichiarato \u00e8 pari a 12,8\u00a0km/l per il 2,0 litri e di 10,6\u00a0km/l per il 3.8 V6.\nIl cambio per entrambi i propulsori \u00e8 un manuale a 6 rapporti con frizione monodisco mentre tra gli optional \u00e8 disponibile un automatico sequenziale ZF a 5 rapporti (abbinato al motore 2.0 Turbo) o 6 rapporti Shiftronic con paddle al volante e blocco del convertitore di coppia (abbinato al 3.8 V6).\nLa trazione \u00e8 posteriore con opzionale un differenziale a slittamento limitato di tipo Torsen.\nIl restyling del 2012.\nIl 9 gennaio 2012 \u00e8 stata presentata al Salone dell'automobile di Detroit la nuova versione; il restyling estetico si basa sul design Fluidic della Hyundai Veloster, soprattutto al frontale.\nIl propulsore V6 3.8 Lambda aggiunge ai gi\u00e0 presenti sistemi \"VIS\" e \"Dual-CVVT\" l'avanzato sistema di iniezione diretta \"GDI\", che garantisce un incremento di 42 CV di potenza (+14% rispetto al precedente) ed una coppia motrice di 400 N\u00b7m (+11% rispetto al precedente). La potenza massima raggiunge cos\u00ec il valore di 348 CV a 6,400 giri, con la coppia massima di 400 N\u00b7m a 4,700 giri. Con questi valori, la Hyundai Genesis Coupe 3.8 V6 ottiene un rapporto peso-potenza di 10.0:1.\nIl quattro cilindri 2.0 turbo, debuttato in questa nuova veste evoluta sul modello 2011 della Hyundai Sonata, beneficia di un nuovo turbocompressore twin-scroll da 18 psi di picco e di un nuovo intercooler dalle dimensioni maggiorate del 53% rispetto al precedente. Il nuovo turbocompressore \u00e8 molto pi\u00f9 efficace nello sfruttamento della pressione dei gas di scarico anche a bassi regimi, con il risultato di un'efficienza migliorata a temperature del motore inferiori al precedente single-scroll. Inoltre, il twin-scroll \u00e8 molto pi\u00f9 preciso nella sua azione, migliora la combustione, riduce il turbo-lag, contribuisce all'utilizzo di rapporti stechiometrici pi\u00f9 elevati ed esercita una pressione pi\u00f9 regolare ed uniforme sulle valvole, con il risultato di garantire simultaneamente pi\u00f9 potenza ed efficienza a consumi ed emissioni pi\u00f9 ridotti.\nOltre a ci\u00f2, questo propulsore beneficia per la prima volta del sistema di fasatura variabile \"Dual-CVVT\" su entrambi gli alberi a camme, sia in aspirazione che in scarico (il precedente montava il sistema \"CVVT\" solo sull'albero a camme di aspirazione). Oltre al sistema di aspirazione a geometria variabile \"VIS\", gi\u00e0 presente sulla precedente versione, anche su questo propulsore viene ora adottato, come sul 3.8, il nuovo sistema di iniezione diretta \"GDI\".\nIl risultato ottenuto \u00e8 l'erogazione ora di 278 CV (+30% rispetto al precedente) e 365 N\u00b7m (+23% rispetto al precedente) a 2000 giri. Questo upgrade permette alla Hyundai Genesis Coupe 2.0T un rapporto peso-potenza di 12.3:1.\nEntrambi i propulsori beneficiano di nuovi impianti di aspirazione e scarico progettati per fornire una sonorit\u00e0 all'altezza delle aspettative di una vera sportiva, inoltre il differenziale a slittamento limitato Torsen verr\u00e0 inserito di serie sui modelli R-Spec e Track. Un'altra novit\u00e0 significativa \u00e8 l'adozione della nuova trasmissione automatica \"Hyundai Shiftronic\", con doppia frizione e paddle al volante, da 8 rapporti, che va a sostituire il 6 marce precedente. Rimane sempre disponibile il cambio manuale a 6 rapporti.\nLa distribuzione dei pesi sul nuovo modello \u00e8 di 55:45 per la 2.0T, e 56:44 per la 3.8 V6. A livello di sospensioni, il nuovo modello presenta barre stabilizzatrici maggiorate, sospensioni irrigidite e regolazione manuale del camber. Gli allestimenti R-Spec e Track godranno di serie dell'impianto frenante Brembo a quattro pompanti con dischi ventilati da 340\u00a0mm all'anteriore e 330\u00a0mm al posteriore.\nLa Genesis Coup\u00e9 nelle competizioni.\nNel 2009 la Hyundai annuncia ufficialmente l'utilizzo della Genesis Coupe alla competizione Pikes Peak International Hillclimb in Colorado con il pilota Rhys Millen. La vettura con la quale Rhys Millen intendeva partecipare alla gara nella classe Time Attack (derivate dalla produzione), era la medesima versione elaborata utilizzata nelle gare di drifting americane di Formula D (la Genesis Coupe D1) che montava all'inizio della stagione un propulsore derivato dal 3.5 Nissan VQ35 (in dotazione sulla Nissan 350Z) ulteriormente potenziato con l'aggiunta di un compressore volumetrico e capace di 550 CV e 734 N\u00b7m. Per la competizione, che cadeva in concomitanza con la seconda gara del campionato Formula D, venne ultimata la preparazione del 3.8 V6 Hyundai che, pur rimanendo ampiamente originale in molte componenti interne, vide un incremento della cilindrata, portata a 4.1\u00a0cm\u00b3, con l'aggiunta di un turbocompressore, per una potenza di 700 CV e una coppia massima di 948 N\u00b7m.\nIl percorso di 19\u00a0km svolto in salita si compone di 156 curve a 1.439 metri di dislivello che la Genesis Coup\u00e9 ha percorso in 12,09 minuti uscendone vincitrice nella categoria \"Time Attack 2-wheels-drive\".\nNel 2012, sempre con Rhys Millen al volante, ha vinto la corsa per la prima volta disputata su un percorso interamente asfaltato, stabilendo il nuovo record di percorrenza con il tempo di 9.46.164."}
{"id": "2499413", "revid": "339392", "url": "https://it.wikipedia.org/wiki?curid=2499413", "title": "Sonda Miller-Abbott", "text": ""}
{"id": "2499415", "revid": "124123", "url": "https://it.wikipedia.org/wiki?curid=2499415", "title": "Samuel Eliot Morison", "text": "Studi e carriera.\nDopo avere conseguito il \"Bachelor of Arts\" nel 1908 ed il \"Doctor of Philosophy\" (Ph.D.) all'Universit\u00e0 di Harvard nel 1912, insegna storia all'Universit\u00e0 della California di Berkeley e, nel 1915, torna ad Harvard come professore, dove insegner\u00e0 fino al 1955, anno del suo ritiro dall'attivit\u00e0 accademica.\nAbbandona Harvard solo tra il 1922 ed il 1925, quando diventa \"Harmsworth Professor of American History\" all'Universit\u00e0 di Oxford, in Inghilterra e tra il 1941-1942, per insegnare Storia Americana alla Johns Hopkins University.\nDopo l'attacco a Pearl Harbor Morison propone al presidente Roosevelt, di cui era amico personale, di documentare dall'interno la lotta della marina militare statunitense prestando servizio attivo in essa. La proposta viene accettata dal segretario della Marina Frank Knox; lo storico ha pertanto partecipato a numerose campagne nel Pacifico e nell'Atlantico, diventando Capitano il 15 dicembre 1942 e ritirandosi nel 1951. \u00c8 stato anche docente all'accademia navale di Annapolis.\nMorison ha scritto numerosi libri di storia, con particolare riguardo alla storia navale di tutti i tempi, principalmente incentrati sul periodo della seconda guerra mondiale.\nGrazie ai suoi libri Morison ha vinto due Premi Pulitzer per la biografia e autobiografia (nel 1943 con l'opera \"Admiral of the Ocean Sea\" e nel 1960 con l'opera \"John Paul Jones\"), due Premi Bancroft (nel 1949 con l'opera \"The Rising Sun in the Pacific\" e nel 1972 con l'opera \"The European Discovery of America: The Northern Voyages\") ed \u00e8 stato insignito della \"Presidential Medal of Freedom\" nel 1964, dal Presidente Lyndon B. Johnson.\nA lui \u00e8 stata dedicata la fregata \"USS Samuel Eliot Morison\" (FFG-13) della classe Perry."}
{"id": "2499416", "revid": "1543377", "url": "https://it.wikipedia.org/wiki?curid=2499416", "title": "Rond de Saint-Vincent", "text": "La Rond de Saint-Vincent \u00e8 una danza bretone ballata nei fest-noz in tutta Europa.\n\u00c8 originaria di Saint-Vincent-sur-Oust nel dipartimento del Morbihan. \nTipicamente \u00e8 una danza che si balla sul canto a risposta (solista pi\u00f9 coro) anche se oggi molti gruppi la propongono strumentale.\nDescrizione.\nSi danza in piccoli cerchi tenendosi per i mignoli, rivolti verso il centro del cerchio. \u00c8 una danza piuttosto energica.\nSi procede in senso orario e il cerchio si restringe (tempi 1 e 2) e si allarga (tempi 3 e 4) leggermente durante ogni ciclo di danza. \nMovimento delle braccia.\nLe braccia sono tenute abbastanza rigide e si muovono ben scandite sul ritmo della musica secondo questa sequenza:"}
{"id": "2499418", "revid": "1776051", "url": "https://it.wikipedia.org/wiki?curid=2499418", "title": "Road Kill", "text": "Road Kill \u00e8 una raccolta video in formato VHS degli Skid Row, pubblicato nel 1993.\nIl video raccoglie promo clip, filmati nel backstage, video amatoriali di amici e fan, e concerti in Giappone, Brasile, Irlanda, Islanda e Stati Uniti.\n\"Road Kill\" comprende anche i clip video di \"Psycho Love\" in 3-D, \"Psycho Therapy\" e \"Little Wing\"."}
{"id": "2499422", "revid": "599013", "url": "https://it.wikipedia.org/wiki?curid=2499422", "title": "Paulo Sergio Lira G\u00f2es", "text": ""}
{"id": "2499423", "revid": "1776051", "url": "https://it.wikipedia.org/wiki?curid=2499423", "title": "No Frills Video", "text": "No Frills Video \u00e8 una raccolta di videoclip degli Skid Row pubblicata in VHS nel 1993 dalla Atlantic Records.\nIl video \u00e8 stato in seguito ripubblicato anche in formato DVD."}
{"id": "2499432", "revid": "62004", "url": "https://it.wikipedia.org/wiki?curid=2499432", "title": "Estaquio Afonso Araujo", "text": ""}
{"id": "2499446", "revid": "10473", "url": "https://it.wikipedia.org/wiki?curid=2499446", "title": "Caterina Howard", "text": ""}
{"id": "2499450", "revid": "46291", "url": "https://it.wikipedia.org/wiki?curid=2499450", "title": "Moltkia suffruticosa", "text": "L'erba perla rupestre (nome scientifico Moltkia suffruticosa ) \u00e8 una pianta erbacea perenne, a fiori penduli, della famiglia delle Boraginacee.\nEtimologia.\nIl nome generico (\u201cMoltkia\u201d) ricorda il Conte Gadske Moltke fondatore del Museo di Storia Naturale di Copenaghen e morto nel 1818. &lt;br&gt;\nL'epiteto specifico (\u201csuffruticosa\u201d) fa riferimento al particolare tipo di forma biologica della pianta.&lt;br&gt;\nIl binomio scientifico attuale (\"Moltkia suffruticosa \") \u00e8 stato assegnato definitivamente dal botanico August Brand (1863-1930) in una pubblicazione del 1902.&lt;br&gt;\nIn lingua tedesca questa pianta si chiama \"Fels-Steinsame\".\nMorfologia.\n\u00c8 una pianta alta da 10 a 30\u00a0cm, di aspetto suffruticoso e portamento cespitoso (a cespuglio). Tutta la pianta \u00e8 ricoperta di una peluria ruvida e canescente (al tatto risulta quasi vellutata). La forma biologica \u00e8 camefita suffruticosa (Ch suffr), ossia sono piante perenni e legnose alla base, con gemme svernanti poste ad un'altezza dal suolo tra i 2 ed i 30\u00a0cm, inoltre le porzioni erbacee seccano annualmente e rimangono in vita soltanto le parti legnose.\nFusto.\nIl fusto \u00e8 legnoso, contorto molto ramificato; i rami sono generalmente ascendenti (a volte anche nutanti) e semplici fino all'infiorescenza. Sono presenti dei peli eretti (o appressati) lunghi 0,6 \u2013 1\u00a0mm.\nFoglie.\nLe foglie sono del tipo \u201cgraminifoglia\u201d (lunghe, sottili e lineari); lungo il fusto sono spiralate e sono prive di stipole. La pagina superiore \u00e8 di colore verde scuro, mentre quella inferiore \u00e8 pi\u00f9 chiara. In genere il loro portamento descrive una curva verso il basso. Dimensioni delle foglie : larghezza 1 \u2013 3\u00a0mm: lunghezza 3 \u2013 6\u00a0cm.\nInfiorescenza.\nLe infiorescenze sono bratteate (con foglie di tipo bratteale) e raccolgono dei racemi di fiori blu o violetto-cerulei con sfumature lilla. Le spighe sono terminali di tipo scorpioide. I fiori sono portati da lunghi peduncoli arcuati per cui i fiori sono pendenti.\nFiore.\nI fiori sono ermafroditi, attinomorfi, tetraciclici (formati dai 4 verticilli fondamentali della angiosperme: calice \u2013 corolla \u2013 androceo \u2013 gineceo), pentameri (il calice e la corolla sono formati da 5 elementi); mentre i sepali sono pi\u00f9 o meno liberi (saldati solo alla base), i petali sono sempre concresciuti. Lunghezza dei fiori : 8 \u2013 12\u00a0mm.\nFrutti.\nI frutti si presentano sotto forma di quattro nucule o drupeole acheniformi (quattro mericarpi liberi a forma ovoide-ricurvi). Dimensione dei mericarpi : 3\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nSistematica.\nIl Sistema Cronquist assegna questa pianta alle Lamiales, mentre la moderna classificazione filogenetica Sistema APG IV la assegna all'ordine Boraginales.\nDescritta da Linneo come \"Pulmonaria suffruticosa\" fu in seguito spostata nel genere \"Lithospermum\" con la denominazione di \"Lithospermum graminifolium\" Viv. o anche \"Lithospermum suffruticosa\" L.. Il botanico italiano Adriano Fiori (1865 \u2013 1950) nella sua opera \"\u201dFlora analitica di Italia\u201d\" del 1909 la descrive ancora sotto il genere \"Lithospermum\".\n\u00c8 l'unica specie del genere \"Moltkia\" presente sul territorio italiano.\nUsi.\nL'unico impiego di questa pianta rustica \u00e8 nel giardino roccioso e alpino. Crescono in terra sabbiosa o comune ma sempre leggera; si moltiplicano per divisione."}
{"id": "2499460", "revid": "599013", "url": "https://it.wikipedia.org/wiki?curid=2499460", "title": "Raffaele Gragnaniello", "text": "Carriera.\nClub.\nComincia a giocare a calcio nelle giovanili del , dove milita dal 1997 al 2000. All'et\u00e0 di 19 anni viene girato in prestito dalla societ\u00e0 partenopea alla (squadra di Serie D), dove disputa 17 incontri. Cos\u00ec ritorna al Napoli la stagione successiva, disputando da portiere di riserva il campionato di Serie B per due anni. Nel 2003 viene ceduto a titolo definitivo al Giugliano (Serie C2), dove rimane per tre anni arrivando a sfiorare la promozione in Serie C1 diverse volte. Al termine dell'esperienza giuglianese, compie il salto di categoria passando all'. Con gli irpini vince subito il campionato di Serie C1, venendo promosso in Serie B. Per la prima volta nella sua carriera si ritrova titolare nella serie cadetta, dove l'Avellino rimane per due stagioni, dal 2007 al 2009. Al termine della stagione 2008-2009, terminata con la retrocessione della squadra biancoverde in Serie C1 e con la conseguente mancata iscrizione della stessa per problemi finanziari, si trasferisce al . Il 20 gennaio 2010 si trasferisce dal Potenza al Lecce tramite la formula del prestito. Nella stagione 2011 gioca nell', squadra campana militante in Lega Pro Seconda Divisione, dopo una stagione alla Neapolis Mugnano.\nNel luglio 2013 passa alla a titolo definitivo, squadra della sua citt\u00e0 natale.\nNazionale.\nCon la Nazionale italiana disputa 3 incontri nel 1999 vestendo la casacca dell'Under-18.\nStatistiche.\nPresenze e reti nei club.\n\"Statistiche aggiornate al 30 giugno 2018.\""}
{"id": "2499462", "revid": "287204", "url": "https://it.wikipedia.org/wiki?curid=2499462", "title": "Gerson Tristao", "text": ""}
{"id": "2499465", "revid": "199745", "url": "https://it.wikipedia.org/wiki?curid=2499465", "title": "Erba perla rupestre", "text": ""}
{"id": "2499479", "revid": "287204", "url": "https://it.wikipedia.org/wiki?curid=2499479", "title": "Johann Jakob Scherer", "text": "Biografia.\nFu un politico liberale, ufficiale e imprenditore. Nel 1866 venne eletto nel governo cantonale zurighese, nel 1869 fu eletto alla camera bassa federale e dopo le dimissioni a sorpresa di Jakob Dubs il 12 luglio del 1872 venne eletto Consigliere federale.\nNel suo primo anno di carica diresse di Dipartimento federale delle finanze l'anno successivo il Dipartimento delle finanze e delle dogane, nel 1873 e 74 il Dipartimento delle ferrovie e del commercio, nel 1875 quello degli interni e dal 1876 fino alla morte quello della difesa.\nMor\u00ec per una appendicite acuta all'et\u00e0 di 53 anni."}
{"id": "2499480", "revid": "729019", "url": "https://it.wikipedia.org/wiki?curid=2499480", "title": "Battaglia del Tenaru", "text": "La battaglia del Tenaru, spesso chiamata anche battaglia del fiume Ilu o del torrente Alligator, fu combattuta nel 21 agosto 1942, nell'ambito della campagna di Guadalcanal impegnata durante la guerra del Pacifico della seconda guerra mondiale tra l'esercito imperiale giapponese e le forze dei Marine e del protettorato inglese delle isole Salomone. Questa battaglia fu la prima azione di terra dei giapponesi durante la battaglia di Guadalcanal."}
{"id": "2499482", "revid": "404137", "url": "https://it.wikipedia.org/wiki?curid=2499482", "title": "Breve del porto di Cagliari", "text": ""}
{"id": "2499486", "revid": "1603714", "url": "https://it.wikipedia.org/wiki?curid=2499486", "title": "Bonifacio Veronese", "text": "Biografia.\nFiglio di Marzio de\u2019 Pitati, uomo d\u2019armi, e di Benvenuta, intorno al 1505 si trasfer\u00ec a Venezia assieme alla famiglia.\nAddestrato sotto la guida di Palma il Vecchio e influenzato dagli studi delle opere di Tiziano e di Giorgione, esord\u00ec con la \"Madonna con il Bambino e i santi Giovannino, Girolamo, Dorotea e Caterina\" (1520) (San Pietroburgo), \"Lot e le figlie\" (1520) (Chrysler Museum of Art di Norfolk), l\u2019\"Adorazione dei pastori\" (1525) (Birmingham Museum and Art Gallery), la \"Sacra Famiglia e i santi Antonio da Padova, Antonio abate, Maria Maddalena, Anna e Giovannino\" (1526) (Louvre), nei quali emersero l\u2019influenza nordica dei paesaggi, i temi ricorrenti della missione salvifica di Cristo e della vacuit\u00e0 del mondo.\nDopo la morte di Palma il Vecchio, il 30 luglio 1528, Bonifacio Veronese complet\u00f2 alcune opere incompiute dal maestro.\nIn base alla documentazione storica si iscrisse nella Fraglia dei pittori nel 1530.\nDurante la stessa annata si occup\u00f2 della decorazione del palazzo dei Camerlenghi, che ultim\u00f2 quindici anni dopo, grazie alla collaborazione di molti allievi, tra i quali Tintoretto, Andrea Schiavone e Jacopo Bassano. Tra le opere si possono menzionare il \"Cristo in trono e santi\" (1530) (Venezia, Gallerie dell\u2019Accademia), l\u2019\"Adorazione dei Magi\" (Venezia, Gallerie dell\u2019Accademia), caratterizzate ancora da influenze nordiche, il \"Giudizio di Salomone\" (1533), \"Strage degli innocenti\" (1536), la \"Cacciata dei mercanti dal tempio\" (1536) (Venezia, Gallerie dell\u2019Accademia), la \"Moltiplicazione dei pani e dei pesci\" (1539) (Venezia, Gallerie dell\u2019Accademia), \"Caduta della manna e delle coturnici\" (1539) (Venezia, Gallerie dell\u2019Accademia).\nDopo aver conosciuto la scuola manieristica romana e le opere di Raffaello, le sue qualit\u00e0 narrative si evolvettero in forme compositive pi\u00f9 articolate, raggiungendo intense espressivit\u00e0 notevoli.\nDalla \"Pala dei Sartori\" del 1533, l'artista segu\u00ec il suo percorso stilistico, pur tenendo conto dell'ascesa creativa di Tintoretto, passando attraverso le opere a sfondo religioso, come il \"Ritrovamento di Mos\u00e8\" e il \"Ritorno del figliol prodigo\" per arrivare fino al \"Convitto del ricco Epulone\", caratterizzate da un variegato e ricco colore e un'atmosfera serena.\nIntorno al 1548, Bonifacio Veronese era ancora attivo per opere a tema religioso, ma negli anni successivi ridusse il prioprio lavoro, delegando ai suoi allievi e collaboratori la realizzazione delle ultime opere ai Camerlenghi. \nMor\u00ec a Venezia, nella contrada di San Marcuola, il 19 ottobre 1553."}
{"id": "2499487", "revid": "118795796", "url": "https://it.wikipedia.org/wiki?curid=2499487", "title": "East West Bank Classic 2008", "text": "L'East West Bank Classic 2008 \u00e8 stato un torneo di tennis giocato sul cemento.\n\u00c8 stata la 35\u00aa edizione del East West Bank Classic, che fa parte della categoria Tier II nell'ambito del WTA Tour 2008.\nSi \u00e8 giocato al Home Depot Center di Carson, vicino a Los Angeles negli Stati Uniti, dal 21 al 27 luglio 2008.\nCampioni.\nSingolare.\n Dinara Safina ha battuto in finale Flavia Pennetta, 6\u20134, 6\u20132\nDoppio.\n Yung-jan Chan / Chia-jung Chuang hanno battuto in finale Eva Hrdinov\u00e1 / Vladim\u00edra Uhl\u00ed\u0159ov\u00e1, 2\u20136, 7\u20135, 10\u20134"}
{"id": "2499490", "revid": "339392", "url": "https://it.wikipedia.org/wiki?curid=2499490", "title": "Perizia asseverata", "text": ""}
{"id": "2499491", "revid": "99534619", "url": "https://it.wikipedia.org/wiki?curid=2499491", "title": "Modelli matematici in fisica", "text": "I modelli matematici sono di grande importanza in fisica. Le teorie fisiche sono quasi sempre espresse in termini di un modello matematico e la matematica in questione \u00e8 pi\u00f9 complessa, in genere, rispetto alle altre scienze. Diversi modelli matematici utilizzano diverse geometrie che non sono necessariamente precise descrizioni della geometria dell'universo. La geometria euclidea \u00e8 molto utilizzata nella fisica classica, mentre la relativit\u00e0 speciale e generale sono esempi di teorie che usano la geometria non-euclidea.\nDescrizione.\n\u00c8 comune l'uso di modelli idealizzati in fisica per semplificare la comprensione dei fenomeni fisici. Corde, particelle puntiformi, gas ideali e particelle in scatola sono tra i tanti modelli semplificati utilizzati in fisica.\nNel corso della storia, pi\u00f9 e pi\u00f9 accurati modelli matematici sono stati sviluppati. Le leggi di Newton descrivono accuratamente molti fenomeni quotidiani, ma in certi limiti, la teoria della relativit\u00e0 e la meccanica quantistica devono essere utilizzate; anche queste non si applicano a tutte le situazioni e devono essere ulteriormente raffinate. \u00c8 possibile ottenere i modelli meno precisi in limiti adeguati; per esempio per ridurre la meccanica relativistica alla meccanica newtoniana, quando la velocit\u00e0 \u00e8 di gran lunga inferiore alla velocit\u00e0 della luce. La meccanica quantistica si riduce alla fisica classica quando numeri quantici sono elevati. Se diciamo che una palla da tennis \u00e8 una particella e calcoliamo la sua lunghezza d'onda di de Broglie, questa si riveler\u00e0 del tutto insignificante ed \u00e8 quindi chiaro che la fisica classica si rivela pi\u00f9 comoda da usare, rispetto alla meccanica quantistica, in questo caso.\nLe leggi della fisica sono rappresentate con semplici equazioni come le leggi di Newton, le equazioni di Maxwell e l'equazione di Schr\u00f6dinger. Queste leggi sono la base per la creazione di modelli matematici per situazioni reali. Molte situazioni reali sono molto complesse e quindi modellate approssimativamente su un computer; un modello che \u00e8 possibile calcolare computazionalmente \u00e8 fatto da leggi di base o da modelli approssimativi fatti dalle leggi base. Ad esempio, le molecole possono essere modellate da modelli molecolari a orbitali, che sono soluzioni approssimate per l'equazione di Schr\u00f6dinger. In ingegneria, modelli fisici sono spesso fatti da metodi matematici, come l'analisi agli elementi finiti."}
{"id": "2499493", "revid": "3831", "url": "https://it.wikipedia.org/wiki?curid=2499493", "title": "UNCITRAL", "text": ""}
{"id": "2499496", "revid": "74801", "url": "https://it.wikipedia.org/wiki?curid=2499496", "title": "Nozawa Bonch\u014d", "text": "Biografia.\nSin da giovane si trasfer\u00ec a Kyoto, dove complet\u00f2 i suoi studi e incominci\u00f2 ad esercitare la professione di medico.\nSuccessivamente si dedic\u00f2 alla letteratura e una volta conosciuto Matsuo Bash\u014d, ne divenne uno dei seguaci pi\u00f9 brillanti.\nCompil\u00f2 un'antologia di vari autori vicini alla scuola di Bash\u014d ma provenienti da tutto il Giappone, intitolata \"Sarumino\" (\"L'impermeabile della scimmia\", 1689). L'opera incluse, inoltre, alcune delle pi\u00f9 significative poesie di Bash\u014d. Il tema ricorrente delle liriche fu la descrizione dello svolgersi del tempo attraverso l'alternarsi delle quattro stagioni; il titolo dell'antologia, costituita da quattrocento \"hokku\" era ispirato da quello di un'importante poesia di Bash\u014d.\nL'importanza dell'antologia \u00e8 attestata dal titolo ricevuto di \"Haiku Kokinsh\u00fb\" (Raccolta di haiku antichi e moderni), attribuitole dai letterati contemporanei, per paragonarla a quella della grandiosa antologia classica giapponese, il \"Kokinsh\u00fb\".\nIn seguito compose \"Genj\u00fb-an no Ki\" (\"Ricordi del Genj\u00fb-an\") ed il \"Kiy\u00fb Nikki\", un'antologia di liriche dedicate all'esperienza di eremita svolta da Genj\u00fb.\nVenne arrestato a causa di un omicidio e quindi trascorse gli ultimi anni della sua esistenza in un carcere.\nLe sue liriche evidenziarono una marcata passione per la natura e una spiccata forza descrittiva."}
{"id": "2499499", "revid": "72396", "url": "https://it.wikipedia.org/wiki?curid=2499499", "title": "Football Federation of Belize", "text": ""}
{"id": "2499500", "revid": "1442080", "url": "https://it.wikipedia.org/wiki?curid=2499500", "title": "East West Bank Classic 2008 - Singolare", "text": "Ana Ivanovi\u0107 era la detentrice del titolo, ma quest'anno non ha partecipato.\nIl singolare del torneo di tennis East West Bank Classic 2008, facente parte del WTA Tour 2008, ha avuto come vincitrice Dinara Safina che ha battuto in finale per 6\u20134, 6\u20132 Flavia Pennetta.\nTeste di serie.\nLe prime 8 teste di serie hanno ricevuto un bye per il 2\u00ba turno."}
{"id": "2499501", "revid": "6923", "url": "https://it.wikipedia.org/wiki?curid=2499501", "title": "SITO Gruppo Industriale", "text": "La SITO Gruppo Industriale S.p.A. (acronimo di \"Silenziatori Torino\") \u00e8 stata un'azienda italiana che produceva marmitte e accessori per motoveicoli, commercializzandoli con i marchi Sito, LeoVince e SilverTail, il gruppo ha avviato la liquidazione volontaria il 2 ottobre 2013. A fine febbraio 2014 \u00e8 stata ufficializzata una nuova partnership con il gruppo italiano Adler S.p.A.\nIl marchio LeoVinci, divenuto piuttosto noto nelle competizioni motociclistiche degli anni ottanta e novanta, \u00e8 stato trasformato in LeoVince nel 2001, allo scopo di sottolinearne l'aspetto sportivo.\nFondata a Torino nel 1954 da Pietro Mollo, l'azienda fu trasferita nella nuova sede di Monticello d'Alba nel 1962 ed \u00e8 formata da un complesso industriale che si estende su una superficie di 80.000 m2, dei quali 20.000 coperti, con un centinaio di dipendenti e una produzione annua di circa 500.000 pezzi. La Sito comprende, inoltre, una sede commerciale negli Stati Uniti, uno stabilimento produttivo in Polonia e una rete distributiva in Europa, Australia e Giappone.\nLa gamma prodotti \u00e8 suddivisa per tipologia e marchio:\nL'attivit\u00e0 si estende anche allo studio di marmitte speciali destinate alle competizioni; ad esempio equipaggiava la Cagiva che ha partecipato al motomondiale 1988 della Classe 125 pilotata da Pier Paolo Bianchi, o quelle destinate alle Suzuki GSX-R destinate a competere nelle gare del campionato superstock britannico."}
{"id": "2499502", "revid": "486946", "url": "https://it.wikipedia.org/wiki?curid=2499502", "title": "Bermuda Football Association", "text": ""}
{"id": "2499504", "revid": "181699", "url": "https://it.wikipedia.org/wiki?curid=2499504", "title": "Mentecatto", "text": ""}
{"id": "2499506", "revid": "1305772", "url": "https://it.wikipedia.org/wiki?curid=2499506", "title": "Coppa Italia 2007-2008 (hockey su ghiaccio)", "text": "La Coppa Italia 2007-2008 di hockey su ghiaccio \u00e8 stata la dodicesima edizione del trofeo.\nAncora una volta la formula fu cambiata: non pi\u00f9 una serie di gironi da quattro squadre come nell'edizione precedente, ma un pi\u00f9 tradizionale tabellone ad eliminazione diretta ed in gara unica.\nGli incontri vennero giocati sul campo della squadra peggio classificata nel campionato precedente, ed in caso di due squadre di due serie diverse, con le regole per i \"transfer card\" (numero di stranieri sul ghiaccio) della serie A2.\nFurono iscritte alla competizione tutte le squadre di A e di A2. Si trattava dunque di 17 squadre, e per decidere le sedici del tabellone \u00e8 stato necessario uno scontro di qualificazione (con gara di andata e ritorno) tra le squadre classificate al settimo ed ottavo posto nella stagione di A2 precedente, HC Egna e SV Caldaro.\nLe squadre vincitrici degli ottavi accedettero ai quarti (20 novembre 2007); le quattro squadre vincitrici accedono alla \"Final Four\" (inizialmente prevista per il 29 febbraio - 1\u00ba marzo 2008, poi slittata di un giorno in avanti) e disputata al Palaghiaccio Tazzoli di Torino.\nTurno di qualificazione.\n Andata - 18 settembre 2007\n Egna - Caldaro 4-1\n Ritorno - 30 settembre 2007\n Caldaro - Egna 2-6\nTabellone principale.\nOttavi di finale.\n 16 ottobre 2007\n Egna - Cortina 3-4\n Asiago - Fassa 6-3\n Vipiteno - Bolzano 2-5\n Appiano - Alleghe 1-8\n Gherd\u00ebina - Renon 0-8\n Valpellice - Valpusteria 4-3 d.r.\n Pontebba - Merano 12-1\n All Stars Piemonte - Milano 1-6\nUnica sorpresa degli ottavi \u00e8 la vittoria del Valpellice (che gi\u00e0 nella coppa Italia precedente aveva raggiunto la \"final four\" chiudendo al quarto posto) sul Val Pusteria. Tutte eliminate le altre squadre di Serie A2.\nQuarti di finale.\n 20 novembre 2007\n Asiago - Cortina 3-4\n Bolzano - Alleghe 1-4\n Valpellice - Renon 1-3\n Pontebba - Milano 5-3\nEliminati i campioni in carica del Bolzano, ed eliminata l'ultima compagine di A2, il Valpellice. Delle quattro squadre qualificate, solo il Cortina si \u00e8 aggiudicato in passato la competizione (nelle due edizioni disputate negli anni settanta).\nFinal Four.\nSi \u00e8 giocata tra il 1\u00ba e il 2 marzo 2008 a Torino.\nSemifinali.\n 1\u00ba marzo 2008\n Cortina - Alleghe 4-7\n Renon - Pontebba 2-3\nGiungono in finale due squadre che non si sono mai aggiudicate il titolo prima d'ora. Eliminato il Renon, dato per favorito poich\u00e9 dominatore della \"Regular Season\", e matematicamente primo in classifica nel \"Master round\" ad una giornata dal termine.\nFinale.\n 2 marzo 2008\n Alleghe - Pontebba 1-4\n Lo Sport Ghiaccio Pontebba si aggiudica la sua prima Coppa Italia, che \u00e8 anche il primo trofeo della sua storia."}
{"id": "2499510", "revid": "339392", "url": "https://it.wikipedia.org/wiki?curid=2499510", "title": "Vander Santos Ferreria", "text": ""}
{"id": "2499519", "revid": "1745361", "url": "https://it.wikipedia.org/wiki?curid=2499519", "title": "Tespio", "text": "Tespio () o Testio \u00e8 un personaggio della mitologia greca, re di Tespie una citt\u00e0 della Beozia.\nGenealogia.\nFiglio del re di Atene Eretteo e di Prassitea spos\u00f2 Megamede (figlia di Arneo) e fu padre di cinquanta figlie tra cui Nicippe. \nDiodoro Siculo annota per\u00f2 che Tespio potrebbe aver avuto le figlie da pi\u00f9 donne lasciando a Megamede il ruolo di matrigna.\nMitologia.\nIl mito di Tespio \u00e8 legato a quello di Eracle che in quel periodo era in quelle zone per uccidere il leone di Citerone (da non confondere con il Leone di Nemea) ed era ospite di Tespio. \nTespio desiderava avere dei nipoti forti come l'eroe ma non riusciva a trovare degli uomini simili per far sposare le cinquanta figlie, cos\u00ec offr\u00ec a Eracle ognuna di loro per una notte e dopo cinquanta notti ognuna di loro rimase incinta.\nTutte partorirono e i loro figli furono chiamati i Tespiadi (\u0398\u03b5\u03c3\u03c0\u03b9\u03ac\u03b4\u03b5\u03c2).\nDiversi pareri riferisce Pausania in merito poich\u00e9 in una versione si afferma che in una notte sola il figlio di Zeus giacque con tutte le donne (Nell'Antologia Palatina si racconta di tale episodio come la sua tredicesima fatica) e che e la pi\u00f9 giovane e la pi\u00f9 anziana partorirono due gemelli.\nIn un'altra versione si afferma che una rifiut\u00f2 l'amore di Eracle e lui le ordin\u00f2 di rimanere vergine per tutta la vita.\nIn seguito un araldo di Eracle consegn\u00f2 a Tespio un messaggio riguardante i suoi figli dove gli chiedeva di inviarne la maggior parte a colonizzare la Sardegna\nSecondo alcuni, quella missiva fu inviata dagli stessi d\u00e8i\nAristotele afferm\u00f2 che in Sardegna era praticato il rito dell'incubazione, ossia la liberazione rituale delle persone che fossero afflitte da incubi e ossessioni. Questi riti prevedevano che queste persone dovessero dormire accanto alle tombe degli eroi. \nSimplicio nei Commentari agli otto libri di Aristotele afferma che \"Sino ai tempi di Aristotele raccontavano che dei nove fanciulli avuti da Eracle dalle figlie di Tespio il Tespiese, le salme rimanessero incorrotte ed integre e presentassero le sembianze di dormienti. Questi per tanto sono gli eroi [venerati] in Sardegna\"."}
{"id": "2499520", "revid": "381021", "url": "https://it.wikipedia.org/wiki?curid=2499520", "title": "Non avere paura della zia Marta", "text": ""}
{"id": "2499521", "revid": "62004", "url": "https://it.wikipedia.org/wiki?curid=2499521", "title": "Franklin Roosvelt Bueres Junior", "text": ""}
{"id": "2499526", "revid": "838137", "url": "https://it.wikipedia.org/wiki?curid=2499526", "title": "East West Bank Classic 2008 - Doppio", "text": "Il doppio dell'East West Bank Classic 2008 \u00e8 stato un torneo di tennis facente parte del WTA Tour 2008.\nKv\u011bta Peschke e Rennae Stubbs erano le detentrici del titolo, ma quest'anno non hanno partecipato.\nYung-jan Chan e Chia-jung Chuang hanno battuto in finale 2\u20136, 7\u20135, 10\u20134, Eva Hrdinov\u00e1 e Vladim\u00edra Uhl\u00ed\u0159ov\u00e1."}
{"id": "2499531", "revid": "697352", "url": "https://it.wikipedia.org/wiki?curid=2499531", "title": "Tuopreventivatore", "text": ""}
{"id": "2499532", "revid": "697352", "url": "https://it.wikipedia.org/wiki?curid=2499532", "title": "TuOpreventivatOre", "text": ""}
{"id": "2499537", "revid": "72396", "url": "https://it.wikipedia.org/wiki?curid=2499537", "title": "Federaci\u00f3n Salvadore\u00f1a de F\u00fatbol", "text": ""}
{"id": "2499539", "revid": "72396", "url": "https://it.wikipedia.org/wiki?curid=2499539", "title": "Jamaica Football Federation", "text": ""}
{"id": "2499540", "revid": "1543377", "url": "https://it.wikipedia.org/wiki?curid=2499540", "title": "Banka Koper Slovenia Open 2008", "text": "Il Banka Koper Slovenia Open 2008 \u00e8 stato un torneo di tennis giocato sul cemento. \n\u00c8 stata la 4\u00aa edizione del Banka Koper Slovenia Open, che fa parte della categoria Tier IV nell'ambito del WTA Tour 2008.\nSi \u00e8 giocato a Portorose in Slovenia, dal 21 al 27 luglio 2008.\nCampioni.\nSingolare.\n Sara Errani ha battuto in finale Anabel Medina Garrigues, 6\u20133, 6\u20133\nDoppio.\n Anabel Medina Garrigues / Virginia Ruano Pascual hanno battuto in finale Vera Du\u0161evina / Ekaterina Makarova, 6\u20134, 6\u20131"}
{"id": "2499556", "revid": "25828273", "url": "https://it.wikipedia.org/wiki?curid=2499556", "title": "Televisione digitale mobile", "text": ""}
{"id": "2499557", "revid": "1442080", "url": "https://it.wikipedia.org/wiki?curid=2499557", "title": "Banka Koper Slovenia Open 2008 - Singolare", "text": "Il singolare del Banka Koper Slovenia Open 2008 \u00e8 stato un torneo di tennis facente parte del WTA Tour 2008.\nTatiana Golovin era la detentrice del titolo, ma quest'anno non ha partecipato.\nSara Errani ha battuto in finale 6\u20133, 6\u20133, Anabel Medina Garrigues."}
{"id": "2499562", "revid": "287204", "url": "https://it.wikipedia.org/wiki?curid=2499562", "title": "Ranieri del Pace", "text": "Biografia.\nRanieri del Pace studi\u00f2 a Pisa e successivamente a Firenze sotto la guida di Pietro Dandini e Anton Domenico Gabbiani.\nFu notevolmente influenzato dallo stile di Giovanni Camillo Sagrestani, con cui collabor\u00f2 nella decorazione del \"Palazzo Bargagli Petrucci\" (Palazzo Tempi) e della Villa di Poggio alla Scaglia a Firenze.\nNella citt\u00e0 toscana decor\u00f2 l'Oratorio di San Tommaso d'Aquino con l'opera \"San Tommaso d'Aquino in Gloria\" (c. 1711); Palazzo Capponi con le \"Quattro Stagioni\", i \"Quattro elementi\" e le \"Storie di Adone\". \nLavor\u00f2 anche nella Chiesa di San Jacopo Sopr'Arno (1709) e nella Chiesa di Ognissanti (1721). Partecip\u00f2 agli apparati per la canonizzazione di papa Pio V."}
{"id": "2499563", "revid": "6923", "url": "https://it.wikipedia.org/wiki?curid=2499563", "title": "Alfonso De Portago", "text": ""}
{"id": "2499570", "revid": "1983214", "url": "https://it.wikipedia.org/wiki?curid=2499570", "title": "The Queen", "text": "The Queen, che in lingua inglese significa \"la regina\", pu\u00f2 riferirsi a:"}
{"id": "2499571", "revid": "110157", "url": "https://it.wikipedia.org/wiki?curid=2499571", "title": "Museo missionario cinese e di storia naturale", "text": "Il Museo missionario cinese e di storia naturale \u00e8 un museo naturalistico di Sava.\nLa collezione conservata in questo museo \u00e8 il frutto degli oggetti che i missionari dei Frati minori hanno raccolto durante i loro pellegrinaggi in Oriente nel corso dei secoli.\n\u00c8 possibile visitare oggetti rari, arazzi, statue, strumenti musicali, ma anche erbari, conchiglie, madrepore, esemplari di fauna terrestre e marina. La collezione \u00e8 costantemente arricchita da donazioni e dalle collaborazioni con l'universit\u00e0 del Salento, il WWF e Legambiente.\nAttualmente il museo \u00e8 stato trasferito a Sava presso i locali del Convento di San Francesco di Assisi in via Roma 127."}
{"id": "2499585", "revid": "838137", "url": "https://it.wikipedia.org/wiki?curid=2499585", "title": "Banka Koper Slovenia Open 2008 - Doppio", "text": "Il doppio del Banka Koper Slovenia Open 2008 \u00e8 stato un torneo di tennis facente parte del WTA Tour 2008.\nLucie Hradeck\u00e1 e Renata Vor\u00e1\u010dov\u00e1 erano le detentrici del titolo, ma la Voracova quest'anno non ha partecipato. Solo la Hradecka ha partecipato facendo coppia con Andreja Klepa\u010d, ma ha perso nei quarti contro Vera Du\u0161evina e Ekaterina Makarova.\nAnabel Medina Garrigues e Virginia Ruano Pascual hanno battuto in finale 6\u20134, 6\u20131, Vera Du\u0161evina e Ekaterina Makarova."}
{"id": "2499586", "revid": "72396", "url": "https://it.wikipedia.org/wiki?curid=2499586", "title": "Ligue de Football de La Guyane Fran\u00e7aise", "text": ""}
{"id": "2499592", "revid": "287204", "url": "https://it.wikipedia.org/wiki?curid=2499592", "title": "Edinho (disambigua)", "text": ""}
{"id": "2499594", "revid": "33888", "url": "https://it.wikipedia.org/wiki?curid=2499594", "title": "Jacopone da Todi", "text": "I critici lo considerano uno dei pi\u00f9 importanti poeti italiani del Medioevo, certamente fra i pi\u00f9 celebri autori di laudi religiose della letteratura italiana. La sua \u00e8 una \"voce vigorosa e sconvolgente\", che si inserisce in modi e forme eccezionali nel contesto della nuova tradizione della lauda.\nDi Jacopone ci sono giunti, oltre alle \"Laude\" (di cui circa 90 di sicura attribuzione e numerose altre incerte), un'epistola latina a Giovanni della Verna, il celebre \"Pianto della Madonna\" e lo \"Stabat Mater\", mentre vi sono dubbi su alcuni \"Detti\" e su un \"Trattato\" sull'amore mistico.\nBiografia.\nLe scarse notizie sulla sua vita sono quasi completamente ricavate dalla sua opera.\nNato tra il 1230 e il 1236 da Iacobello, della nobile famiglia tudertina dei Benedetti, Jacopo studi\u00f2 legge probabilmente all'universit\u00e0 di Bologna e intraprese la professione di notaio e procuratore legale, conducendo una vita spensierata, spesso esasperata dalle biografie antiche in funzione agiografica, per contrasto con la vita dopo la conversione.\nNel 1267 spos\u00f2 Vanna, figlia di Bernardino di Guidone, conte di Coldimezzo. La moglie, secondo la leggenda, mor\u00ec l'anno seguente durante una festa da ballo, per il crollo di un pavimento: dopo che sul corpo della donna fu trovato un cilicio che essa indossava anche nelle occasioni mondane, Jacopo abbandon\u00f2 la vita gaudente (nell'inverno del 1268) e, distribuiti ai poveri i propri averi, peregrin\u00f2 per dieci anni, vivendo di elemosina e subendo continue umiliazioni, assumendo il nome con cui poi sar\u00e0 universalmente conosciuto (l'accrescitivo \"-one\" fu aggiunto da lui stesso ).\nNel 1278 entr\u00f2 come frate laico nell'ordine francescano dei Minori, nel convento di Pantanelli presso Terni, scegliendo la corrente rigoristica degli \"spirituali\" (o \"fraticelli\"), che si contrapponevano alla corrente predominante dei \"conventuali\", portatori di un'interpretazione pi\u00f9 moderata della Regola francescana. Attu\u00f2 in quel periodo una ruvida polemica contro la corruzione ecclesiastica e si rec\u00f2 molto spesso a Roma.\nAll'inizio del breve pontificato di Celestino V (agosto 1294), papa eremita e in odore di santit\u00e0, gli spirituali, sottoposti a vessazioni e persecuzioni nell'ordine a causa del loro atteggiamento intransigente e restio ad ogni compromesso, furono ufficialmente riconosciuti come ordine con il nome di \"Pauperes heremitae domini Celestini\". Jacopone indirizz\u00f2 anzi al nuovo pontefice una lauda, \"Que farai, Pier dal Morrone\", con l'intento di metterlo in guardia da atteggiamenti di compromesso. Ma dopo l'abdicazione di Celestino (dicembre 1294), il nuovo papa Bonifacio VIII, acerrimo nemico delle correnti pi\u00f9 radicali della Chiesa, non appena eletto, abrog\u00f2 le precedenti disposizioni; la congregazione dei \"Pauperes\" si schier\u00f2 allora con la famiglia Colonna, da sempre rivale dei Caetani, cui apparteneva Bonifacio.\nJacopone fu tra i firmatari del \"Manifesto di Lunghezza\" del 10 maggio 1297, con cui gli avversari di Bonifacio VIII, capeggiati dai cardinali Jacopo e Pietro Colonna dichiaravano nulla l'abdicazione di Celestino V e illegittima l'elezione di Bonifacio.\nLa risposta di Bonifacio VIII non si fece attendere: scomunic\u00f2 tutti i firmatari con la bolla \"Lapis abscissus\" del 23 maggio 1297 e cinse d'assedio Palestrina, la roccaforte dei dissidenti. Nel settembre del 1298 Palestrina fu presa e Jacopone fu spogliato del saio, processato, imprigionato nel carcere sotterraneo del convento di San Fortunato a Todi, da dove continu\u00f2 a polemizzare nei confronti del Papa, cui chiedeva di essere liberato dalla sola scomunica. \u00c8 di questo periodo una epistola (o \"trattato\", come la definisce lo stesso Jacopone) che il poeta indirizz\u00f2 al Pontefice:\nJacopone fu liberato solo nel 1303, dal nuovo papa Benedetto XI, , vivendo poi gli ultimi anni nel convento di San Lorenzo a Collazzone, .\nIl suo corpo fu sepolto fuori dalle mura di Todi. Nel 1433 il corpo fu ritrovato e portato nella chiesa francescana di S. Fortunato all'interno della citt\u00e0, dove \u00e8 ancora presente la sua tomba. Il vescovo Angelo Cesi nel 1596 ha ornato la tomba con una lastra in cui \u00e8 presente la scritta:\nLa citt\u00e0 di Firenze gli ha dedicato una strada.\nIl pensiero.\nReligiosit\u00e0 e negativit\u00e0 del mondo.\nLa religiosit\u00e0 di Jacopone si muove nel contesto del profondo conflitto tra francescanesimo spirituale e gerarchia ecclesiastica. Essa prende i toni di un rifiuto totale del mondo e delle sue vanit\u00e0, dei suoi compromessi, delle sue trame, della sua sensualit\u00e0. Lo stesso rifiuto reciso \u00e8 riservato ad ogni esperienza umana che valorizzi le cose terrene, mentre i sentimenti dell'amore e dell'amicizia vengono bollati come inautentici e interessati. Il segno della vita terrena \u00e8 la violenza, che si estrinseca tanto nel dissipamento biologico della materia quanto nella socialit\u00e0 degli uomini: il processo di distruzione \u00e8 inevitabile.\n\"La poesia di Iacopone afferma fino in fondo la negativit\u00e0 del mondo\" e la sua lingua \u00e8 improntata ad una descrizione minuziosa dei segni del male e della morte, sparsi anche nelle piccolezze della vita quotidiana. L'uso del dialetto umbro, che il poeta \"assoggetta a penetranti deformazioni\", favorisce un \"crudo realismo\", fatto di un \"lessico vivo e corposo\".\nMa il ripudio della societ\u00e0 \u00e8 manifestato sempre attraverso il dialogo, \"prendendo di petto l'ascoltatore\", interpellato quasi fisicamente, tanto che molte laude jacoponiche hanno forma di contrasto. Assumono in tal modo maggiore consistenza che nella precedente letteratura le figure astratte tipiche della tradizione medievale (come le virt\u00f9).\nL'ascesi di Jacopone \u00e8 nel segno del tormento e dell'irrequietezza: contro i valori scelti dal mondo, il poeta si indirizza ai controvalori della povert\u00e0, della follia, della malattia, nel segno della volont\u00e0 di \"empazzir per lo bel Messia\". Egli considera la cultura (\"scientia\") un ostacolo all'unione mistica con il divino, in quanto la Verit\u00e0 si ricerca con l'umilt\u00e0 e l'amore totale per Dio. Siamo di fronte ad una teologia negativa che fa della divinit\u00e0 una fonte di sentimenti in contrasto fra loro: sofferenza e gioia, certezza e senso di smarrimento.\nL'avversione per l'intellettualismo.\nL'avversione e il sospetto di Francesco d'Assisi nei confronti della cultura e degli intellettuali sono ampiamente noti: oltre al divieto imposto ai frati di possedere denaro, il santo inserisce nella \"Regola non bollata\" al capitolo III la seguente norma: \"E possano (i frati) avere soltanto i libri necessari per adempiere al loro ufficio. Anche ai laici, che sanno leggere il salterio, sia lecito averlo; agli altri, invece, che non sanno leggere, non sia lecito avere alcun libro\". In pratica ai frati era concessa la sola lettura delle Sacre Scritture, e per di pi\u00f9 soltanto per quelli in grado di leggere. Il divieto di possedere libri imposto da Francesco si pu\u00f2 spiegare in duplice modo:\nPer tal motivo Antonio da Padova, grande predicatore e noto teologo, si sent\u00ec in dovere di chiedere direttamente a San Francesco l'autorizzazione a studiare e insegnare la parola di Dio, autorizzazione che il poverello di Assisi benevolmente concesse con la \"Lettera a frate Antonio\".\nJacopone da Todi condivide lo stesso atteggiamento del padre fondatore dell'Ordine, sottolineando in particolare il secondo aspetto, quello del rischio di cadere nel peccato di superbia. Ci\u00f2 appare particolarmente evidente in una nota lauda dedicata a \"Frate Ranaldo\", confratello del poeta e noto lettore di teologia. Nel componimento Jacopone immagina di rivolgersi a Ranaldo, appena defunto, dubitando della sua salvezza (\"Frate Ranaldo, do' si andato?\") a causa dell'atteggiamento di superiorit\u00e0 assunto dal frate grazie alla sua scienza. Jacopone ironizza sul fatto che Ranaldo abbia studiato nella celebre universit\u00e0 di Parigi, con \"molto onore e grande spese\", ma ora \u00e8 sotterrato in terra come il pi\u00f9 piccolo \"fratecello desprezzato\". In vita Ranaldo, continua Jacopone, ha predicato inutili \"sofismi\", e \"forti sillogismi\", ma ora \u00e8 giunto in un posto, davanti cio\u00e8 a Dio, dove tutto ci\u00f2 non serve pi\u00f9; in una \"scola / ove la Veretate sola / i\u00f9deca onne parola / e demustra onne pensato\". La Verit\u00e0 \u00e8 Dio, alla cui scuola appare evidente anche ogni parola non proferita e persino ogni pensiero (\"onne pensato\"), e dove tutto il resto non conta niente.\nLa tradizione manoscritta.\nLe laudi di Jacopone hanno una tradizione molto complessa. Nel corso dei secoli al frate sono state attribuite nei manoscritti numerosissime laude e, a seconda delle edizioni a stampa, vengono riconosciute come jacoponiche pi\u00f9 o meno laude. I manoscritti censiti finora con attribuzioni a Jacopone sono ben 353, una tradizione vastissima, seconda soltanto a quella della \"Commedia\" e delle \"Rime\" di Dante.\nTuttavia i manoscritti pi\u00f9 antichi di area umbra (quindi teoricamente i pi\u00f9 fedeli) riconoscono concordemente a Jacopone un numero di laude che si aggira intorno alle 100 unit\u00e0; manoscritti pi\u00f9 tardi invece (dal Quattrocento in poi) aumentano sensibilmente il numero delle attribuzioni: il caso limite \u00e8 rappresentato da due manoscritti, il primo dei quali, della fine del XV secolo (oggi smarrito e conosciuto col nome del suo ultimo proprietario, \"Spithover\"), ne tramanda 265; mentre un secondo manoscritto, scritto a Todi verso la met\u00e0 del Seicento da Lucalberto Petti (1563-1640), attribuisce a Jacopone ben 314 laude divise in quattro volumi (ma probabilmente Petti aveva intenzione di raccogliere tutte le laude teoricamente attribuibili a Jacopone da cui in seguito recuperare solo quelle di attribuzione certa).\nLa prima edizione a stampa (l'\"editio princeps\") delle laude di Jacopone si deve al fiorentino Francesco Bonaccorsi nel 1490, che raccolse il numero perfetto di cento laude, avanzando per\u00f2 sospetti su alcune di esse (in particolare le ultime della raccolta). Dopo questa prima edizione altre ne seguirono, tutte con un numero variabile di laude, fino al limite raggiunto dall'edizione \"Le poesie spirituali del Beato Jacopone da Todi\", curata dal frate francescano Francesco Tresatti nel 1617, in cui sono riconosciute a Jacopone 211 laude (la fonte del Tresatti \u00e8 presumibilmente il perduto codice \"Spithover\"), distribuite in sette libri.\nGli editori moderni non hanno potuto non affrontare la spinosa questione dell'attribuzione: attualmente le edizioni critiche del poeta tudertino sono due. La prima curata da Franca Ageno, seleziona all'interno delle cento laude riconosciute a Jacopone dalla prima edizione del Bonaccorsi novantadue componimenti, ritenendo spuri gli altri otto. La seconda edizione (che \u00e8 quella comunemente in uso) \u00e8 curata da Franco Mancini: lo studioso riconosce le stesse novantadue laude gi\u00e0 ammesse dalla Ageno, ma propone di riconoscere a Jacopone altre sette laude (fra le quali il noto \"Stabat Mater\"), tratte da altri antichi manoscritti umbri.\nDopo la scoperta e la grande valutazione in sede critica di un antico manoscritto di area marchigiana (l'attuale \"Urbinate latino 849\" della Biblioteca apostolica vaticana), la studiosa Rosanna Bettarini ha proposto di attribuire altri quattordici componimenti al \"corpus\" tradizionale delle novantadue laude comuni alle edizioni Ageno e Mancini, ma su quest'ultima proposta sono molte le voci critiche.\n\u00c8 in fase di preparazione una nuova edizione critica delle laude di Jacopone Da Todi curata dallo studioso Lino Leonardi, della quale per\u00f2 sono finora usciti solo alcuni contributi di carattere metodologico.\nEsistono infine due commenti moderni alle laude di Jacopone: il primo, parziale (solo per le prime trentatr\u00e9 laude) \u00e8 curato da Franco Mancini; il secondo, integrale, curato da Matteo Leonardi.\nBibliografia.\nUna fra le pi\u00f9 importanti \"Vite\" antiche di Jacopone \u00e8 la cosiddetta \"Franceschina\": \nTutte le vite antiche di Jacopone (compresa quella del cronista Mariano da Firenze) si leggono in:\nAltri importanti contributi biografici sul poeta sono:\nManuali letterari di riferimento sono:\nEdizioni critiche di riferimento delle Laude di Jacopone:\nContributi sulla questione testuale:\nCommenti:"}
{"id": "2499598", "revid": "170423", "url": "https://it.wikipedia.org/wiki?curid=2499598", "title": "Jordan Hill", "text": "\u00c8 cugino di Trevor e Devin Booker, anche loro cestisti.\nCarriera.\nNew York Knicks (2009-2010).\nHill, dopo aver frequentato la \"Patterson School\", approda nella squadra degli Arizona Wildcats con cui si fece notare al grande pubblico e venne scelto in 8\u00aa posizione nel Draft NBA 2009 dai New York Knicks.\nHouston Rockets (2010-2012).\nIl 19 febbraio 2010 venne ceduto insieme a Jared Jeffries agli Houston Rockets, in una trade a tre squadre che vide coinvolte anche i New York Knicks (sua ex squadra) e i Sacramento Kings. Tra l'altro in questa trade venne coinvolto anche Tracy McGrady che pass\u00f2 dai Rockets ai Knicks.\nLos Angeles Lakers (2012-2015).\nIl 15 marzo 2012 venne ceduto ai Los Angeles Lakers in cambio del playmaker Derek Fisher.\nIndian Pacers (2015-2016).\nIl 15 luglio 2015 dopo 3 anni nella Citt\u00e0 degli Angeli, firm\u00f2 con gli Indiana Pacers.\nMinnesota Timberwolves (2016-2017).\nIl 21 luglio 2016 Hill firm\u00f2 un biennale con i Minnesota Timberwolves. Tuttavia, dopo aver trovato pochissimo spazio nelle rotazioni di coach Thibodeau, il 27 giugno 2017 (prima che il suo secondo anno di contratto diventasse garantito) venne tagliato dagli Wolves."}
{"id": "2499599", "revid": "110157", "url": "https://it.wikipedia.org/wiki?curid=2499599", "title": "Pronskij rajon", "text": "Il Pronskij rajon () \u00e8 un rajon dell'Oblast' di Rjazan', nella Russia europea; il capoluogo \u00e8 Pronsk. Istituito nel 1929, ricopre una superficie di 1.070 chilometri quadrati ed ospita una popolazione di circa 33.000 abitanti."}
{"id": "2499600", "revid": "339392", "url": "https://it.wikipedia.org/wiki?curid=2499600", "title": "Aldeide ossidoreduttasi da Desulfovibrio gigas", "text": ""}
{"id": "2499601", "revid": "28592", "url": "https://it.wikipedia.org/wiki?curid=2499601", "title": "Distretto di Pronsk", "text": ""}
{"id": "2499602", "revid": "697352", "url": "https://it.wikipedia.org/wiki?curid=2499602", "title": "Tuo Preventivatore", "text": ""}
{"id": "2499603", "revid": "697352", "url": "https://it.wikipedia.org/wiki?curid=2499603", "title": "Tuo preventivatore", "text": ""}
{"id": "2499604", "revid": "697352", "url": "https://it.wikipedia.org/wiki?curid=2499604", "title": "TuoPreventivatore", "text": ""}
{"id": "2499605", "revid": "25828792", "url": "https://it.wikipedia.org/wiki?curid=2499605", "title": "Canale 5 +1", "text": ""}
{"id": "2499606", "revid": "1543377", "url": "https://it.wikipedia.org/wiki?curid=2499606", "title": "Gruppo Angelini", "text": "Il Gruppo Angelini, noto anche come Angelini, \u00e8 una multinazionale italiana che opera nell'area della salute e del benessere nei settori farmaceutico e dei prodotti di largo consumo, nella meccanica, nel vitivinicolo e nei profumi. Ha sede a Roma in Viale Amelia, 70.\nStoria.\nIl 20 dicembre 1919 Francesco Angelini apre ad Ancona un piccolo laboratorio farmaceutico, che conoscer\u00e0 una forte espansione nel secondo dopoguerra.\nNel 1940 fonda A.C.R.A.F., acronimo di Aziende Chimiche Riunite Angelini Francesco, le cui attivit\u00e0 principali sono la produzione e la distribuzione di farmaci; opera nel settore industriale chimico e farmaceutico con la produzione e la distribuzione di farmaci, ha sede a Roma.\nNell'immediato dopoguerra, Francesco Angelini diventa famoso nel paese poich\u00e9 importa per primo la vitamina B12 in Italia, un ricostituente per la cura dell'anemia, malattia molto diffusa in quel periodo. Il farmaco viene prodotto e commercializzato con il marchio Dobetin ed ha una risposta molto positiva da parte del mercato.\nNel 1962 diventa presidente Igino Angelini.\nNel 1963 Il gruppo, mediante le attivit\u00e0 della controllata Fater, entra nel mercato dei beni di consumo con il lancio dei pannolini per bambini Lines e, nel 1965, con il lancio degli assorbenti femminili Lines Lady. Nel 1992 Procter &amp; Gamble acquisisce il 50% delle quote di Fater dando vita a una joint venture paritetica con il Gruppo Angelini e cedendo, alla controllata, le licenze per la commercializzazione dei prodotti a marchio Pampers.\nNegli anni Ottanta vengono aperti gli stabilimenti in Spagna e Portogallo. Nel 1993, alla morte di Igino, l'azienda passa in mano al figlio Francesco Angelini, omonimo del fondatore, che amplier\u00e0 l'offerta grazie all'acquisizione di nuove societ\u00e0, anche nel settore vitivinicolo (tre cantine in Toscana) e in quello della profumeria (rileva la spagnola Idesa Parfums a Barcellona). Nel 1997 avviene il riassetto proprietario all'interno della famiglia Angelini con tensioni molto forti.\nNegli anni 2000 il gruppo, sempre nelle mani di Francesco Angelini, acquisisce le aziende italiane Amuchina, Farmamed e altre aziende, sempre nel settore farmaceutico, in Portogallo, Grecia ed Europa dell'Est, ampliando il fatturato con la produzione di anticoncezionali. Il settore farmaceutico rappresenta la met\u00e0 dei ricavi del gruppo che diversifica ancora di pi\u00f9 nei profumi (rileva l'italiana ITF con sede a Lodi e la tedesca ITF Germany con sede a Monaco) e nei vini (acquisendo nel 2010 la friulana Puiatti di Romans, nel 2011 la veronese Bertani produttrice dell'Amarone, nel 2015 la marchigiana Fazi Battaglia)..\nIl 10 luglio 2018 viene decisa una riorganizzazione dell'assetto proprietario della Angelini finanziaria, la holding del gruppo, con l'ingresso della quarta generazione Angelini: Thea, figlia di Francesco e Tiziana, avr\u00e0 il 68% che le garantir\u00e0 il controllo, mentre l'altro 32% sar\u00e0 diviso in modo paritetico tra Maria Francesca e Maria Gioella, figlie di Francesco e della prima moglie, nella quale \u00e8 garantito il diritto di prelazione. Nella riorganizzazione della holding del gruppo, attuata nel 2019 con alla guida Alberto Capponi, entra con l'incarico di vicepresidente con un ruolo di indirizzo strategico il marito di Thea Angelini, Sergio Marullo di Condojanni.\nDati economici.\nNel 2017 il gruppo ha registrato ricavi per 1,67 miliardi di euro con un margine operativo lordo in crescita del 15%, pari a 234 milioni. La farmaceutica incide sul fatturato per il 52%, personal care per il 29%, machinery per il 9%, profumeria per il 7%, vitivinicolo per il 2%, altro 1%. Nel 2018 il fatturato \u00e8 sostanzialmente in linea con quello del 2017: 1,630 miliardi di euro. Del totale dei dipendenti, 3.000 lavorano nel farmaceutico.\nControversie familiari.\nNell'agosto 2020 \u00e8 scoppiata una guerra nella famiglia Angelini, uno scontro tra le tre figlie dell'industriale che \u00e8 malato. Della denucia per circonvenzione di incapace mossa nei confronti della figlia pi\u00f9 piccola, Thea, si occupa la Procura di Viterbo."}
{"id": "2499607", "revid": "25828807", "url": "https://it.wikipedia.org/wiki?curid=2499607", "title": "Italia 1 +1", "text": ""}
{"id": "2499608", "revid": "25828813", "url": "https://it.wikipedia.org/wiki?curid=2499608", "title": "Rete 4 +1", "text": ""}
{"id": "2499611", "revid": "72396", "url": "https://it.wikipedia.org/wiki?curid=2499611", "title": "Ligue de Football de Martinique", "text": ""}
{"id": "2499613", "revid": "72396", "url": "https://it.wikipedia.org/wiki?curid=2499613", "title": "Federaci\u00f3n Mexicana de F\u00fatbol Asociaci\u00f3n", "text": ""}
{"id": "2499616", "revid": "72396", "url": "https://it.wikipedia.org/wiki?curid=2499616", "title": "Montserrat Football Association", "text": ""}
{"id": "2499619", "revid": "438678", "url": "https://it.wikipedia.org/wiki?curid=2499619", "title": "DJ Harsh", "text": ""}
{"id": "2499621", "revid": "2091899", "url": "https://it.wikipedia.org/wiki?curid=2499621", "title": "Museo provinciale delle tradizioni popolari", "text": "Il Museo provinciale delle tradizioni popolari \"Abbazia di Cerrate\" \u00e8 un museo artistico di Lecce.\nIl Museo \u00e8 allestito nei locali adiacenti alla duecentesca Abbazia di Santa Maria di Cerrate, in localit\u00e0 Casalabate a circa 7\u00a0km dalla citt\u00e0.\nIl percorso museale comprende due sezioni. La prima ripropone sculture e frammenti architettonici del romanico pugliese, provenienti dall'Abbazia. La seconda sezione \u00e8 invece dedicata agli oggetti, alle tradizioni rurali e artigianali del territorio salentino: gli strumenti del lavoro contadino, le ceramiche, le terrecotte e una serie di statue in cartapesta.\nIn alcuni locali sono perfettamente ricostruiti gli ambienti domestici delle case popolari del Salento, tra cui la cucina completamente attrezzata, la camera da letto con le sue suppellettili e la stanza dei telai dove le donne tessevano preziosi tessuti.\nDa segnalare \u00e8 la presenza di due frantoi e di alcune vasche per la macina delle olive nella loro posizione originaria."}
{"id": "2499622", "revid": "110157", "url": "https://it.wikipedia.org/wiki?curid=2499622", "title": "Nordea Nordic Light Open", "text": "Il Nordea Nordic Light Open era un torneo di tennis che si giocava a Stoccolma in Svezia\n(nel 2002 e nel 2003 il torneo \u00e8 stato giocato ad Espoo in Finlandia sulla terra battuta).\nDal 2002 al 2008 era un torneo della categoria Tier IV e si giocava sul cemento."}
{"id": "2499623", "revid": "407378", "url": "https://it.wikipedia.org/wiki?curid=2499623", "title": "Trofeo del Mare", "text": ""}
{"id": "2499624", "revid": "1002967", "url": "https://it.wikipedia.org/wiki?curid=2499624", "title": "Pronsk", "text": "Pronsk, , \u00e8 una cittadina della Russia dell'Oblast' di Rjazan' che sorge sulle rive del Pronja, da cui il toponimo. Capoluogo del Pronskij rajon, viene menzionata per la prima volta nel 1131 sulla Nikonovskaja Letopis', fu capitale del Principato di Pronsk durante il XII secolo e nel 1926 ottenne lo status di citt\u00e0."}
{"id": "2499627", "revid": "729019", "url": "https://it.wikipedia.org/wiki?curid=2499627", "title": "Isola di Toxa Grande", "text": "L'isola di Toxa (in castigliano \"isla de La Toja\" o \"La Toja\" e in galiziano \"illa da Toxa\" o \"A Toxa\"), detta anche Toxa Grande (per distinguerla dalla dirimpettaia isola di Toxa Pequena) e conosciuta anche come \"illa de Louxo\" \u00e8 un'isola della Galizia (Spagna nord-occidentale), situata nel sud-ovest della regione e pi\u00f9 precisamente nelle R\u00edas Baixas, le insenature della Costa do Marisco (Oceano Atlantico). Dal punto di vista amministrativo, fa parte del territorio comunale di O Grove (provincia di Pontevedra).\nL'isola, che \u00e8 collegata alla terraferma da un ponte, \u00e8 di piccole dimensioni (1,10\u00a0km\u00b2; 50 abitanti circa) ma \u00e8 piuttosto nota per essere un centro termale e una delle localit\u00e0 balneari galiziane pi\u00f9 frequentate, caratterizzata dalla presenza di numerose ville in stile \u201cBelle \u00e9poque\u201d, campi da golf, alberghi di lusso, casino, ecc.\nGeografia fisica.\nSi trova a sud dell'isola di Arousa, ad est di O Grove, a 15\u00a0km a nord di Sanxenxo e a 30\u00a0km a nord-ovest di Pontevedra.\nStoria.\nL'isola venne utilizzata dagli abitanti di O Grove per la pastorizia fino al XIX secolo, quanto vennero scoperti i suoi fanghi termali e le sue acque medicinali: da allora divenne propriet\u00e0 privata e si trasform\u00f2 in localit\u00e0 turistica."}
{"id": "2499633", "revid": "72396", "url": "https://it.wikipedia.org/wiki?curid=2499633", "title": "St. Kitts and Nevis Football Association", "text": ""}
{"id": "2499634", "revid": "19933", "url": "https://it.wikipedia.org/wiki?curid=2499634", "title": "Isole Solovetskij", "text": ""}
{"id": "2499635", "revid": "28592", "url": "https://it.wikipedia.org/wiki?curid=2499635", "title": "Grande Novgorod", "text": ""}
{"id": "2499637", "revid": "339392", "url": "https://it.wikipedia.org/wiki?curid=2499637", "title": "St. Lucia Football Association", "text": ""}
{"id": "2499638", "revid": "125459565", "url": "https://it.wikipedia.org/wiki?curid=2499638", "title": "Multinational Specialized Unit", "text": "L'unit\u00e0 specializzata multinazionale (Multinational Specialized Unit o MSU) \u00e8 un'unit\u00e0 dell'Arma dei Carabinieri, con funzioni di peacekeeping, assistenza umanitaria, polizia civile e militare, in ambito multinazionale, impiegata in una missione militare italiana all'estero.\nQueste unit\u00e0 sono a guida italiana, comandate da un Ufficiale superiore dell'Arma dei Carabinieri e costituite da militari italiani e di altre nazioni facenti parte della NATO. I Carabinieri facenti parte di MSU erano inizialmente provenienti dai reparti della 2\u00aa Brigata mobile carabinieri ma negli anni successivi alla sua costituzione hanno partecipato alle missioni anche militari provenienti dall'organizzazione territoriale e della prima brigata mobile\nL\u2019MSU \u00e8 stata impiegata in numerosi teatri operativi esteri, fra cui il Kosovo, la Bosnia Erzegovina, l\u2019Albania e l\u2019Iraq.\nStoria.\nFra il 1997 ed il 2000, durante il mandato di SACEUR, il Generale Wesley Clark intu\u00ec la necessit\u00e0 di disporre di unit\u00e0 militari che potessero colmare il gap fra tradizionali assetti di combattimento e forze di polizia civili, da impiegare nelle missioni di stabilizzazione nei paesi in cui si era reso necessario l'intervento della NATO.\nL'Arma dei Carabinieri rispose a questa necessit\u00e0 con l'istituzione della Multinational Specialized Unit nel 1998, come reparto interforze nel quale alle capacit\u00e0 strettamente militari erano affiancate quelle di forza di polizia militare e quelle addestrative per la polizia civile locale.\nIl reparto, inquadrato all'interno della 2\u00aa Brigata mobile, era inizialmente costituito, per l'Arma dei Carabinieri, da parte di militari del 7\u00ba Reggimento carabinieri \"Trentino-Alto Adige\" e del 13\u00ba Reggimento carabinieri \"Friuli-Venezia Giulia\". Negli anni successivi \u00e8 stato costituito anche da militari della linea territoriale e della linea mobile, a seconda delle varie necessit\u00e0 che i reggimenti MSU si sono trovati a fronteggiare.\nLa MSU \u00e8 stata sperimentata con successo nel 1998 in Bosnia e successivamente impiegata nel 1999 in Kosovo ed in Albania e infine dal 2003 in Iraq.\nBosnia ed Erzegovina.\nIl primo impiego \u00e8 nella missione NATO-IFOR (poi divenuta SFOR), in Bosnia ed Erzegovina, durante il conflitto nei Balcani. La Multinational Specialized Unit, era composta da militari italiani dell'Arma dei Carabinieri, alla quale era affidata anche la guida della'unit\u00e0, e da oltre 600 militari provenienti da Austria, Ungheria, Romania e Slovenia. Durante il conflitto fu spesso impiegata direttamente in operazioni di ordine pubblico, in alcuni casi anche subendo feriti fra i suoi membri.\nAlbania.\nIn seguito alle tensioni nell\u2019area balcanica con la dura repressione nei territori del Kosovo e del Montenegro, nel 1999 viene inviato un contingente italiano in Albania per supportare la nazione nella gestione dei rifugiati. Viene costituita su mandato ONU l'Operazione Allied Harbour, a guida della NATO. Il contingente venne chiamato \"AFOR\". All\u2019interno del contingente italiano vi era un reparto MSU.\nIraq.\nUn Reggimento MSU dal 2003 ha preso parte all\u2019Operazione Antica Babilonia. MSU era composta, oltre che da Carabinieri, da Ufficiali di Collegamento dell'Esercito Italiano, membri della Polizia Militare Rumena e della Guardia Nazionale Portoghese.\nDurante la missione vi furono numerosi attentati al contingente MSU, il pi\u00f9 grave fu nel novembre 2003 l\u2019attentato alla base di N\u0101\u1e63iriya.\nNel 2009 \u00e8 stata costituita la missione addestrativa dell'Alleanza Atlantica \"NATO Training Mission\".\nIl compito di MSU, successivamente al ritiro delle truppe italiane avvenuto con l'Operazione Itaca, \u00e8 stato sostanzialmente ripreso dalla missione denominata \"Police Task Force-Iraq\", con compiti principalmente addestrativi nei confronti delle forze di sicurezza irachene.\nKosovo.\nNel 1999, sulla base della Risoluzione ONU 1244, inizia la missione NATO-KFOR in Kosovo. Un reggimento MSU viene costituito quale parte del contingente italiano, quest'ultimo denominato ITALFOR. Inizialmente il contingente MSU aveva compiti di polizia civile e militare e mantenimento dell\u2019ordine pubblico, ricerca e cattura di criminali di guerra. Il contingente era dislocato su una base nei sobborghi della capitale del Kosovo, Pristina (denominata \"MSU Base\") ed in alcune stazioni carabinieri in tutte le altre province del paese. Con l\u2019addestramento effettuato alla Kosovo Police gradualmente i compiti di polizia civile di MSU sono stati assunti dalla polizia kosovara, sono state chiuse le stazioni e il reggimento MSU si \u00e8 attestato solamente sulla base vicino Pristina.\nTutt\u2019oggi continua la missione, con compiti di mantenimento dell\u2019ordine pubblico, acquisizione di informazioni e peacekeeping. MSU dipende direttamente da KFOR e svolge i suoi compiti in stretta collaborazione con le altre forze militari internazionali presenti nel Paese.\nSeppur attualmente sia composta solamente da Carabinieri italiani, fino al 2013 facevano parte di MSU reparti della gendarmeria nazionale francese, della polizia militare estone e della polizia militare austriaca.\nIl compito principale dei militari di MSU \u00e8 pattugliare la \"manoeuvre box\" di Mitrovica, sia nella municipalit\u00e0 del nord che in quella del Sud con pattuglie H24, sette giorni su sette.\nIn particolare il dispositivo di MSU controlla il ponte sul fiume Ibar, aperto solamente al traffico pedonale, punto centrale della citt\u00e0 divisa.\nIl reggimento MSU \u00e8 attualmente comandato dal colonnello Stefano Fedele.\nComandanti.\nIl comando operativo delle MSU \u00e8 affidato al capo di stato maggiore della difesa, che lo esercita tramite il comando del Comando operativo di vertice interforze (COVI).\nLe unit\u00e0 MSU, quando hanno la struttura di reggimento, sono comandante da un colonnello dell\u2019Arma dei Carabinieri.\nCompiti.\nLe unit\u00e0 operative della MSU, in alcuni teatri operativi in stretto coordinamento con l'IPTF (\"International Police Task Force\"), assolvono alle funzioni fissate a Petersberg nel 1992: rispondere a disordini e mantenimento dell'ordine pubblico, supportare le forze di polizia locali, monitorare la situazione sotto il profilo della pubblica sicurezza. Oltre ai compiti di soccorso, effettuano operazioni di peacekeeping e anche di missioni di combattimento, con l'obiettivo di mantenere la pace."}
{"id": "2499639", "revid": "3831", "url": "https://it.wikipedia.org/wiki?curid=2499639", "title": "Patriarca della Chiesa ortodossa russa", "text": ""}
{"id": "2499643", "revid": "28592", "url": "https://it.wikipedia.org/wiki?curid=2499643", "title": "Novgorod la grande", "text": ""}
{"id": "2499657", "revid": "123001980", "url": "https://it.wikipedia.org/wiki?curid=2499657", "title": "Pinacoteca d'arte francescana", "text": "La Pinacoteca d'arte francescana \"Roberto Caracciolo\" \u00e8 un museo artistico di Lecce.\nLa Pinacoteca, di propriet\u00e0 dei frati francescani, \u00e8 allestita nel palazzo Fulgenzio del XVI secolo. Strutturata in nove sale espositive, disposta su oltre 400 m\u00b2 di superficie museale, raccoglie dipinti cinquecenteschi, seicenteschi e settecenteschi, per la maggior parte di derivazione da Luca Giordano e dal Solimena e provenienti da conventi francescani pugliesi. Tra le firme pi\u00f9 illustri compare quella di Oronzo Tiso e Serafino Elmo, oltre ad altre opere attribuite a Giuseppe De Ribera e Francesco Fracanzano. Il percorso si conclude con le sale dedicate al XX secolo con le opere di Raffaello Pantaloni ed Ezechiele Leandro, Giuseppe Casciaro, e Stanislao Sidoti\nAl piano inferiore si trova l'ala della statuaria sacra che conserva opere in cartapesta leccese del XIX secolo e una sacra conversazione attribuita a Stefano da Putignano.\nIl palazzo cinquecentesco ospita anche il Ninfeo di Fulgenzio, luogo costruito per rinfrescarsi nelle giornate afose e torride dell'estate salentina, in quanto refrigerato dalle acque zampillanti delle fontane."}
{"id": "2499666", "revid": "1573940", "url": "https://it.wikipedia.org/wiki?curid=2499666", "title": "Nordea Nordic Light Open 2008", "text": "Il Nordea Nordic Light Open 2008 \u00e8 stato un torneo di tennis giocato sul cemento. \n\u00c8 stata la 7\u00aa edizione del Nordea Nordic Light Open, \nche fa parte della categoria Tier IV nell'ambito del WTA Tour 2008. \nSi \u00e8 giocato a Stoccolma in Svezia,dal 28 al 3 agosto 2008.\nCampioni.\nSingolare.\n Caroline Wozniacki ha battuto in finale Vera Du\u0161evina, 6\u20130, 6\u20132\nDoppio.\n Iveta Bene\u0161ov\u00e1 / Barbora Z\u00e1hlavov\u00e1-Str\u00fdcov\u00e1 hanno battuto in finale Petra Cetkovsk\u00e1 / Lucie \u0160af\u00e1\u0159ov\u00e1, 7\u20135, 6\u20134"}
{"id": "2499675", "revid": "322321", "url": "https://it.wikipedia.org/wiki?curid=2499675", "title": "Guido Zendron", "text": "Biografia.\nGuido Zendron \u00e8 stato ordinato sacerdote il 26 giugno 1978 a Trento.\nIl 12 marzo 2008 \u00e8 stato nominato vescovo di Paulo Afonso, succedendo cos\u00ec a Esmeraldo Barreto de Farias, Ist. del Prado, nominato vescovo di Santar\u00e9m.\nHa ricevuto la consacrazione episcopale il 17 maggio 2008 nella cattedrale di Paulo Afonso dal cardinale Geraldo Majella Agnelo, coconsacranti Luigi Bressan, arcivescovo di Trento, e Giancarlo Petrini, vescovo ausiliare di San Salvador di Bahia.\nGenealogia episcopale.\nLa genealogia episcopale \u00e8:"}
{"id": "2499677", "revid": "72396", "url": "https://it.wikipedia.org/wiki?curid=2499677", "title": "Saint Vincent and the Grenadines Football Federation", "text": ""}
{"id": "2499678", "revid": "6923", "url": "https://it.wikipedia.org/wiki?curid=2499678", "title": "Automotrice ALe 880", "text": ""}
{"id": "2499681", "revid": "72396", "url": "https://it.wikipedia.org/wiki?curid=2499681", "title": "Sint Maarten Soccer Association", "text": ""}
{"id": "2499689", "revid": "3831", "url": "https://it.wikipedia.org/wiki?curid=2499689", "title": "Illa da Toxa", "text": ""}
{"id": "2499692", "revid": "73843", "url": "https://it.wikipedia.org/wiki?curid=2499692", "title": "Molfetta", "text": "Molfetta (pronuncia Molf\u00e9tta; \"Melf\u00e9tte\" in dialetto molfettese) \u00e8 un comune italiano di abitanti della citt\u00e0 metropolitana di Bari in Puglia.\nGeografia fisica.\nTerritorio.\nMolfetta, che si affaccia sul Mar Adriatico, si trova, a 25 chilometri (distanza \"ferroviaria\" tra le stazioni centrali) a nord ovest di Bari, stretta tra Bisceglie a nord-ovest e Giovinazzo a sud-est, in posizione praticamente baricentrica rispetto all'andamento della costa adriatica della Puglia.\nSorta anticamente sull'isoletta di \"Sant'Andrea\", l'area urbanizzata ha un fronte mare di circa 3,5 chilometri a levante e altrettanti a ponente rispetto al nucleo antico e al porto.\nIl territorio si estende verso l'entroterra murgiano e confina anche con il comune di Terlizzi, a sud. Dal punto di vista geomorfologico, esso \u00e8 costituito dalle bancate calcaree del Cretaceo inferiore, piuttosto profondamente carsificate come dimostrato dal sito naturalistico-archeologico del Pulo e dalle profonde voragini carsiche in cui ci si imbatte molto spesso durante gli scavi per la realizzazione dei piani di fondazione dei nuovi edifici, concentrate in particolare lungo i margini delle \"lame\" che lo solcano in direzione mediamente perpendicolare alla costa. Le lame stesse costituiscono di per s\u00e9 una delle forme macroscopiche di \"carsismo epigeo\" e rappresentano un forte indizio di presenza di forme carsificate ipogee.\nTuttavia il territorio, pur non molto esteso, ha avuto una vocazione prevalentemente agricola, almeno fino al termine del XX secolo, prima cio\u00e8 che vi trovasse insediamento una vasta zona industriale (ASI), ancora in fase di ampliamento.\nClima.\nIl diretto contatto col mare e la mancanza di alture rilevanti sono alla base del clima particolarmente mite e scarso di precipitazioni della citt\u00e0 di Molfetta. Tuttavia gli sbalzi di temperatura sono repentini e notevoli, a causa dell'afflusso dei venti freddi balcanici e per gli improvvisi acquazzoni, solitamente di breve durata, che periodicamente colpiscono la cittadina, dando un qualche respiro all'economia rurale, storicamente assetata di acqua. Tipica la terminologia che indica, nell'idioma locale, l'effetto che questi acquazzoni, cos\u00ec come le piogge di notevole durata (pi\u00f9 giorni), rare per il vero, producono sul terreno agrario, cio\u00e8 la cosiddetta \"mena\", che descrive l'effetto \"strisciante\" del ruscellamento (erosione del suolo) e che non ha, nella lingua italiana, un corrispettivo altrettanto pregnante.\nA causa della barriera orografica dei monti del Gargano in lontananza a nord ovest, e sempre per via della mancanza di alture nelle immediate vicinanze, Molfetta si presenta spesso riparata, nonostante la posizione costiera, anche dalle ventilazioni marittime rispetto alle restanti coste adriatiche pugliesi; ne segue di conseguenza un ulteriore aumento del tasso di umidit\u00e0, dell\u2019afa d\u2019estate. Questa \u00e8 la principale caratteristica che da sempre contraddistingue il clima locale.\nIl primato di \"vento regnante\" tuttavia \u00e8 conteso dal maestrale e dal grecale (con una prevalenza per il primo), che sono gli altri venti che spirano dai quadranti settentrionali. Periodicamente poi, specie in autunno, Molfetta \u00e8 battuta da raffiche (che possono risultare forti, anche se di breve durata) di venti di scirocco (da sud-est), d'ostro (da sud) e di libeccio, localmente detto \"favonio\" (da sud-ovest).\nOrigini del nome.\nL'origine del toponimo \u00e8, ancora oggi, incerta. Si sa che fino al XII secolo era conosciuta con il nome \"Melfi\", poi divenuto \"Melphicta\".\nUn'altra teoria afferma invece che il nome Molfetta derivi da alcuni esuli originari di Sebenico e Ragusa che, data la dolcezza del clima e la piacevolezza del territorio, dettero al borgo il nome \"Melphacta\" (fatta di miele).\nStoria.\nOrigini della citt\u00e0.\nIl territorio molfettese risulta abitato sin dalla Preistoria. A questa fase risalgono, infatti, gli insediamenti pi\u00f9 antichi, necropoli e tracce di capanne, rinvenuti nell'area circostante alla citt\u00e0 (fondo Azzollini e viciniori) e presso il sito archeologico-naturalistico del \"Pulo\", dolina carsica \"di crollo\" a circa un chilometro e mezzo dal centro urbano.\nSi ritiene che Molfetta sia stata fondata dai Greci attorno al IV secolo a.C. Successivamente la \"polis\" pass\u00f2 sotto il dominio dei Romani, che le diedero il nome \"Respa\". La prima indicazione dell'esistenza di un villaggio tra \"Turenum\" (Trani) e \"Natiolum\" (Giovinazzo) \u00e8 piuttosto tarda e si ritrova nell\"Itinerarium Provinciarum Antonini Augusti\", il registro delle stazione e delle distanze tra le localit\u00e0 poste lungo le diverse strade dell'impero.\nMedioevo.\nIn seguito alla caduta dell'impero romano, Molfetta passa sotto il controllo dei Goti. Durante questo periodo furono rinforzate le mura della citt\u00e0, in risposta alle frequenti scorribande dei pirati saraceni, e fu parzialmente coperto il piccolo canale che separava il borgo, dalla terraferma. Nel primo documento ufficiale che attesta l'esistenza di Molfetta, infatti,si fa riferimento ad una \"civitas\" denominata Melfi, situato su una penisola chiamata Sant'Andrea. Questo primo documento \u00e8 datato 925. L'antico villaggio si svilupp\u00f2 ulteriormente sotto l'alterno dominio dei Bizantini e dei Longobardi. Nel 988 i saraceni distrussero alcuni casali situati nell'entroterra molfettese. Passata sotto il dominio dei Normanni, la citt\u00e0 fu occupata, forse nel 1057, da Pietro, figlio di Amico Conte di Giovinazzo, avversario di Roberto d'Altavilla detto \u201cil Guiscardo\u201d. Fu lo stesso Guiscardo a cacciare Pietro e occupare Molfetta fra il 1057 e il 1058. Nel 1066 Conte di Molfetta era Gocelino (de la Blace o de Harenc), suocero di Amico II. Nel periodo 1073-1093 Amico II fu signore di Molfetta, anche se ancora per diverso tempo (sino al 1100) la citt\u00e0 rest\u00f2 sotto l'influenza bizantina. Nell'ottobre del 1100 Goffredo, figlio di Amico II, era \"dominus\" (signore) di Molfetta.\nCon il consolidamento del dominio normanno, citt\u00e0 come Molfetta, Bari, Brindisi e Otranto divennero importanti punti di partenza durante il periodo delle crociate. A questo periodo risale la costruzione dell\"'Ospedale dei crociati\", struttura adibita a ospizio per coloro che erano diretti in Terrasanta, edificato nei pressi della Basilica della Madonna dei Martiri.\nTra la fine del 1133 e la primavera del 1134, Molfetta fu concessa da re Ruggero II a Roberto I di Basunvilla, suo cognato. Alla morte di quest'ultimo, avvenuta prima del 1142, Roberto II di Basunvilla, figlio di Roberto I e di Giuditta, sorella di Ruggero II, divenne il nuovo signore di Molfetta. A Roberto II, morto il 15 settembre del 1182, subentr\u00f2 (sino al 1187) sua sorella Adelasia. Successivamente, Molfetta, appartenente alla contea di Conversano, entr\u00f2 a far parte del demanio fino al 1190, anno in cui la stessa contea fu concessa a Ugo Lupino. Dopo la sua morte, avvenuta intorno al 1197-1198, non lasciando eredi diretti, l'imperatrice Costanza, durante la sua reggenza del regno (dal 28 settembre 1197 al 27 novembre 1198, giorno della sua morte), ascrisse Molfetta nel regio demanio. La scomparsa dell'imperatrice e la minore et\u00e0 di Federico II crearono una situazione che ricondusse Molfetta nella contea di Conversano, allora amministrata (dal 1207) \u201cad interim\u201d da Ruggero de Piscina, nipote del defunto Berardo I di Celano gi\u00e0 Conte di Conversano. Solo dopo il dicembre del 1220 Federico II si riprese Molfetta, gi\u00e0 dichiarata citt\u00e0 regia da sua madre Costanza.\nXIV e XV secolo.\nNel periodo 1348-1352 la citt\u00e0 appartenne a Giovanni Pipino, nobile barlettano, conte di Minervino e palatino di Altamura. Successivamente la citt\u00e0 pass\u00f2 sotto il dominio degli Svevi, con Giovanna di Napoli e Roberto d'Angi\u00f2. Con la scomparsa di Luigi di Taranto e di Roberto d'Angi\u00f2, grazie a una bolla di papa Urbano V, in data 25 aprile 1365, Molfetta ritorn\u00f2 citt\u00e0 demaniale. Nel 1383, Carlo III di Durazzo, divenuto re di Napoli dopo la morte di Giovanna I, don\u00f2 la signoria di Molfetta a Giacomo del Balzo, principe di Taranto. L'anno successivo, Giacomo mor\u00ec e non avendo ricevuto figli, il Principato di Taranto pass\u00f2 a suo nipote Raimondo del Balzo Orsini. In questo periodo la Puglia era teatro di lotta tra i due rami della famiglia angioina, il durazzesco (Carlo III di Durazzo) e il provenzale (Luigi I d'Angi\u00f2). Molti signori locali approfittarono di questa situazione. Uno di questi fu il principe di Taranto \"Raimundus de Baucio de Ursinis dictus dominus Raimundus\". Raimondo parteggi\u00f2 prima per Carlo III di Durazzo, ma poi pass\u00f2 sotto la bandiera di Luigi I d'Angi\u00f2. Alla morte di Luigi I d'Angi\u00f2 (15 settembre 1384), Carlo III rimase il legittimo re di Napoli, ma anch'egli, all'inizio del 1386, mori assassinato. La lotta per la successione al trono che ne segu\u00ec indusse Raimondo ad approfittare di questa ennesima confusione, tanto che egli, o nel medesimo anno (1386) o nel successivo, pot\u00e9 fregiarsi del titolo di signore di Molfetta.\nIl 24 aprile del 1399, re Ladislao concesse alla citt\u00e0 l'istituzione di una fiera franca da tenersi dall'8 al 15 settembre di ogni anno.\nIl 17 gennaio 1406 Raimondo del Balzo Orsini mor\u00ec. Un anno dopo, il 23 aprile del 1407, re Ladislao si un\u00ec in matrimonio con Maria d'Enghien, vedova del predetto Raimondo, e incamer\u00f2 tutti i beni del principato di Taranto.\nPer diploma del 4 maggio 1416, nel quale fu riassunto il privilegio concesso dall'imperatrice Costanza e da suo figlio Federico II, la regina Giovanna II conferm\u00f2 Molfetta citt\u00e0 demaniale.\nNel 1484 Giambattista Cybo, vescovo di Molfetta, divenne papa col nome di Innocenzo VIII.\nXVI e XVII secolo.\nMolfetta ebbe commerci con altri mercati del Mediterraneo, tra cui Venezia, Alessandria d'Egitto, Costantinopoli, Amalfi e Ragusa (Croazia). Nel XII secolo, durante le Crociate, il passaggio dei pellegrini diretti verso la Terra Santa avevano dato alla citt\u00e0 una certa rinomanza. Uno di questi pellegrini, Corrado di Baviera, divenne poi il patrono della citt\u00e0.\nCon il passaggio del potere della citt\u00e0 dai Durazzo agli Aragonesi, la situazione precipit\u00f2, in conseguenza dei difficili rapporti e dei contrasti tra francesi, spagnoli e italiani. Questa situazione port\u00f2 a guerre e devastazioni in tutto il sud Italia, tra cui il \"sacco di Molfetta\" da parte dei francesi tra il 18 e il 19 luglio 1529.\nAnni prima, il 15 aprile del 1522, nella citt\u00e0 di Bruxelles, l'imperatore Carlo V aveva ratificato la vendita delle citt\u00e0 di Giovinazzo e Molfetta (essa venne quindi nuovamente infeudata), concordata per il prezzo di 50.000 ducati d'oro (per diploma del 5 aprile 1522) in favore di Ferdinando di Capua d'Altavilla. Il 3 ottobre del medesimo anno, Carlo V aveva eretto in principato la citt\u00e0 di Molfetta e concesso a Ferdinando di Capua il titolo di principe. Il 29 novembre 1523 Ferdinando di Capua era morto a Milano. Per testamento del 20 novembre Ferdinando aveva disposto erede universale sua figlia Isabella, che port\u00f2 in dote il principato di Molfetta a suo marito Ferrante I Gonzaga, conte di Guastalla.\nAlla morte di Ferrante I, il principato di Molfetta (come pure la contea di Guastalla) pass\u00f2 a suo figlio Cesare I che, nell'aprile del 1560, si un\u00ec in matrimonio con Camilla Borromeo, sorella del cardinale Carlo Borromeo e del Conte Federico Borromeo. Cesare I ebbe quattro figli: due (Carlo e Ippolita) nati, forse, da relazioni antecedenti al matrimonio e due da Camilla, Margherita e Ferrante II, che nel 1575 successe al padre nella contea di Guastalla sotto la tutela della madre.\nFerrante II nel 1587 spos\u00f2 Vittoria Doria, figlia di Gian Andrea (di Giannettino) Doria e Zenobia di Marc'Antonio Dei Carretto (o del Caretto). Il 10 settembre 1580 il principe di Melfi, Gian Andrea Doria, e Ferrante II sottoscrissero i capitoli per il matrimonio. La dote fu stabilita in 100.000 ducati. Il 22 giugno 1618 Vittoria Doria fece il suo testamento con il quale dispose erede universale tutti i suoi figli. Alla sua morte Ferrante II lasci\u00f2 dieci figli, sei maschi e quattro femmine, avuti dal matrimonio con Vittoria Doria. Suo successore fu Cesare II. Nel 1612 spos\u00f2 Isabella, figlia di Paolo Giordano Orsini duca di Bracciano, morta nel 1623 all'et\u00e0 di 25 anni. Quest'ultima diede alla luce due figli: Vespasiano e Ferrante III che nel 1647 spos\u00f2 Margherita d'Este, figlia di Alfonso III d'Este, duca di Modena. Per testamento del 3 gennaio 1632 Cesare II istitu\u00ec erede il primogenito Ferrante III.\nIl 28 giugno 1635 comparve nella Gran Corte della Vicaria il principe Ferrante III, ove present\u00f2 istanza di voler ritenere la citt\u00e0 di Molfetta, in virt\u00f9 del credito riveniente da due doti matrimoniali: quella di sua madre, Isabella Orsini, e quella di Vittoria Doria, sua avola, del valore di 100.000 ducati ciascuna, per un totale di 200.000 ducati. Somma che apparteneva interamente a Ferrante III, per la sua quota e come cessionario dei suoi zii Carlo, Vincenzo, Andrea, Giovanni e Francesco, figli di Vittoria Doria\".\" Per\u00a0 decreto del successivo 13 luglio dello stesso anno, il Tribunale della Gran Corte concesse a Ferrante III la facolt\u00e0 di ritenere la citt\u00e0 di Molfetta dopo l'esecuzione di una perizia estimativa della stessa. In esecuzione di questo decreto si procedette all'apprezzo della citt\u00e0 di Molfetta, operazione eseguita a cura del \"Tavolario\", signor Felice di Riso, il quale, con sua relazione dell'8 agosto 1635, stim\u00f2 il valore della citt\u00e0 pari a 102.971 ducati. Valore definitivo certificato e convalidato per altro decreto del 23 agosto 1635.\nIl 2 aprile del 1640 per atto rogato dal notaio Giovanni Francesco Poggio di Genova, il nobile Giacinto Biaggio, procuratore di Ferrante III Gonzaga, vendette a Gian Stefano Doria, il quale nello stesso atto nomin\u00f2 suo nipote Luca Spinola, la citt\u00e0 di Molfetta per 170.000 ducati, di questa cifra 161.219 ducati costituivano il debito del Gonzaga nei confronti del Doria. Il successivo 4 maggio 1640 Ferrante III Gonzaga ratific\u00f2 l'atto di compra-vendita. In realt\u00e0, la vendita della citt\u00e0 non trov\u00f2 piena e immediata esecuzione perch\u00e9 il Regio Consiglio Collaterale in data 11 luglio 1640 sospese a Luca Spinola il possesso della stessa. Questa situazione fu risolta nel biennio 1643-1644 ossia dopo l'impetrazione dell'assenso reale e la concessione dell\"exequatur\" al regio assenso.. Il feudo sarebbe poi passato per successione degli Spinola alla famiglia milanese dei Gallarati Scotti fino al 1798, quando torn\u00f2 demaniale.\nSette anni dopo l'acquisto della citt\u00e0, il 20 aprile dell'anno 1647, i coniugi Luca ,figlio di Gaspare Spinola, e Pellina, figlia di Giovanni Battista Spinola, si recarono in visita a Molfetta.\nDal XVIII secolo al primo conflitto mondiale.\nNel '700 la citt\u00e0 vive un periodo di fioritura, soprattutto nelle arti. In questo periodo opera il Corrado Giaquinto, pittore di fama mondiale, le cui opere sono oggi esposte in numerosi musei, in Italia e all'estero.\nCon il trattato di Utrecht del 1714, che pose fine alla guerra tra Filippo V e gli Stati d'Europa, il Regno di Napoli cess\u00f2 di essere dominio spagnolo e divenne dominio austriaco. Inizi\u00f2 cos\u00ec l'occupazione austriaca di Molfetta. Tra il 734 e il 1735 Molfetta sub\u00ec lo stesso destino del resto del sud Italia e della Sicilia, entrando a far parte dei domini borbonici di Carlo I.\nIn et\u00e0 napoleonica, precisamente il 5 febbraio 1799, la citt\u00e0 fu teatro di sanguinosi tumulti, in parte causati dal comune sentimento anti-francese (il Regno di Napoli era stato conquistato da Napoleone), in parte dovuti a motivazioni socio-economiche.\nNel 1815, con il Congresso di Vienna, Ferdinando I riconquist\u00f2 il potere e divenne sovrano del Regno delle Due Sicilie, restaurando il dominio dei Borbone nel sud Italia. Di conseguenza sorsero, anche a Molfetta, alcune societ\u00e0 segrete come quella dei Filadelfi, in lotta per la libert\u00e0.\nDopo un avvicendamento di potere tra francesi e austriaci, la localit\u00e0 segu\u00ec le vicissitudini dell'Italia unita. Nell'ottobre del 1860 infatti si tenne nella Piazza Municipio di Molfetta, il plebiscito per l'annessione del Regno delle due Sicilie al governo di Vittorio Emanuele II, il cui esito decret\u00f2 l'annessione del regno all'Italia unificata.\nNel 1910 Molfetta fu colpita da un'epidemia di colera, che decim\u00f2 la popolazione.\nDurante la prima guerra mondiale furono 500 i concittadini che persero la vita nel conflitto, tra i quali il maggiore Domenico Picca. Dopo alcuni mesi dall'inizio della guerra, la citt\u00e0 sub\u00ec un cannoneggiamento da parte di una unit\u00e0 della marina austriaca e successivamente sub\u00ec un attacco aereo; al termine del conflitto pi\u00f9 di 500 morti tra la popolazione.\nNegli anni 30 del '900 furono completate la biblioteca e l'ospedale, successivamente intitolato a Don Tonino Bello.\nAnche durante la seconda guerra mondiale Molfetta pag\u00f2 il suo tributo di vite umane. Il 6 novembre 1943 un aereo tedesco, scambiata la scuola elementare \"Cesare Battisti\" per una caserma, sganci\u00f2 una bomba che fece crollare l'angolo di una palazzina, causando delle vittime.\nDal secondo dopoguerra ad oggi.\nDopo la seconda guerra mondiale la fisionomia della citt\u00e0 venne profondamente modificata, con la costruzione di nuovi quartieri. In seguito al crollo di una palazzina, nel 1964, inizi\u00f2 un lento abbandono del centro storico, che solo negli ultimi anni sta vedendo dei primi segni di rinascita.\nLa citt\u00e0 \u00e8 una delle tappe del viaggio di Carlo, principe del Galles, e della principessa Diana, nel loro viaggio in Italia. Il 2 maggio 1985 la coppia visita l'Istituto Apicella, adibito all'educazione dei bambini sordomuti.\nIl 7 luglio 1992 viene assassinato il sindaco di Molfetta, Giovanni Carnicella, con un colpo di fucile a canne mozze. L'assassino, tale Cristoforo Brattoli, \u00e8 un impresario che si era visto negare dal Comune il permesso per organizzare in citt\u00e0 un concerto del cantante Nino D'Angelo. Alla memoria del sindaco Carnicella \u00e8 stata conferita la medaglia d'oro al merito civile il 1 aprile 2019.\nNel 2005 uno studente molfettese scopre, nei pressi della dolina carsica del Pulo, delle orme appartenenti a diverse specie di dinosauri. In particolare vengono ritrovate impronte di Ornitopodi, Sauropodi e Teropodi.\nIl 7 ottobre 2013 viene indagato, insieme ad altri 60 tra funzionari comunali, ex amministratori e politici, l'ex sindaco Antonio Azzollini in una maxi truffa da 150 milioni di euro legata alla costruzione del nuovo porto commerciale, appaltata nel 2007 e mai terminata.\nIl 20 aprile 2018, in occasione del 25\u00ba anniversario della morte del vescovo Don Tonino Bello, Molfetta riceve la visita di Papa Francesco che celebra la messa alla presenza di circa 40.000 persone. Quasi un anno dopo, il 7 aprile 2019, viene inaugurato un monumento in piazza Garibaldi per ricordare la venuta del Santo Padre; si tratta di una riproduzione della croce pastorale di Don Tonino, realizzata in acciaio COR-TEN, accanto alla quale viene collocato l'albero di ulivo gi\u00e0 posizionato sul palco sul quale il Papa aveva celebrato la messa.\nStemma.\nLo stemma della citt\u00e0 di Molfetta \u00e8 costituito da una banda di colore bianco o argento in cui sono incise le lettere S. P. Q. M., il cui significato \u00e8 \"Senatus Populusque Melphictiensis\", il tutto inserito in un campo rosso sostenuto da due ramoscelli (l'ulivo a destra e l'alloro a sinistra). Nell'estremit\u00e0 superiore, c'\u00e8 la corona della citt\u00e0 rappresentata da una cinta muraria e da otto torri, di cui cinque visibili.\n\"Di rosso, alla banda d'argento, caricata delle sigle: S.P.Q.M.\"\n\"Corona\": Corona di citt\u00e0 con 5 torri (concesso con RD del 26 marzo 1935)\nLa definizione di SPQM si conforma all'omologo \"SPQR\" proprio dell'emblema della citt\u00e0 di Roma e fu aggiunto allo stemma nel 1911 (?) su ordinanza dell'amministrazione comunale capeggiata dal sindaco Felice Fiore.\nMonumenti e luoghi d'interesse.\nFra le bellezze naturalistiche da ammirare nella cittadina pugliese, \u00e8 sicuramente il \"Pulo\", sprofondamento carsico a pianta sub-circolare, con diametro variabile tra un minimo di 170 a un massimo di circa 180 metri, un perimetro che supera i 500 metri e una profondit\u00e0 intorno ai 30 metri nel punto di maggior dislivello. Sul bordo superiore sono stati ritrovati i resti di un villaggio neolitico: da questa localit\u00e0 provengono reperti, soprattutto vasi e strumenti rudimentali neolitici (denominati \"tipo Molfetta\" e presenti in tutto il Mar Mediterraneo) e anche resti umani risalenti a et\u00e0 della pietra precedenti, e anche alla (successiva) et\u00e0 del bronzo.\nIl nucleo antico detto \"Isola di Sant'Andrea\" forma il primo nucleo urbano attorno al III secolo ed \u00e8 caratterizzato da una singolare pianta a spina di pesce: qui sorge il \"Duomo di San Corrado\", la pi\u00f9 grande chiesa a (tre) cupole in asse del romanico pugliese coronate da due torri campanarie, edificato tra XI e XII secolo. Sempre nel centro antico \u00e8 situata la barocca Chiesa di San Pietro, eretta su una precedente chiesa romanica. Da notare le mura verso terra rimaste nel loro tracciato. Subito fuori dalle mura sorge la grandiosa Cattedrale intitolata all'Assunta, ex convento dei Gesuiti, dove sono poste le ossa del patrono della citt\u00e0 San Corrado di Baviera, con busto in argento e oro di scuola napoletana. Di particolare attenzione \u00e8 un grande quadro del celeberrimo Corrado Giaquinto, pittore molfettese del settecento, a cui \u00e8 intitolata la Pinacoteca Provinciale di Bari.\nNei pressi della cattedrale sorge la \"chiesa del Purgatorio\", e, sempre lungo lo stesso asse viario del cosiddetto \"borgo\" (oggi Via Dante), ma pi\u00f9 spostate verso la antica Porta principale del centro storico (quella che si apriva su Via Piazza) sono quelle dedicate alla Santissima Trinit\u00e0, detta Sant'Anna e al protomartire Santo Stefano, luoghi di profonda religiosit\u00e0 in particolari periodi dell'anno. Poco pi\u00f9 distante da queste, in direzione di uscita, verso Bisceglie, dalla Molfetta storica, sorge la chiesa di San Domenico, con annesso convento, oggi riadattato a contenitore culturale (biblioteca, museo e sala conferenze) col nome, ripreso dai documenti d'archivio, di \"Fabbrica di San Domenico\".\nA circa 2\u00a0km dalla citt\u00e0, in direzione di Bisceglie si trova la basilica della Madonna dei Martiri. L'impianto attuale della chiesa insiste parzialmente sulla vecchia chiesa dell'XI secolo, di cui resta solo una cupola e la struttura sottostante, dove oggi sorge l'altare. Su un fianco della chiesa \u00e8 addossato l'Ospedaletto dei Crociati, sempre dell'XI secolo, unico superstite dei due presenti nel complesso della Madonna dei Martiri dopo le ristrutturazioni ottocentesche.\nA pochi km dal Pulo si trova un importante geosito dove, nel 2005, Cesare Davide Andriani, allora studente di geologia all'Universit\u00e0 di Bari, scopr\u00ec le prime orme di dinosauri. L'area \u00e8 stata oggetto di studio da parte dei ricercatori della stessa Universit\u00e0 e sar\u00e0 destinata alle visite in futuro.\nI luoghi di maggiore attrazione in occasione delle festivit\u00e0 religiose sono il \"duomo vecchio\", il centro storico, la \"cattedrale\", la \"basilica della Madonna dei Martiri\", le chiese di \"San Pietro\", del \"Purgatorio\" e di \"Santo Stefano\", mentre mete di rilassanti e tonificanti passeggiate sono lo storico porto e infine il Pulo di Molfetta, dolina carsica al cui interno e nei cui pressi sono stati trovati, sin dai primi scavi condotti dal 1900 in poi, reperti archeologici che testimoniano di una presenza antropica risalente al neolitico.Tali reperti sono raccolti nel Museo archeologico del Pulo, nella nuova sede dell'ex lazzaretto.\nArchitetture religiose.\nPalazzo del Seminario.\nLo scoppio del primo conflitto mondiale obblig\u00f2 nel 1915 lo spostamento della sede del \"Seminario Regionale\", fondato nel 1908 da Papa Pio X, da Lecce a Molfetta. Dopo un ulteriore e breve spostamento di sede a Terlizzi, il Seminario Regionale fece ritorno a Molfetta nel 1918 nei locali del Seminario Vescovile, dove rimase fino al 1925. Tuttavia esigenze di spazi pi\u00f9 ampi costrinsero a pensare a un edificio totalmente nuovo, per la cui progettazione ci si rivolse all'architetto Giuseppe Momo, da anni impegnato in quello specifico genere di costruzioni. I lavori, iniziati nel 1925, si protrassero per un anno e mezzo; l'inaugurazione del nuovo Seminario Regionale, intitolato a Pio XI avvenne il 4 novembre 1926.\nDotato di una facciata sobria e dignitosa, il Palazzo del Seminario Regionale presenta un interno molto spazioso, da cui si diparte un massiccio scalone centrale, lateralmente al quale si accede a un porticato che introduce in un chiostro delimitato da colonne di stile romanico. Al centro di questo \u00e8 collocata una fontana in ferro fuso costituita da due vasche sovrapposte.\nIl Seminario, in cui i giovani di tutta la Puglia vengono formati in vista dell'Ordine sacro del presbiterato, ospita al suo interno, dal 1957, anche una biblioteca e una ricca raccolta museale.\nIl Calvario.\nIl Calvario \u00e8 un piccolo tempio edificato nel 1856, progettato dall'architetto Corrado De Judicibus, su commissione dei padri gesuiti. Venne edificato in stile neoclassico, su pianta ottagonale e articolato su tre piani per un totale di 20 metri\nOgni anno, nella notte tra il 30 e il 31 marzo, alcuni molfettesi si ritrovano sulla scalinata del Calvario per recitare l\"'Ave Maria alla Madonna\".\nArchitetture civili.\nPalazzo de Dato.\nPalazzo de Dato (ex Palazzo Cavalletti) sorge a Molfetta, in piazza Vittorio Emanuele II, intitolata al Re alla fine del secolo scorso, in seguito all'avvenuta Unit\u00e0 d'Italia, e dove tuttora fa mostra di s\u00e9 il monumento dell'antico sovrano. Oggi la zona \u00e8 centrale nell'insediamento molfettese, mentre alla fine del \u2018700, epoca a cui risale il palazzo, costituiva la zona di nuova espansione della citt\u00e0, tanto che nel 1790 venne sistemata la strada nuova che andava dal Pozzo dei Cani al palazzo Cavalletti. Quest'opera si rese necessaria perch\u00e9 nel 1789 erano stati completati i lavori di costruzione della Strada Consolare di Puglia (poi S.S. 16), da Bisceglie a Molfetta.\nPalazzo Dogana.\nPalazzo Dogana sorge ai margini del borgo antico, di fronte al porto. Nel corso del tempo \u00e8 stato sede del Seminario Vescovile, poi trasferitosi nella sede attuale, e della dogana. Dopo diversi anni di abbandono \u00e8 stato avviato, nel 2017, il cantiere che ha trasformato l'edificio in un hotel di lusso.\nArchitetture militari.\nLe torri di avvistamento.\nDi grande rilevanza storica, culturale ed economica dell'hinterland molfettese, sono state nel Medioevo e all'incirca fino al XVIII secolo le torri disseminate nel territorio rurale di Molfetta e raggruppate lungo tre immaginarie direttrici che sono Molfetta-Bitonto, Molfetta-Terlizzi e Molfetta-Ruvo-Corato.\nVerso Bisceglie e in prossimit\u00e0 del confine con il suo territorio, si erge a picco sul mare (su uno spuntone di costa rocciosa oggi in erosione) l'unica torre di avvistamento chiamata, sin dal 1569, \"Torre Calderina\" o \"Torre del Porto di San Giacomo\", torre costiera del XVI secolo, particolarmente importante in quanto posizionata in un luogo strategico poich\u00e9 da essa era possibile il collegamento visivo con il Castel del Monte e quindi comunicare per tempo anche agli abitati non rivieraschi pi\u00f9 interni (verso Andria e oltre ancora, sino all'altopiano murgiano) il sopraggiungere di eventuali incursioni dal mare. Essa faceva parte del complesso sistema di torri di avvistamento del Regno di Napoli. La sua posizione permetteva la difesa del porto di San Giacomo, approdo medievale di Molfetta. Oggi, questa torre si trova al centro dell'omonima area protetta, proposta come \"SIC\" (cio\u00e8 Sito di Importanza Comunitaria) dalla Unione europea. Sulla SS. 16 \u00e8 collocata la struttura conosciuta con il nome di \"Torre della Cera\", realizzata nel 1770 per conto del nobile Pietro Gadaleta \"alias\" \"della Cera\" (nonno materno di Pietro Colletti, poi Colletta). Altre strutture adibite a posti di osservazione (avvistamento), inserite nel tessuto urbano, erano: una delle due torri del Duomo (Vecchia Cattedrale) e il Torrione detto \"del mare che passa\", noto come Torrione Passari. Il Torrione Passari, in realt\u00e0, era un elemento della cintura difensiva della citt\u00e0. \nLe torri dell'agro rurale, utilizzate per villeggiatura o per supporto delle attivit\u00e0 agricole, erano caratterizzate da arredo di tipo difensivo (es.: la presenza di caditoie). Delle oltre venticinque strutture ricordiamo Torre Gavetone, situata presso il confine con Giovinazzo, di essa resta solo il toponimo che indica una delle pi\u00f9 apprezzate spiagge libere superstiti lungo la costa molfettese. Sulla stessa direttrice, ma in posizione arretrata verso l'interno si trova Torre Rotonda della Molinara (1538) il cui nome deriva da Antonio e Bartolomeo, padre e figlio de Molinario, che possedevano un fondo rurale in contrada Venere (prossima al confine con Giovinazzo). Sulla via per Bitonto incontriamo la torre dell'antica chiesa della Madonna della Rosa. Lungo l'asse viario del Mino abbiamo: Torre Cicaloria, il cui nome deriva dal nome e cognome di uno dei suoi proprietari Francesco (Cicco) Loria di Ruvo; Torre Panunzio che coincide con l'antica struttura chiamata Torre di don Marcello Passari (1556); Torre Cascione, nome derivato da quello di un proprietario di un fondo rurale prossimo alla torre, tale Joan Francesco de Urbano \"alias\" de mastro Leonardo Pappagallo soprannominato Cascione; Torre del Mino, edificata verosimilmente nel periodo 1561-1572; Villafranca (in territorio di Terlizzi), risalente al 1631 e il cui nome indica il riscatto dalla tassa catastale detta \"bonatenenza\". Per ultima l'ormai diroccata Torre dell'Alfiere, nome derivato dal titolo militare di uno dei suoi proprietari ovvero l'alfiere Francesco Paolo Tottola.\nLeggermente pi\u00f9 spostate a ovest verso la direttrice per Terlizzi della strada Santa Lucia s'incontrano: Torre del Gallo, nome derivato dal soprannome della famiglia \"de la Sparatella\" che la fece edificare, forse, connesso o alla nazione di provenienza (Francia) della famiglia o a un semplice agnome; Torre Villotta, struttura gi\u00e0 esistente agli inizi del Quattrocento; Torre Falcone, nome derivato dalla famiglia de Falconibus, originaria di Andria; Cappavecchia registrata sin dal 1526, epoca in cui apparteneva alla famiglia de Vulpicellis; Torre Sgammirra, quest'ultima cosiddetta dal soprannome del suo primo proprietario, Antonio di Nicola de Tamburro alias Scambirro (= asino). Di essa non rimane che il rudere costituito da un'intera parete rimasta in piedi e sostenuta lateralmente dai soli monconi angolari.\nA ponente, lungo l'asse della \"strada comunale Coppe\" (antica strada per Corato), troviamo i resti di Chiuso della Torre, che d\u00e0 il nome alla omonima contrada, inglobati tra i capannoni industriali della zona ASI (Area Sviluppo Industriale); il Casale, ristrutturato nel 1719 dalla famiglia Passari sul sito dove sorgeva l'antico Casale di San Primo (ottobre 1135); Torre di Claps, con annessa chiesa di San Martino (1083), donata nel 1731 alla famiglia Claps (originaria di Potenza). In prossimit\u00e0 della direttrice della vicinale di Fondo Favale, si ergono: Torre del Capitano, nome derivato dal titolo militare del proprietario (nel periodo 1781-1784) ossia dal capitano Vincenzo Brayda. Questa torre \u00e8 collocata in prossimit\u00e0 del tracciato autostradale della A14. Altre strutture di questo versante sono: Torre di Pettine, nome derivato dal soprannome di Giuseppe Fontana alias Pettine, figlio del maestro sartore Tommaso Fontana; la masseria fortificata denominata Casale Navarrino o Torre di Navarino, nei pressi del confine sud-occidentale dell'agro, alla confluenza con i territori dei comuni di Terlizzi e Bisceglie. Questa torre, il cui primo nucleo risale alla met\u00e0 del XVI secolo e che fu ampliata nel 1598 da Cesare Gadaleta, prende il nome della contrada in cui \u00e8 collocata. Il toponimo \"Navarino\", quasi certamente, ricorda la regione Navarra della Spagna della quale, forse, doveva essere oriundo don Ferrando Briones Yspanus, marito di Costanza Gadaleta, proprietario di un fondo rurale ubicato in questa zona.\nPiazze e strade.\nUno dei luoghi pi\u00f9 frequentati del centro cittadino \u00e8 l'ampia \"Piazza Garibaldi\", riaperta al pubblico nel 2007 dopo un restauro durato parecchi anni. Di forma sub-trapezoidale, \u00e8 connotata da un variegato connubio di vegetazione e di percorsi pedonali e zone riservate ai bambini, con numerose specie arboree che forniscono un confortante sfondo verde all'attivo, caotico e spesso congestionato centro cittadino. Il lato meridionale della piazza \u00e8 sottolineato dall'ottocentesca edicola in stile gotico del \"Calvario\" con alle spalle l'antica \"Chiesa di San Bernardino\", risalente al 1451, mentre a ponente essa \u00e8 chiusa dal monumentale prospetto ottocentesco (opera, cos\u00ec come il gi\u00e0 citato \"Calvario\", dell'Architetto \"De Judicibus\" molto attivo a Molfetta nel XIX secolo) del settecentesco Seminario Vescovile adiacente alla coeva Cattedrale. Da non dimenticare, al centro della \"Villa Comunale\", lo splendido \"Monumento ai Caduti\" della prima guerra mondiale, opera mirabile del celebre scultore cittadino Giulio Cozzoli, costituito da un gruppo bronzeo che rappresenta la \"Vittoria Alata\" nell'atto di sorreggere un fante caduto sul campo di battaglia, che si erge su un basamento in marmo sui cui prospetti laterali e posteriore sono inseriti i bassorilievi bronzei che recano scolpite scene di guerra con protagoniste le diverse forze armate che presero parte a quel conflitto.\nAltre piazze di Molfetta sono: \"Piazza Vittorio Emanuele II\", \"Piazza Margherita di Savoia\", \"Piazza Aldo Moro\" (gi\u00e0 \"Piazza Stazione\"), \"Piazza Principe di Napoli\" e \"Piazza delle Erbe\" (gi\u00e0 sedi di storici mercati rionali smantellati nel primo lustro del Terzo Millennio), \"Piazza Roma\", \"Piazza Paradiso\", \"Piazzetta San Michele\", \"Piazza Immacolata\", \"Piazza Mentana\" e le minori \"Largo S.Angelo\" e \"Largo Domenico Picca\" nel \"nucleo sei-settecentesco\" della citt\u00e0; \"Piazzetta Giovene\", \"Piazza Baccarini\", \"Largo Fornari\" nelle espansioni di fine ottocento - prima met\u00e0 del novecento e, nelle zone di pi\u00f9 recente urbanizzazione (anni settanta - ottanta): \"Piazza 1\u00ba maggio\", \"Piazza Gramsci\" (sede di un mercato rionale).\nLe principali strade cittadine sono \"Corso Umberto I\", l'isola pedonale, meta privilegiata dello \"shopping\" cittadino e dello \"struscio\" domenicale assieme al Corso Dante (gi\u00e0 Borgo) e a tutta l'area circostante il porto (le \"Banchine\" San Domenico e \"Seminario\", nonch\u00e9, soprattutto nelle belle giornate, i bracci stessi del porto, in particolare dalla Capitaneria (sede della Guardia Costiera) al faro e, sul lato prospiciente il Santuario della Madonna dei Martiri, il molo Pennello) e poi Corso Margherita di Savoia, via Sergio Pansini, via Roma, via Baccarini, via Tenente Fiorino, via De Luca, via Massimo D'Azeglio, via Galileo Galilei, corso Vito Fornari e il lungomare Marcantonio Colonna, da cui si pu\u00f2 ammirare il panorama sul mare verso Giovinazzo e uno dei pi\u00f9 suggestivi scorci del centro storico, vale a dire il suo prospetto a picco sul mare chiuso dalla tondeggiante sagoma del torrione Passari. Altre vie nodali della citt\u00e0 sono: via Madonna dei Martiri, via Goffredo Mameli, via Guglielmo Marconi, via Felice Cavallotti, via Alessandro Volta, via Bari, via Domenico Picca, via Annunziata, via Paniscotti, viale Pio XI, viale Don Minzoni, viale Martiri della Resistenza.\nIl Pulo.\nDi particolare interesse \u00e8 a Molfetta il cosiddetto \"Pulo\", grande sprofondamento di origine carsica localizzato a non pi\u00f9 di due chilometri dal centro urbano di Molfetta.\nA seguito del terremoto in Irpinia, del 23 novembre del 1980, la cavit\u00e0 carsica appena fuori dall'abitato, e che da diversi anni veniva utilizzato nel periodo natalizio come cornice scenografica per la messa in scena del locale \"presepio vivente\", fu dichiarata inagibile e chiusa alla pubblica fruizione per motivi di sicurezza. Finalmente nel 1995 si sono potuti iniziare i lavori di recupero culminati con la restituzione al pubblico delle fabbriche della nitriera borbonica.\nCon il termine \"Pulo\" si indicano generalmente doline carsiche di grandi dimensioni, generalmente munite di almeno un \"inghiottitoio\", che pu\u00f2 essere \"palese\" o \"occulto\".\nIn particolare il \"Pulo\" di Molfetta si differenzia dagli altri per essere una dolina \"a pozzo\" a causa delle pareti strapiombanti su praticamente tutto il contorno, e di crollo, in relazione al fatto di essersi originata dal collasso o della volta di un'unica grande grotta sotterranea o, come pi\u00f9 probabile, di pi\u00f9 cunicoli e cavit\u00e0 facenti parte di pi\u00f9 pozzi carsici contigui (detti \"polje\"), con crolli che si sono succeduti scaglionandosi nel tempo.\nLe pareti del Pulo sono costellate da numerose grotte, che si sviluppano anche su pi\u00f9 livelli (fino a quattro come nella \"grotta del Pilastro\"), e cunicoli spesso intercomunicanti che denotano l'intensa attivit\u00e0 carsica di cui sono state protagoniste insieme al potente acquifero di cui verosimilmente facevano parte.\nIn tutte le cavit\u00e0, per\u00f2, essendo assente lo stillicidio delle acque, non si rinvengono formazioni di stalattiti e stalagmiti.\nIl salnitro che si rinviene nelle grotte sotto forma di incrostazioni ed efflorescenze biancastre, che rivestono vaste superfici all'interno delle stesse, ne fece per pochi decenni, tra il 1785 e i primi del XIX secolo, una miniera di questo materiale che le contemporanee ricerche nel mondo della chimica avevano individuato come componente essenziale della polvere da sparo.\nPertanto, su Regio decreto del sovrano Borbone dell'epoca, fu autorizzata la costruzione \"in loco\" di una \"nitriera\", cio\u00e8 di una fabbrica di polvere da sparo, proprio a pochi passi dal luogo di estrazione, poich\u00e9 era particolarmente idoneo sia per motivi di sicurezza delle lavorazioni (lontano dal centro abitato), sia per motivi militari, essendo il sito sufficientemente occultato alla vista dei pi\u00f9.\nA causa dell'interesse militare del sito, al suo ingresso fu costruito un \"Corpo di Guardia\" dove alloggiava il personale posto a sentinella delle attivit\u00e0 estrattive che vi si svolgevano.\nIl \"Pulo\" inoltre \u00e8 caratterizzato da vegetazione spontanea comune nel territorio accanto a specie esclusive di questo habitat, secondo classificazioni avvenute in tempi diversi a opera di vari studiosi, tra cui il botanico molfettese G. Muscati e in tempi pi\u00f9 recenti dalla dott.ssa Lucia Camporeale che nel suo lavoro di tesi (1953) individu\u00f2 nel Pulo 136 diverse specie vegetali spontanee, tra cui la rara Micromeria nervosa. Tra queste, si trovano piante introdotte dall'uomo nel corso dei millenni, sia alberi (fichi, fichi d'India, nespoli, azzeruoli, ecc.) che specie erbacee aromatiche (melissa, camedrio bianco, mente varie) accanto ad alberi e cespugli tipici della macchia mediterranea (lentisco, biancospino, alloro, melograno, viburno, carrubo, ecc.).\nSociet\u00e0.\nEvoluzione demografica.\nIl comune di Molfetta ha fatto registrare nel censimento del 1991 una popolazione pari a 66.839 abitanti. Nel censimento del 2001 ha fatto registrare una popolazione pari a 62.546 abitanti, mostrando quindi nel decennio 1991 - 2001 una variazione percentuale di abitanti pari al -6%.\nGli abitanti, in base ai dati di quel censimento, sono distribuiti in 21.859 nuclei familiari con una media per nucleo familiare di 2,86 componenti.\nA partire dal 2001 il Comune di Molfetta ha aderito alla Rete Citt\u00e0 Sane dell'Organizzazione mondiale della sanit\u00e0 (OMS), dando inizio a una serie di monitoraggi costanti sugli \"indicatori\" designati dalla stessa Organizzazione Mondiale della Sanit\u00e0, periodicamente raccolti e pubblicati nel \"Profilo di Salute della Citt\u00e0\" (il primo dei quali \u00e8 stato edito nel 2003), nei quali il fattore demografico \u00e8 di fondamentale importanza.\nEtnie e minoranze straniere.\nGli stranieri residenti nel comune sono . Di seguito sono riportati i gruppi pi\u00f9 consistenti:\nLingue e dialetti.\nIl dialetto molfettese si distingue dalle caratteristiche linguistiche della citt\u00e0 metropolitana di Bari per l'utilizzo di tutte le \"e\".Lo scioglilingua utilizzato per testare la \"pugliesit\u00e0\" di un soggetto trova la sua variante nel molfettese \"\"Ci nge n'ame a sciaje scimeninne, ci nen ge n'ame a sciaje nen ge ne sime scenne\" (se dobbiamo andarcene, andiamocene, se non ce ne dobbiamo andare, non ce ne andiamo). A differenza del dialetto barese, quello parlato a Molfetta \u00e8 caratterizzato da un'aggiunta costante della \"a\", soprattutto, prima della vocale \"u\"\".Ad esempio: \"sciute\" \u21d2 \"sciAute\" (andato); \"june\" \u21d2 \"Aune\" (uno); \"pajure\" \u21d2 \"pagAure\" (paura).\nReligione.\nMolfetta \u00e8 sede vescovile della diocesi cattolica di Molfetta-Ruvo-Giovinazzo-Terlizzi. Vi ha sede il Pontificio Seminario Regionale \"Pio XI\", unico seminario maggiore della Puglia e seminario pi\u00f9 numeroso d'Europa come numero di alunni. Ha anche sede la Facolt\u00e0 teologica della Puglia, con due sedi a Bari e una a Molfetta presso l'Istituto Regina Apuliae. A Molfetta ha anche sede l'Istituto Pastorale Pugliese.\nTradizioni e folclore.\nLa Quaresima.\nI molfettesi attribuiscono un'attenzione tutta particolare al culto delle tradizioni pasquali, adeguatamente celebrate e che portano in paese un clima di preghiera e riflessione. La Quaresima \u00e8 ricca di momenti di celebrazione, che si concentrano nelle chiese di \"Santo Stefano\", a cura dell'omonima Arciconfraternita, e del \"Purgatorio\", a cura dell'Arciconfraternita della Morte.\nI primi quattro venerd\u00ec di Quaresima, nella chiesa di \"Santo Stefano\", si contemplano i misteri del dolore: Ges\u00f9 che prega nell'orto degli ulivi, Ges\u00f9 flagellato, Ges\u00f9 coronato di spine, Ges\u00f9 che sale al Calvario carico della Croce. In queste celebrazioni, viene proposto l'ascolto di meditazioni cantate e recitate su questi misteri.Durante il corso della Quaresima, la banda cittadina esegue, presso la sua sede, le prove delle marce funebri che faranno da accompagnamento alle tre processioni della Settimana Santa. In gergo queste prove sono chiamate \"i concerti delle marce funebri\" e richiamano sempre un cospicuo numero di affezionati spettatori, che si ritrovano per scambiarsi aneddoti, ricordare le annate trascorse e il gusto di cose belle e perduteLe marce funebri sono in parte di autori locali (Valente, Cal\u00f2, Peruzzi e Inglese tra i pi\u00f9 noti) tutti di fine Ottocento - inizio Novecento e in parte di autori di fama internazionale (come Chopin, Giuseppe Verdi, Gioachino Rossini, Raffaele Caravaglios, Amodeo Vella, Petrella).\nLe processioni pasquali si svolgono il Venerd\u00ec di passione, quando alle ore 16,00 viene portata a spalla la statua dell'Addolorata dall'Arciconfraternita della Morte. Il venerd\u00ec della successiva settimana tra la notte del Gioved\u00ec Santo e del Venerd\u00ec Santo, alle ore 03,30, si svolge la processione dei Misteri amministrata dell'Arciconfraternita di Santo Stefano. Il Sabato Santo, invece, alle ore 11,30 inizia la processione dei Sette Misteri Dolorosi (comunemente denominata \"della Piet\u00e0\").\nLe processioni sono strutturate seguendo un ordine ben preciso: precedono tre giovanotti in frak chiamati \"Stradari\" (aprono il sacro corteo), segue il \"Paliotto\" (insegna delle Arciconfraternite), successivamente la Croce con ai lati i due Luminari (due lanterne che, nei tempi antichi servivano ad illuminare la via della processione), subito dopo si hanno due file di Confratelli, infine l'amministrazione delle confraternite e a chiudere la Banda.\nI riti della Settimana Santa sono, assieme alla festa patronale della \"Madonna dei Martiri\", indubbiamente i pi\u00f9 sentiti dalla popolazione\nFesta patronale della Madonna dei Martiri.\nLa citt\u00e0 di Molfetta ha un antico e forte legame con il mare e sin dalla prima met\u00e0 del XIX secolo i marinai hanno eletto la \"Madonna dei Martiri\", venerata nell'omonimo santuario, a loro protettrice. Quello molfettese \u00e8 infatti un popolo marinaio: migliaia erano i molfettesi impiegati nella flotta peschereccia locale che comprendeva centinaia di battelli.L'8 settembre 1846 la statua della Vergine, opera dello scultore napoletano Giuseppe Verzella, fu posta su due bilancelle a vela e trasportata fino alla banchina dell'antico Seminario, accanto al \"Duomo vecchio\".Da questa iniziale consuetudine prese piede la tradizione della \"Sagra a mare\", che si ripete annualmente con grandissimo concorso di popolo, compreso un numero considerevole di emigrati, che per l'occasione tornano da tutto il mondo nel paese natio.Anche oggi che, con la crisi, il numero dei pescherecci si \u00e8 paurosamente assottigliato, il privilegio di essere scelti per il percorso a mare della processione costituisce motivo di orgoglio, ma anche di grande responsabilit\u00e0, per gli equipaggi delle barche prescelte.La festa della Madonna, come da quel lontano 1846, si esplica in tre giorni della prima decade di settembre (7, 8, 9) e coincide con la \"Fiera di Molfetta\", accordata il 24 aprile 1399 da Ladislao di Durazzo.Occasione per secoli di proficui scambi commerciali, la \"Fiera della Madonna dei Martiri\" si \u00e8 trasformata, negli anni del \"benessere\", in una variopinta e gioiosa festa cittadina che culmina, nelle serate principali, con un appassionante concorso di fuochi pirotecnici tra i migliori maestri artigiani del settore. Tale spettacolo coinvolge ogni anno migliaia di persone di tutte le et\u00e0, anche provenienti da altre citt\u00e0, disposte ad affrontare ingorghi paurosi e code snervanti, pur di riuscire a conquistare il posto pi\u00f9 idoneo per goderlo al meglio e commentarlo poi con grande felicit\u00e0.\nQualit\u00e0 della vita.\nLa citt\u00e0 si \u00e8 trovata a dover fronteggiare tre principali questioni che ne minavano lo sviluppo e l'espansione. La prima era costituita dalla carenza di alloggi: a partire dagli anni novanta, infatti, la popolazione si \u00e8 ridotta quasi del 10% in conseguenza dello spostamento di numerose famiglie molfettesi, trasferitesi nei paesi limitrofi dove hanno trovato dimora a prezzi pi\u00f9 modici di quelli praticati a livello cittadino. Altra problematica \u00e8 la carenza di posti di lavoro: molti giovani sono costretti a emigrare al nord Italia per trovare lavoro nel campo dell'edilizia e dell'industria. Infine la pericolosa fuga dei cervelli: molti laureati, ricercatori, architetti e medici sono costretti al trasferimento nel nord Europa e negli Stati Uniti, non riuscendo nella loro citt\u00e0 a soddisfare le proprie aspettative professionali.\nCultura.\nEventi culturali a Molfetta. Premio Leonardo Azzarita..\nTantissimi sono gli eventi culturali che Molfetta ospita nel corso dell'anno tra concerti, presentazione di libri, conferenze e convegni. Tra i tanti, il Premio Nazionale dedicato al giornalista Leonardo Azzarita, che si svolge a maggio di ogni anno e giunto alla decima edizione. Tra i tanti premiati giornalisti di spessore nazionale con Francesco Giorgino del Tg1, Daniele Rotondo del Tg2, Antonio Caprarica inviato del Tg1 da Londra, Mingo di \"Striscia La Notizia\" ed altri anche del mondo delle istituzioni e delle professioni. L'evento si tiene ogni mese di maggio presso il Museo Diocesano di Molfetta. Presidente del Premio \u00e8 Giuseppe Pansini.(sito www.premioleonardoazzarita.it)\nIstruzione.\nMolfetta \u00e8 ricca di ogni tipo di scuola superiore, dal Liceo scientifico, con opzione scienze applicate, al classico, al linguistico, scienze umane, all'istituto tecnico industriale, commerciale, turistico, geometra, professionale marittimo, alberghiero, marittimo, grafico pubblicitario, nautico. A Molfetta ha sede il laboratorio olfattometrico del dipartimento di chimica dell'Universit\u00e0 di Bari e la scuola universitaria infermieristica.Inoltre, ci sono a Molfetta due Seminari e molte scuole private.\nBiblioteche.\nLa \"Biblioteca Comunale\", intitolata al suo fondatore l'arcidiacono \"Giovanni Panunzio\" (1828 - 1913), promotore dell'istruzione pubblica a Molfetta e primo preside del locale Liceo Classico.\nPanunzio don\u00f2 la propria biblioteca al Comune che, con atto dell'8 aprile 1922, l'acquis\u00ec aggiungendovi i circa 1500 volumi appartenuti alle case religiose soppresse e le destin\u00f2, come sede provvisoria, alcune aule del Liceo con l'impegno di costruire una sede apposita.\nOrdinato e catalogato il patrimonio librario, la biblioteca fu aperta al pubblico nel 1927. A causa degli eventi bellici, nel 1944 fu trasferita in un seminterrato di via Vittorio Emanuele.\nRipresa l'attivit\u00e0 nel 1951, la biblioteca da allora continua a operare e ad adempiere al tuo ruolo di depositaria della cultura locale. Essa infatti \u00e8 l'unica regolarmente e continuativamente aperta al pubblico e costituisce il principale punto di riferimento per la documentazione e l'informazione non solo nel proprio ambito territoriale.Quella comunale \u00e8 una biblioteca a indirizzo prevalentemente umanistico caratterizzata dalla stratificazione di fondi librari eterogenei, provenienti dalle varie donazioni susseguitesi nel tempo. Oltre alla Biblioteca Comunale, Molfetta \u00e8 sede della Biblioteca del Seminario Regionale (teologica unica in Puglia), di quella del Seminario Vescovile (umanistica- filosofica) e delle Biblioteche di quartiere V Zagami (Parr. S Domenico) don Mario Favuzzi (san Pio X) e don Tonino Bello (Cappuccini).\nScuole.\nA Molfetta sono presenti varie istituzioni scolastiche, tra le quali le seguenti secondarie di secondo grado:\nUniversit\u00e0.\nA Molfetta hanno sede l'Universit\u00e0 Popolare e la Facolt\u00e0 teologica della Puglia, quest'ultima situata presso l'Istituto Regina Apuliae.\nFONDAZIONI\nMolfetta \u00e8 sede di una Fondazione Musicale intitolata alla memoria del prof. Vincenzo Maria Valente, esimio scultore che volle la Sua Istituzione con una cospicua dotazione.\nDal 3 settembre 2021 \u00e8 sede dell'Archivio storico- Biblioteca intitolato alla memoria dell'ex Senatore Beniamino Finocchiaro, di propriet\u00e0 dell'Associazione Elena e Beniamino Finocchiaro.\nMusei.\nCivica Siloteca Centro Studi Molfettesi.\nRealizzata nel 1998 in memoria di Raffaele Corm\u00eco (1883-1952), xilologo di origine molfettese, \u00e8 un museo, unico nell'Italia meridionale, dedicato all'albero e al legno nelle sue caratteristiche fisiche e tecnologiche, nelle alterazioni e nei difetti. In quattro sale a piano terra del \"Palazzo Comunale\" in \"Piazza Municipio\", sono esposti tronchetti e rotelle di alberi europei ed extraeuropei; campioni dei principali legnami da lavoro; oggetti in legno, tra i quali la bacchetta di direzione d'orchestra del Maestro Riccardo Muti; un pannello con insetti xilofagi e teche dedicate alle varie utilizzazioni e lavorazioni del legno (come la fabbricazione della matita e del pennino); la \"\"Poesia dell'albero all'uomo\" composta da Raffaele Corm\u00eco. La Civica Siloteca \u00e8 completata da strumenti didattico-scientifici riguardanti il legno, da una biblioteca tematica e dall'archivio documentario sul Corm\u00eco che negli anni trenta del secolo scorso realizz\u00f2 a Milano la prima Siloteca europea.\nRaccolta d'arte contemporanea sala \"Leonardo Minervini\".\nAllestita nel 1996 nel Palazzo Comunale, la raccolta comprende circa 60 opere di artisti, molti provenienti da Molfetta. Accanto a Maestri di fama internazionale, come Renato Guttuso, l'esposizione comprende opere di artisti molfettesi a cominciare da Michele e Liborio Romano, Franco d'Ingeo, Natale Addamiano, Franco Valente, Michele Paloscia e Anna Rita Spezzacatena. Un'intera sala \u00e8 dedicata a \"Leonardo Minervini\" dove sono esposti 11 dipinti tra cui il \"Ritratto di Minervini\"\" realizzato dal suo maestro Carlo Siviero nel 1936.\nMostra Etnografica Permanente del Mare.\nNei locali sotterranei della Fabbrica di San Domenico, la suggestiva \"Neviera\", si pu\u00f2 visitare la Mostra Etnografica Permanente del Mare, inaugurata nel 2005, curata e gestita dalla sede locale dell'Archeoclub d'Italia. La mostra ricostruisce l'antico rapporto di Molfetta con il mare tra Medioevo ed et\u00e0 contemporanea. Una relazione che si fece particolarmente vitale nell'Ottocento, quando la cantieristica navale locale acquist\u00f2 importanza con lo sviluppo del porto mercantile e con l'amplificarsi dell'attivit\u00e0 peschereccia. L'abilit\u00e0 dei maestri d'ascia molfettesi, che producevano trabaccoli e bilancelle, era riconosciuta anche fuori regione. La collezione mette in mostra numerosissimi utensili da lavoro dei maestri d'ascia, disegni e modelli delle imbarcazioni antiche e attuali, strumenti di segnalazione, documenti per la navigazione, reti di piccolo e grosso cabotaggio e oggetti di uso quotidiano a bordo delle navi.\nMuseo della basilica di Santa Maria dei Martiri.\nInclude una notevole raccolta di ex voto e di molteplici altri oggetti derivanti da donazioni di privati cittadini.Presenti statue e quadri, presepi provenienti da ogni parte del mondo. Vi sono anche i paramenti e i messali delle celebrazioni per la elevazione a Basilica pontificia dal Cardinale Mayer e dal Servo di Dio don Tonino Bello.\nMedia.\nStampa.\nA Molfetta sono presenti le sedi di alcune piccole case editrici, nonch\u00e9 di alcuni periodici quali:\nRadio.\nA Molfetta ha sede Radio Idea, emittente radiofonica locale fondata nel 1984. La sua zona di copertura comprende la citt\u00e0 metropolitana di Bari e la Provincia di Barletta-Andria-Trani.\nCinema.\nA Molfetta sono state girate alcune scene del film \"La ragazza dei miei sogni\", diretto da Saverio Di Biagio, con Primo Reggiani, Nicolas Vaporidis e Miriam Giovanelli.\nAll'interno del Liceo Classico \"Leonardo da Vinci\" \u00e8 stato girato il cortometraggio \"Carlo e Clara\", di Giulio Mastromauro, vincitore di vari premi tra cui il Web Award del David di Donatello.\nMolti sono i ciak girati a Molfetta (fonte Giuseppe Pansini giornalista), Tra gli altri \"Sabato, domenica e luned\u00ec con Sophia Loren, \"I Cavalieri che fecero l'impresa\" con Raul Bova, , \"La casa delle donne\" di Mimmo Mongelli, molti film prodotti dalla Draka Production con la presenza a Molfetta di Maria Grazia Cucinotta.\nCucina.\nLa gastronomia molfettese \u00e8 molto vasta, comprende piatti semplici, rustici, e piatti pi\u00f9 raffinati, atti a conquistare l'interesse e il piacere dei buongustai. Essendo Molfetta una citt\u00e0 marittima, i piatti tradizionali Molfettesi non possono che essere a base di pesce; tra questi ricordiamo il famoso che consiste in una zuppa di pesce fresco di scoglio lesso insieme ad un soffritto di pomodori freschi, aglio e prezzemolo in olio extravergine d'oliva. Consuetudine alimentare dei molfettesi, tranne che nel periodo in cui vige il \"fermo biologico\", \u00e8 mangiare sia frutti di mare (dai ricci alle cozze, dalle capesante alle ostriche, dai taratuffi alle cozze pelose, ecc.) che pesce crudo. Alici crude intere (quelle pi\u00f9 minuscole) o spinate (talvolta marinate mettendole a macerare in olio e limone), le \"am(e)rosche\" (piccolissimi pesciolini, poco pi\u00f9 che avannotti), le \"agh(e)sten\u00e8dde\" (triglie di piccolissima taglia, dette cos\u00ec perch\u00e9 si pescavano tra la fine di agosto e la met\u00e0 di settembre), \"al(e)cedd(e)\" e \"sarachedd(e)\" (alici e salacchine), \"pulp' a' ten\u00e8ri(e)dde\" (piccoli polpi che vengono inteneriti arricciandoli a mano) e infine \"sal\u00ecp(e)ce\" (piccoli gamberetti) sono tutti usualmente consumati senza cottura.\nTra i primi piatti caratteristici troviamo \"u' tridde\", una pasta per brodo fatta a mano con semola, uova, prezzemolo e formaggio, che si presenta in sfoglie sottili spezzettate a mano. Le altre specialit\u00e0 molfettesi vengono preparate in occasione delle festivit\u00e0.\nA base di pesce \u00e8 anche \"u' cembotte\", una zuppa a base di pesce, pomodoro, aglio e prezzemolo.\nUn piatto che si ritrova esclusivamente nella tradizione molfettese, quasi totalmente sconosciuto persino nei paesi vicini \u00e8 \"u' calz\u00f2ene\". La sua preparazione \u00e8 particolarmente lunga e va fatta con ingredienti ben precisi, per rispettare l'originale ricetta. Consiste sostanzialmente in una focaccia ripiena. Al suo interno si trova di solito: merluzzo fritto e sbriciolato (il merluzzo usato \u00e8 di taglia pi\u00f9 grande di quello solitamente consumato, ed \u00e8 detto in gergo \"\"n\u00f9zze st\u00f9bete\" ), cipolle bianche tagliate molto sottili e stufate assieme a cavolfiori, olive denocciolate (solitamente si usano le cosiddette \"pas\u00f2ele\") e un cucchiaino di ricotta forte (in gergo chiamata \"rec\u00f2tt'a'scqu\u00e8nde\"). Una variante prevede anche l'uso del pomodoro nello stufato di cipolla. Affinch\u00e9 esso assuma un sapore inconfondibile e unico al palato, molti molfettesi usano portarlo a cuocere nei pochi forni a legna rimasti (detti \"f\u00f9rne nostr\u00e8ne\"), di cui la citt\u00e0 era disseminata fino a una trentina di anni or sono. Il piatto si accompagna bene a frutti di mare e vino, e costituisce anche un piatto unico. Si usa preparare questa pietanza specialmente nel periodo quaresimale, specialmente di venerd\u00ec (in cui si pratica l'astinenza dalle carni). Antica consuetudine vuole che esso venga consumato il giorno di mezzaquaresima (Gioved\u00ec della quarta settimana di Quaresima). Una tradizione gastronomica che si rinnova ogni anno il Venerd\u00ec Santo \u00e8 mangiare \"u pizzari(e)dde\", filoncino di pane farcito con tonno e capperi.Per la Pasqua troviamo \"la scarc\u00e8dd(e)\"\", un dolce cui si danno le forme pi\u00f9 varie (sempre attinenti al periodo pasquale) fatto di pasta frolla farcito con marmellate (di fichi, di ciliegie o di uva) rigorosamente fatte in casa e pasta di mandorle e ricoperto di zucchero fondente - detto Sc(e) lepp -, decorato con confetti di vari colori, ovetti di cioccolato o anche uova sode.\nPer la vigilia del Santo Natale il men\u00f9 tradizionale comprende: rape bollite condite con olio e limone, frittelle (piccoli panzerotti ripieni) e l'immancabile capitone.Durante i vari periodi dell'anno, secondo le stagioni, le massaie molfettesi usano preparare delle conserve sott'olio con pomodori, peperoni (chiamata nel gergo pric-o-prac), melanzane e carciofi.\nPer il periodo natalizio vengono preparati diverse variet\u00e0 di dolci, principalmente a base di pasta di mandorle e pasta frolla tra cui \"cart(e)ddate\", \"calz(e)ngicchie\", \"ses(e)mi(e)dde\", \"spume di mandorla\", \"occhi di Santa Lucia\", \"mestazzul(e)\", \"canigliate\" e piccole imitazioni di frutti a base di \"pasta reale\".\nPrende il nome dalla citt\u00e0 anche una tipologia di cicoria, la cicoria puntarelle molfettese. Il 17 giugno 2015 la cicoria molfettese \u00e8 stata inserita nell'elenco nazionale dei Prodotti Agroalimentari Tradizionali (PAT), con decreto del Ministero delle Politiche agricole e alimentari, oltre a rappresentare la citt\u00e0 all'Expo di Milano.\nGeografia antropica.\nUrbanistica.\nLa citt\u00e0 di Molfetta si presenta urbanisticamente distinta, a livello macroscopico, in due parti: il nucleo storico (la citt\u00e0 \"intra moenia\"), la cui origine certa risale al Medioevo, sviluppatosi su una penisoletta collegata alla terraferma da un piccolo istmo, e una zona pi\u00f9 moderna, a sua volta costituita dalle espansioni datate con le successive epoche storiche nelle varie direttrici sud, ovest ed est, prima fino al limite fisico della linea ferroviaria, ed ampliandosi progressivamente in epoche pi\u00f9 recenti (dagli anni ottanta in poi) fino all'ultima fase attuale di completamento entro il nastro stradale della nuova Statale 16 e sui margini della principale asta di compluvio che interessa il territorio molfettese che \u00e8 la Lama detta \"cupa\", la quale incanala, fino al recapito finale in mare in corrispondenza della \"prima Cala\", gli apporti di acque meteoriche provenienti dall'entroterra murgiano.\nIl centro storico presenta una pianta a spina di pesce con strade strette e ricurve, tipica di molti centri costieri del basso Adriatico. Esso \u00e8 nettamente distinto dalla citt\u00e0 \"extra moenia\" - sviluppatasi, soprattutto a partire dalla seconda met\u00e0 del XVII secolo, per formare la citt\u00e0 come appare oggigiorno - attraverso la cosiddetta \"muraglia\", antica e massiccia fortificazione di origine medievale. Tale separazione \u00e8 fisicamente sottolineata dall'asse stradale del Corso Dante Alighieri, gi\u00e0 detto \"Borgo\", ricavato dall'interrimento (XVIII-XIX secolo) dell'antico canale marino che si incuneava ai lati dell'istmo separando quasi integralmente la penisoletta dalla terraferma, come si evince dall'osservazione delle antiche stampe raffiguranti le prime, rudimentali, testimonianze di planimetrie della citt\u00e0.\nIl confine nord dell'abitato storico \u00e8 costituito dal mare Adriatico: questa circostanza nei secoli passati ha consentito una naturale difesa dagli attacchi provenienti da quella direzione, soprattutto da parte della pirateria turca. Ma proprio per questo motivo, una volta venuto meno il pericolo, a partire dal XVIII secolo, e quando contemporaneamente si \u00e8 innescato il processo di sviluppo ed espansione dell'abitato fuori delle mura, il nucleo storico \u00e8 rimasto emarginato rispetto alle zone di espansione invece che inglobato in essa.\nA partire dal XIX secolo, infatti, inizia il progressivo degrado della citt\u00e0 vecchia, che raggiunge la sua massima espressione con il crollo, con vittime, avvenuto in Via Macina nel 1964 che porta al suo pressoch\u00e9 totale svuotamento con il trasferimento in blocco nel quartiere CEP (\"Case Edilizia Popolare\") di Molfetta degli ultimi abitanti residenti.\nSolo nel primo decennio del XXI secolo si \u00e8 in presenza di evidenti segni di un consistente processo di recupero, avviatosi a partire dagli anni ottanta che sta restituendo dignit\u00e0 e vita allo storico centro antico dove sono state riaperte quasi tutte le antiche strade che erano state chiuse a causa del pericolo di crolli.\nFrazioni.\nPur non annoverando vere e proprie \"frazioni\", nelle immediate vicinanze del centro abitato sono sorti, in epoche differenti, alcuni borghi-satellite, ciascuno di origine diversa dall'altro. Si tratta del nucleo residenziale (inizialmente stagionale) della \"Madonna della Rosa\", sorto attorno alla omonima chiesetta turrita (munita di caditoia) e meta di un culto molto radicato nella popolazione molfettese, del quartiere CEP di Molfetta, nei pressi del Santuario (oggi Basilica) della Madonna dei Martiri, e del cosiddetto \"Villaggio Belgiovine\", dal nome dell'ingegnere-imprenditore che lo costru\u00ec, alla fine degli anni sessanta.\nAttorno alla chiesetta della Madonna della Rosa si \u00e8 sviluppata, soprattutto a partire dal XIX secolo, una fiorente comunit\u00e0 costituita pi\u00f9 che altro dalle famiglie borghesi che avevano in quella localit\u00e0 la propria \"casina di campagna\", quale una sorta di \"status symbol\" \"ante litteram\", dove trascorrere i mesi estivi e far crescere i bambini a contatto con la natura e in condizioni pi\u00f9 protette e pi\u00f9 salubri che non all'interno del tessuto cittadino.\nEconomia.\nAgricoltura e pesca.\nUno dei motori dell'economia molfettese \u00e8, fin dalle origini, l'attivit\u00e0 peschereccia, oggi in declino per le mutate condizioni socio-economiche. Per quanto attiene al settore primario, la citt\u00e0 inoltre contava su un'industria attivamente sviluppata nei settori: agricolo, ortofrutticolo, oleario, della floricoltura, dei derivati degli olii al solfuro (olio di sansa), delle tegole in cotto. In via di trasformazione e sviluppo, sono, poi, i settori informatico e commerciale soprattutto verso i Paesi emergenti, mentre le industrie cantieristica, enologica, e delle paste alimentari, un tempo fiorenti, ora segnano il passo, vinte dalla concorrenza a livello nazionale. L'unico in grado di far fronte all'agguerrita concorrenza, nonostante la drastica riduzione degli uliveti a causa della costruzione della Zona ASI, \u00e8 il settore oleario, con la presenza di due oleifici cooperativi e di vari impianti oggi ubicati quasi tutti nell'Area di Sviluppo Industriale.\nDivengono sempre meno, tuttavia, le produzioni di olio extravergine di oliva, retaggio di un passato ben pi\u00f9 ricco, dato l'altissimo numero di antichi frantoi oleari presenti nel tessuto cittadino, anche in zone molto centrali della citt\u00e0, almeno fino a tutto il primo dopoguerra.\nDegna di nota \u00e8, poi, la produzione di olio biologico di altissima qualit\u00e0 (premiato a pi\u00f9 riprese nelle manifestazioni a esso dedicato). Sempre maggiore importanza assume la floricoltura.\nLa ridotta estensione dell'agro di Molfetta e la sua bassa coltivabilit\u00e0 hanno molto limitato e penalizzato l'espansione agricola, che non ha quindi mai avuto un particolare rilievo economico, a parte alcune produzioni mirate come quella olivicola (a tutt'oggi ancora la sussistenza di numerose famiglie \u00e8 affidata alla stagionalit\u00e0 della raccolta delle olive da olio) e a colture orticole di nicchia, come quella dei cosiddetti \"cas(e) ridde\", anche questa, ormai \"esportata\" nel Leccese. Infine, ma non ultimo, favorito da un lacerante abusivismo diffuso e dai ripetuti condoni, negli ultimi anni si assiste al fenomeno che sta rendendo la campagna sempre di pi\u00f9 simile a una \"citt\u00e0 diffusa\". Lo sviluppo e l'espansione della Zona artigianale e boaria prima, e dell'ASI (Area di Sviluppo Industriale'), poi, hanno dato il colpo finale, decimando in maniera significativa gli uliveti a nord-ovest dell'abitato, fino al confine con il territorio (e l'area industriale) di Bisceglie.\nIndustria.\nTra la met\u00e0 del XIX secolo e l'ultimo decennio del XX secolo la citt\u00e0 \u00e8 stata uno dei pi\u00f9 importanti centri industriali e portuali della Puglia. L'attivit\u00e0 del porto il cui sviluppo non si \u00e8 limitato al settore ittico, bens\u00ec anche in quelli: cantieristico, commerciale e nautico da diporto. La pesca, polo storicamente trainante, nonostante le note difficolt\u00e0 che ne hanno frenato negli ultimi anni la tenuta, ha sempre rappresentato uno degli assi primari dell'economia cittadina.\nOggi, le fonti di reddito della popolazione sono legate, oltre che all'agricoltura (oggi in fortissimo calo), anche al settore marittimo e industriale, nonch\u00e9 edile. Come gi\u00e0 accennato, \u00e8 in via di completamento, a pochi km dalla citt\u00e0 in direzione Bisceglie, la zona industriale (trainanti, si sono rivelati i settori dell'abbigliamento, delle scarpe, metalmeccanico, alimentare, caseario). Nei primi mesi del 2008 \u00e8 stato completato e aperto al pubblico uno dei pi\u00f9 grandi centri commerciali italiani.\nAltro settore sviluppato dell'economia molfettese \u00e8 quello della speculazione edilizia. Pur in drammatico calo demografico (la citt\u00e0 contava meno di 60.000 abitanti nel 2001) il centro pugliese ha dato slancio a un imponente piano edile teso all'edificazione di numerosi alloggi e aree residenziali sufficienti a ospitare una popolazione di 120.000 abitanti secondo le antiche previsioni del piano regolatore. Quantunque i risultati immediati siano piuttosto deludenti, si intravede l'esplosione della bolla speculativa che negli anni passati aveva fatto di Molfetta una delle citt\u00e0 con i valori immobiliari pi\u00f9 alti della Puglia.\nTerziario.\nCon l'apertura del Puglia Village nel 2005 e del centro commerciale \"Mongolfiera\" nel 2008, Molfetta \u00e8 diventata un grande polo commerciale per la regione. L'apertura dei due centri commerciali, per\u00f2, ha avuto come ulteriore effetto la progressiva chiusura di numerosi negozi del centro\nPer quanto concerne il settore dei servizi non si pu\u00f2 non citare Exprivia, societ\u00e0 quotata alla Borsa di Milano e operante nell'ambito della consulenza aziendale e in quello della progettazione e sviluppo di tecnologie software innovative.\nNumerose sono le strutture ricettive presenti sul territorio molfettese che accolgono un flusso di turisti in crescita negli ultimi anni.\nLe sorti dell'economia molfettese sono oggi affidate all'incremento industriale sia per la possibilit\u00e0 di produrre nuova occupazione, sia per l'occasione di impiegare risorse umane e finanziarie presenti a diversi gradi sul territorio.\nDal 2009 al 2019 Molfetta \u00e8 stata sede di uno dei Parco divertimenti pi\u00f9 importanti del sud Italia, Miragica, inaugurato il 3 aprile alla presenza, tra gli altri, del vescovo Mons. Luigi Martella, dell'allora presidente della Provincia Vincenzo Divella e dell'assessore regionale alla trasparenza Guglielmo Minervini. Il parco \u00e8 stato chiuso definitivamente per fallimento a fine 2019 avendo accumulato 22,7 milioni di euro di perdite e il patrimonio netto era negativo per 14,8 milioni a fronte di debiti per quasi 21 milioni. \nInfrastrutture e trasporti.\nStrade.\nMolfetta \u00e8 raggiungibile attraverso l'autostrada A 14 Bologna-Taranto, l'autostrada A 16 Bari-Napoli, la strada statale 16 Adriatica Padova-Lecce, la strada provinciale 112, da Terlizzi, attraverso il tracciato della vecchia Statale 16 da Giovinazzo e Bisceglie, da Ruvo mediante la relativa strada provinciale, da Corato dalla \"strada vicinale Coppe\", e da Bitonto da un'ulteriore strada provinciale.\nFerrovie.\nLa stazione di Molfetta \u00e8 posta sulla direttrice adriatica Lecce-Bologna, gestita da Rete Ferroviaria Italiana. Il piazzale \u00e8 costituito da tre binari, pi\u00f9 uno tronco.\nPorti.\nLa posa della prima pietra del nuovo porto avvenne il 30 maggio del 1844. Negli anni successivi (sino al 1849) furono realizzati i primi due moli indipendenti di San Corrado e San Michele.\nNel 1853 inizi\u00f2 la costruzione del faro. Il 1\u00ba gennaio del 1857 il faro fu ufficialmente \"acceso\", e divenne il primo a sorgere in un porto dell'Adriatico. Congiunti i primi due bracci di molo, nel 1880 e nel 1882 si diede inizio all'edificazione del molo foraneo.\nIl moderno porto di Molfetta, esteso per 364.000\u00a0m\u00b2 e suddiviso in un bacino esterno di 229.000\u00a0m\u00b2 e un avamporto interno, ha uno sviluppo costiero di 2.355\u00a0m, di cui 1.395 rappresentati da banchine operative. Nel febbraio 2008 sono iniziati i lavori per il nuovo porto commerciale.\nIl porto ospita, oltre a navi mercantili e a piccole imbarcazioni da diporto, i motopescherecci che hanno reso famosa nel mondo la marineria molfettese, che ormeggiano presso i moli San Michele, San Corrado e San Domenico. Vi sono inoltre 5 banchine galleggianti destinate alle barchette da pesca con 140 punti di attracco totali.\nMobilit\u00e0 urbana.\nIl trasporto pubblico \u00e8 gestito dal Comune di Molfetta, garantito con cinque linee di autobus. I trasporti interurbani sono, invece, gestiti dalla STP Bari.\nAmministrazione.\nSindaci e commissari prefettizi del Comune di Molfetta\nSport.\nNel 2016 Molfetta \u00e8 stata nominata \"citt\u00e0 europea dello sport\" da ACES Europe.\nCalcio.\nNel comune hanno sede diverse societ\u00e0 di calcio, tra cui la Molfetta Sportiva, che disput\u00f2 vari campionati di Serie C. Hanno sede in citt\u00e0 anche la Molfetta Calcio (Serie D) e altri sodalizi dilettantistici.\nPallacanestro.\nLa Pallacanestro Molfetta, guidata dal Presidente Nicola Solimini, \u00e8 dal 2014 la principale societ\u00e0 di Pallacanestro del comune di Molfetta ed una delle pi\u00f9 importanti realt\u00e0 della pallacanestro Pugliese e del Sud Italia. Attualmente milita nel campionato di Serie B 2020-2021 (pallacanestro maschile).\nPallavolo.\nLa Pallavolo Molfetta \u00e8 stata fondata nel 1964 e nel 2013 \u00e8 stata promossa per la prima volta in Serie A1. Nella stagione 2014-2015 la squadra \u00e8 arrivata a disputare i play-off scudetto, perdendo ai quarti contro il Trentino Volley .Nella stagione successiva. ha raggiunto i quarti di finale di Coppa Italia.\nHockey su pista.\nA Molfetta ha sede la societ\u00e0 Hockey Club Molfetta, fondata nel 1980. Vanta diverse partecipazioni ai campionati di Serie A1 e A2. Per due anni di seguito, nel 1999 e nel 2000, ha conquistato la coppa di lega della Serie A2.\nTennis.\nA Molfetta ha sede il Tennis Club nei pressi dello stadio Paolo Poli, al cui interno sono ubicati i due campi da gioco in terra battuta. Il Circolo tennistico, fondato nel 1932 (sedi di via Respa e Corso Umberto I), dopo lo sfratto dalla sede di Corso Umberto I, avvenuto nel 1953, riprese la sua attivit\u00e0 sportiva nel 1959 nella nuova sede di via Giovinazzo, stadio Paolo Poli, grazie all'interessamento del suo fondatore, il dott. Giuseppe Maralfa. Il Circolo tennistico locale ha sempre ottenuto eccellenti risultati in campo regionale e nazionale, sino ai giorni nostri, in primis con la Squadra composta dai fratelli Antonio, Gianni e Silvano Maralfa che, assieme ad altri tennisti di buon valore quali Mario Gambardella, Cosmo Sancilio, Nando Pesce (anni sessanta) e Nicola De Duro, Antonio Colella e Paolo Peruzzi (anni settanta-ottanta), hanno portato il Club ai vertici regionali, con qualche eccellente puntata nelle fasi nazionali della \"Coppa Facchinetti\" contro squadre blasonate come Canottieri e Parioli Roma, Palermo, Ancona, Bologna, Pescara, Prato.\nAtletica leggera.\nInoltre a Molfetta attualmente ci sono anche societ\u00e0 di Atletica Leggera, \"Olimpia Club\" che si occupa del settore femminile, ed \"Aden Exprivia Molfetta\" ex \"Aden Abaco Molfetta\" (che prende il nome dell'omonima azienda informatica locale con sede nella zona industriale di via Olivetti) che si occupa del settore maschile, entrambe riconosciute dalla FIDAL. Le stesse partecipano annualmente ad eventi regionali e nazionali a livello agonistico, riuscendo ad accentrare numerose manifestazioni dei campionati italiani di categoria e campionati regionali, presso il campo Comunale \"Paolo Poli\". Uno dei pi\u00f9 importanti \u00e8 il \"meeting notturno\" che si svolge solitamente alla met\u00e0 di luglio di ogni anno.\nImpianti sportivi.\nLo Stadio Comunale Paolo Poli, fu realizzato nel 1923, dove in precedenza vi era uno stabilimento di vetreria. L'impianto, di forma ellittica, comprende all'esterno del campo di calcio una pista di atletica e campo da tennis. \u00c8 munito di tribuna coperta e ampia gradinata, suddivisa in settore locali e ospiti, e in passato ha ospitato fino a 5.000 unit\u00e0.\nIl palazzetto dello sport PalaPoli, \u00e8 stato costruito nel 2004. Ha una superficie in parquet, che viene ricoperta da un tappeto di gomma durante le partite.\nAll'interno dello Stadio Paolo Poli sono ubicati i due campi di gioco in terra battuta del locale circolo tennistico Tennis Club Molfetta.\nLa citt\u00e0 di Molfetta dispone anche di una Piscina Comunale \"Fulgor\" e di altri due palazzetti dello sporT, il PalaFiorentini e il PalaPanunzio oltre a diversi campi di calcetto comunali e da tennis."}
{"id": "2499697", "revid": "72396", "url": "https://it.wikipedia.org/wiki?curid=2499697", "title": "Surinaamse Voetbal Bond", "text": ""}
{"id": "2499699", "revid": "72396", "url": "https://it.wikipedia.org/wiki?curid=2499699", "title": "Trinidad and Tobago Football Federation", "text": ""}
{"id": "2499702", "revid": "1442080", "url": "https://it.wikipedia.org/wiki?curid=2499702", "title": "Nordea Nordic Light Open 2008 - Singolare", "text": "Il singolare del Nordea Nordic Light Open 2008 \u00e8 stato un torneo di tennis facente parte del WTA Tour 2008.\nAgnieszka Radwa\u0144ska era la detentrice del titolo, ma ha perso in semifinale contro Caroline Wozniacki.\nCaroline Wozniacki ha battuto in finale 6\u20130, 6\u20132, Vera Du\u0161evina."}
{"id": "2499703", "revid": "72396", "url": "https://it.wikipedia.org/wiki?curid=2499703", "title": "Turks and Caicos Islands Football Association", "text": ""}
{"id": "2499705", "revid": "287204", "url": "https://it.wikipedia.org/wiki?curid=2499705", "title": "John Leech", "text": "Biografia.\nJohn Leech nacque a Londra. Suo padre, nativo dell\u2018Irlanda, era il proprietario del London Coffee House a Ludgate Hill, \"un uomo\", secondo quanto riferito da chi lo conobbe, \"di cultura raffinata, profondo studioso di Shakespeare, e un assoluto gentleman.\" Sua madre era una discendente della famiglia di Richard Bentley. Fu proprio dal padre che Leech eredit\u00f2 il suo talento per il disegno, che inizi\u00f2 a sviluppare sin da bambino. Quando aveva solo tre anni, fu visto da John Flaxman, in visita di cortesia, seduto sulle ginocchia della madre, intento a disegnare con impegno e dedizione.\nLo scultore ammir\u00f2 i suoi schizzi, affermando: \"\u00abNon lasciate che il bambino si guasti con delle lezioni di disegno; lasciate libero di fluire il suo genio come pi\u00f9 gli pare; strabilier\u00e0 il mondo con le sue opere!\u00bb\"; consiglio che fu seguito dalla famiglia del bimbo. Leech venne educato alla Charterhouse School, dove William Makepeace Thackeray, suo amico di vecchia data, era stato un ex allievo, e all'et\u00e0 di sedici anni inizi\u00f2 a studiare per intraprendere la professione di medico presso il St Bartholomew's Hospital, dove vinse una borsa di studio per l'accuratezza e la bellezza dei suoi disegni di anatomia. Successivamente per\u00f2, Leech decise di abbandonare gli studi di medicina per dedicarsi totalmente e in maniera professionale alla sua arte. In quel periodo inizi\u00f2 a usare il soprannome \"Blicky\" per firmare le sue opere.\nCarriera artistica.\nA diciotto anni vide pubblicato il suo primo lavoro. In seguito fece molti ritratti satirici di uomini politici, fece qualche schizzo per \"Bell's Life\", produsse una popolare parodia dello sviluppo postale di Mulready, e, alla morte di Robert Seymour (il precedente illustratore dell'opera), si applic\u00f2, senza successo, ad illustrare \"Il Circolo Pickwick\" del giovane Dickens.\nNel 1840 Leech inizi\u00f2 la sua collaborazione con i giornali con una serie di illustrazioni per il \"Bentley's Miscellany\", dove George Cruikshank aveva pubblicato i suoi lavori per \"Jack Sheppard\" e \"Oliver Twist\", e stava illustrando \"Guy Fawkes\".\nCollaborando con l'anziano maestro, Leech disegn\u00f2 illustrazioni per le \"Ingoldsby Legends\" e per Stanley Thorn, e fino al 1847 produsse altri lavori di vario genere. Queste non furono le sue opere migliori; la tecnica non \u00e8 impeccabile e i disegni non esprimono le reali capacit\u00e0 espressive dell\u2018artista, per esempio, le illustrazioni per Richard Savage, sono fortemente influenzate dallo stile di Cruikshank, e quelli per \"The Dance at Stamford Hall\", dal lavoro svolto precedentemente da Hablot Browne.\nNel 1845 Leech illustr\u00f2 il nuovo \"Shilling Magazine\" di Douglas William Jerrold, con disegni maggiormente riusciti e rifiniti rispetto a quelli di Bentley, ma \u00e8 soprattutto nei lavori pi\u00f9 tardi, e specialmente in quelli concepiti per essere stampati a colori, che possiamo vedere l'artista al massimo delle sue potenzialit\u00e0 artistiche. \nAlcuni dei suoi lavori pi\u00f9 riusciti sono quattro magnifiche illustrazioni per il racconto \"A Christmas Carol\" (1843) di Charles Dickens, i disegni per la \"Comic History of England\" (1847-1848) , e quelli per \"Comic History of Rome\" (1852). \nPoi, dal 1850 inizi\u00f2 la produzione dei numerosi disegni di scene sportive, che contribuirono, insieme alle sue incisioni su legno, a donargli il successo e la fama.\nPunch Magazine.\nNel 1841 Leech inizi\u00f2 a collaborare con \"Punch Magazine\", collaborazione che port\u00f2 avanti fino alla morte, e che dette come risultato la produzione dei suoi disegni pi\u00f9 celebri e ammirati. Il suo primo contributo apparve sul numero del 7 agosto, una illustrazione a tutta pagina intitolata \"Foreign Affairs\", uno studio sui personaggi gravitanti attorno a Leicester Square.\nIn aggiunta ai suoi lavori per le uscite settimanali di \"Punch Magazine\", Leech contribu\u00ec in larga scala all'almanacco \"Punch\" e ai tascabili della rivista, dove apparvero alcune delle sue migliori illustrazioni di carattere sportivo, infine illustr\u00f2 anche innumerevoli racconti e svariati volumi, dei quali \u00e8 necessario citare almeno \"A Little Tour in Ireland\" (1859). Quest'ultimo lavoro \u00e8 notevole poich\u00e9 contiene alcuni dei suoi disegni pi\u00f9 riusciti e ispirati.\nEsibizioni pubbliche.\nNel 1862 Leech present\u00f2 con successo in pubblico una mostra delle sue opere per la rivista \"Punch Magazine\". I disegni erano stati ingranditi con un processo meccanico, e colorati ad olio dallo stesso artista, con l'aiuto e l'assistenza del suo amico John Everett Millais.\nBibliografia.\nBiografie di Leech sono state scritte da:"}
{"id": "2499710", "revid": "1522738", "url": "https://it.wikipedia.org/wiki?curid=2499710", "title": "TIGR", "text": "La TIGR, acronimo di Trst-Istra-Gorica-Reka (Trieste-Istria-Gorizia-Fiume), nome abbreviato di \"Organizzazione Rivoluzionaria della Venezia Giulia T.I.G.R.\" (in sloveno \"Revolucionarna organizacija Julijske krajine T.I.G.R.\"), \u00e8 stata un'organizzazione clandestina nazionalista, irredentista e antifascista, che si batteva contro la politica di italianizzazione di sloveni e croati perseguita dal regime fascista italiano, e per l'annessione al Regno dei Serbi, Croati e Sloveni (in seguito Regno di Jugoslavia) delle zone nord-orientali del Regno d'Italia, annesse a seguito della prima guerra mondiale.\nL'organizzazione oper\u00f2 tra le due guerre mondiali svolgendo attivit\u00e0 di propaganda, diffondendo libri e stampa in lingua slovena e croata, e mettendo in atto azioni violente quali attentati dinamitardi, omicidi, assalti a pattuglie, incendi e sabotaggi. Venne definita quale organizzazione terroristica dal Tribunale speciale per la difesa dello Stato. In seguito al suo disfacimento, alcuni elementi che la costituivano si unirono alla Resistenza jugoslava che si oppose al nazifascismo, altri collaborarono direttamente coi servizi segreti britannici.\nContesto storico.\nIn base al Patto di Londra del 1915, l'Italia, in cambio del suo intervento nella prima guerra mondiale al fianco della Triplice Intesa (Francia, Gran Bretagna e Russia) contro gli Imperi centrali (Germania, Austria-Ungheria, Impero ottomano e Regno di Bulgaria), avrebbe dovuto ottenere, tra le altre cose, le cosiddette \"terre irredente\", cio\u00e8 il Trentino e la Venezia Giulia, con l'esclusione di Fiume, e parte della Dalmazia. Alla Conferenza di pace di Parigi del 1919 l'Italia richiese che venisse applicato alla lettera il Patto di Londra, avanzando inoltre la richiesta della citt\u00e0 di Fiume. Il presidente statunitense Woodrow Wilson tuttavia si oppose all'applicazione integrale del patto. La Francia inoltre non vedeva di buon occhio una Dalmazia italiana poich\u00e9 avrebbe consentito all'Italia di controllare i traffici provenienti dal Danubio. Vittorio Emanuele Orlando abbandon\u00f2 per protesta la conferenza di pace di Parigi. Il 10 settembre 1919, il nuovo presidente del consiglio Francesco Saverio Nitti sottoscrisse il Trattato di Saint-Germain, che definiva i confini italo-austriaci, ma non quelli orientali, e autorizzava l'Italia e il neo-costituito Regno dei Serbi, Croati e Sloveni a definire i propri confini attraverso una trattativa bilaterale. Immediatamente Gabriele D'Annunzio, alla testa di 2600 \"legionari\", marci\u00f2 su Fiume e ne proclam\u00f2 l'annessione all'Italia.\nNitti non riconobbe l'azione di D'Annunzio, e i rapporti tra D'Annunzio e il governo italiano rimasero estremamente tesi per tutto il periodo delle trattative fra Italia e Jugoslavia. Le trattative si conclusero col Trattato di Rapallo del 12 novembre 1920, siglato per la parte italiana da Giovanni Giolitti, e con lo sgombero \"manu militari\" di D'Annunzio e della sua legione da parte dell'esercito italiano. Vennero assegnate all'Italia Trieste, Gorizia e l'alto Isonzo, e l'Istria. Della parte della Dalmazia promessa col patto di Londra, all'Italia andarono la citt\u00e0 di Zara e alcune isole. Il resto della regione fu assegnato al Regno dei Serbi, Croati e Sloveni. Venne inoltre istituito lo Stato Libero di Fiume. Il 3 marzo 1922 un colpo di mano dei fascisti capitanati da Francesco Giunta esautor\u00f2 il governo dello Stato Libero di Fiume guidato dall'autonomista Riccardo Zanella. Nel 1924 lo Stato Libero di Fiume venne annesso all'Italia, in seguito al Trattato di Roma (1924) tra Regno d'Italia e Regno di Jugoslavia, che risolse il contenzioso sulla delimitazione confinaria tra i due Stati. Col trattato di Rapallo, e successivamente col Trattato di Roma, lo Stato italiano si trov\u00f2 a inglobare un territorio popolato da circa un milione di abitanti, di cui circa met\u00e0 di nazionalit\u00e0 slovena o croata.\nIl periodo immediatamente successivo alla guerra, parallelamente alle trattative per la definizione dei confini, vide nella Venezia Giulia la rapida affermazione del \"fascismo di confine\". Caratteristica peculiare del \"fascismo di confine\" fu la violenza organizzata e sistematica contro le istituzioni culturali e politiche slovene e croate, che si affianc\u00f2 e talvolta si sovrappose alla violenza contro il movimento operaio e le sue organizzazioni. Nel \"fascismo di confine\" si incontrarono le mire espansionistiche della grande borghesia nazionale e dell'\u00e9lite politica e militare italiana, le aspirazioni della borghesia locale, desiderosa di riempire il vuoto di potere lasciato dalla dissoluzione dell'impero austro-ungarico e preoccupata dall'avanzare delle idee socialiste e comuniste, la frustrazione degli ex-combattenti per la cosiddetta \"vittoria mutilata\" e lo spaesamento prodotto dalla guerra tra i ceti popolari, in un tessuto economico e sociale devastato da anni di economia di guerra, di distruzioni materiali, di occupazione militare, di spostamenti forzati di intere comunit\u00e0 e di immigrazione. La data simbolo, il punto di svolta, fu il 13 luglio del 1920: quel giorno a Trieste gli squadristi capitanati da Francesco Giunta incendiarono il Narodni dom, nel corso di quello che Renzo De Felice defin\u00ec \"il vero battesimo dello squadrismo organizzato\".\nDi l\u00ec a poco, con l'ascesa del fascismo al potere, la violenza squadrista si trasform\u00f2 in violenza di Stato, e nella Venezia Giulia prese forma un vero e proprio disegno di cancellazione dell'identit\u00e0 nazionale delle popolazioni slovene e croate, sia in nome di antichi contrasti, sia soprattutto per l'impossibilit\u00e0 di accettare qualsiasi forma di \"diversit\u00e0\" all'interno di uno Stato gerarchico e dittatoriale.\nLa portata istituzionale di tale disegno appare evidente soprattutto nell'ambito scolastico. Nel 1923 fu varata la Riforma Gentile, che impose la chiusura di tutte le scuole pubbliche con lingua d'insegnamento diversa dall'italiano. Furono cos\u00ec progressivamente chiuse, nella Venezia Giulia, tutte le scuole con lingua di insegnamento slovena o croata, e nel 1930 venne chiusa l'ultima scuola privata con lingua di insegnamento slovena. Nel 1925 l'uso dello sloveno e del croato fu proibito nei tribunali. Nel 1927 ogni uso pubblico dello sloveno e del croato fu vietato, tutti i toponimi sloveni e croati erano stati italianizzati, e il possesso e la diffusione di libri in lingua slovena e croata divenne passibile di pene che andavano dalla semplice sanzione pecuniaria al confino. Nel 1926 vennero varate le norme per l'italianizzazione dei cognomi e nel 1927 furono soppresse tutte le associazioni politiche, culturali ed economiche slovene e croate. Il risultato di questi provvedimenti fu la dispersione della borghesia e dei ceti intellettuali sloveni e croati, i cui esponenti scelsero in gran parte la via dell'emigrazione verso la Jugoslavia e il Sud America, e la generale proletarizzazione delle comunit\u00e0 slovene e croate della Venezia Giulia.\nNei primi anni venti, sloveni e croati della Venezia Giulia dividevano la loro militanza politica prevalentemente tra comunisti da una parte, e liberalnazionali (a Trieste) e cristiano sociali (a Gorizia), riuniti nella societ\u00e0 politica Edinost, dall'altra. L'internazionalismo perse in parte la sua presa, mano a mano che sloveni e croati subivano il processo di italianizzazione. Nel 1924 si tennero le elezioni politiche, che si svolsero in un pesante clima di intimidazioni, e che grazie alla legge Acerbo videro l'affermazione della Lista Nazionale (Listone) e, nella Venezia Giulia, il drastico ridimensionamento della rappresentanza parlamentare delle minoranze slovena e croata. I deputati sloveni, in particolare Josip Vilfan e Engelbert Besednjak, che non parteciparono alla Secessione dell'Aventino, mantennero fino alla fine un atteggiamento dialogante, convinti di poter ottenere per via istituzionale delle garanzie per i diritti delle minoranze slave e tedesche in Italia. Una parte minoritaria degli sloveni e dei croati della Venezia Giulia scelse invece la via dell'assimilazione, e addirittura dell'adesione al regime. Nel '23 nacque un piccolo partito fascista degli sloveni della Venezia Giulia (\"Vladna Stranka\", Partito governativo), che poi nel '25 conflu\u00ec nel Partito Nazionale Fascista, e una certa quantit\u00e0 di giovani sloveni disoccupati entrarono nella milizia fascista. Fu soprattutto contro di questi che si sarebbero poi rivolti gli omicidi mirati del TIGR. Infine, soprattutto tra i giovani, aveva un certo radicamento l'ORJUNA, organizzazione nazionalista jugoslava, che nella Venezia Giulia perse progressivamente il suo carattere anticomunista per diventare un primo collettore dell'ansia di riscatto nazionale e del risentimento contro lo Stato italiano.\nGli inizi.\nLe prime organizzazioni clandestine armate slovene e croate si formarono, col sostegno della Jugoslavia, verso la met\u00e0 degli anni 1920. Nel 1924 nacque un'organizzazione clandestina, denominata TIGR (acronimo di Trst, Istra, Gorica, Reka) o TIGER (Trst, Istra, Gorica, edini, Reka) o TIGOR (Trst, Istra, Gorica, organizacija, Reka), che svolgeva attivit\u00e0 di tipo propagandistico e spionistico a favore della Jugoslavia. Dell'attivit\u00e0 di questa organizzazione non resta quasi traccia, ed entro il 1926 tutti i suoi membri erano ormai emigrati in Jugoslavia. Nello stesso periodo, un'organizzazione senza nome, che raccoglieva un gruppo di nazionalisti sloveni della zona di San Pietro del Carso (oggi Pivka), cominci\u00f2 a collaborare con alcuni militanti dell'organizzazione fascista ORJUNA, per compiere azioni di sabotaggio lungo il confine.\nNel settembre del 1927 il regime fascista sciolse tutte le associazioni politiche, culturali, sportive e ricreative slovene e croate. Pochi giorni dopo, alcuni giovani provenienti dagli ambienti liberalnazionali sloveni di Trieste e del goriziano, insofferenti verso la linea \"istituzionale\" tenuta fino ad allora dai due deputati e principali leader politici sloveni Josip Vilfan e Engelbert Besednjak, si incontrarono segretamente sul Nanos per pianificare modalit\u00e0 pi\u00f9 radicali di opposizione alla politica di Italianizzazione portata avanti dal regime. Del gruppo facevano parte Albert Rejec e Zorko Jelin\u010di\u010d di Gorizia, Dor\u010de Sardo\u010d, Jo\u017ee Dekleva e Andrej \u0160avli di Trieste, e Jo\u017ee Vadnjal di Pivka. Non fu stilato nessun verbale della riunione, ma dalle memorie autobiografiche di alcuni dei partecipanti sappiamo che sul Nanos venne deciso di dare vita ad un'organizzazione segreta, che avrebbe dovuto mettere in atto azioni dimostrative anche violente ed estreme, come ad esempio incendi a strutture scolastiche, individuate quali strumenti di italianizzazione delle comunit\u00e0 slovene e croate. Secondo Zorko Jelin\u010di\u010d lo scopo di tali azioni sarebbe stato quello di \"richiamare l'attenzione del mondo sulla Italianizzazione degli sloveni e dei croati della Venezia Giulia\", e di combattere contro la \"fascistizzazione e i rinnegati\".\nSecondo Jelin\u010di\u010d, Sardo\u010d e Vadnjal, durante la riunione sul Nanos si stabil\u00ec di chiamare la nuova organizzazione TIGR, richiamandosi al vecchio TIGR del '24-'26. \u0160avli sostiene che il nome TIGR fu ispirato dal giornale degli studenti istriani che usciva a Karlovac con il nome di TIMOR (acronimo di \"Tu\u017enu Istru Moraju Osloboditi Rodjaci\", ovvero \"La triste Istria deve essere liberata dai compatrioti\"). Drago \u017derjal invece sostiene che inizialmente l'organizzazione non aveva nome, e che veniva chiamata semplicemente \"organizacija\", o \"na\u0161a organizacija\".\nAlcuni giorni dopo la riunione sul Nanos, Sardo\u010d, Dekleva e \u0160avli convocarono a Trieste i rappresentanti delle disciolte associazioni culturali e politiche slovene, per discutere della situazione e delle possibilit\u00e0 di mantenere in vita la comunit\u00e0. Nel corso della riunione non si parl\u00f2 di organizzazioni segrete, e la maggioranza dei presenti si espresse a favore di forme di resistenza non violenta, quali incontri sociali segreti di giovani, organizzazione di corsi di lingua slovena nelle case e nelle parrocchie, e distribuzione di libri in lingua slovena e di giornali clandestini fatti entrare di contrabbando dalla Jugoslavia. Alcuni giovani di tendenze pi\u00f9 radicali tuttavia non accettarono questa posizione, e decisero autonomamente di fondare un'organizzazione segreta, disposta a reagire utilizzando anche mezzi violenti. Pochi giorni dopo l'assemblea, si riunirono a Trieste Fran Maru\u0161i\u010d, Vekoslav \u0160panger, Zvonimir Milo\u0161 e Drago \u017derjal. Nella riunione, a cui avrebbero dovuto partecipare anche Dekleva e \u0160avli, fu definito lo statuto della nuova organizzazione segreta. Successivamente Maru\u0161i\u010d e \u0160panger si incontrarono con \u0160avli e stabilirono un legame col TIGR. L'organizzazione triestina prese il nome di Borba (\"Lotta\" in sloveno), dal nome di uno dei giornali clandestini fondati in seguito alla riunione sul Nanos (l'altro si chiamava Svoboda, \"Libert\u00e0\"). Secondo \u0160panger, l'obiettivo dell'organizzazione Borba era la \"lotta senza compromessi contro il fascismo e per l'annessione del Litorale e dell'Istria alla Jugoslavia. La lotta doveva essere condotta contro il fascismo e le sue istituzioni con tutti i mezzi possibili, fino al rovesciamento finale del fascismo.\"\nAmbedue le organizzazioni agivano secondo la formula della \"trojka\": si conoscevano tra loro solo i membri della trojka di appartenenza, mentre il capo di ognuna aveva contatti solo con il capo di un'altra e con la direzione centrale. Le trojke venivano poi raggruppate in cellule, settori e comunit\u00e0. I membri delle trojke di azione si riconoscevano con un documento di identit\u00e0 sul quale, in posizione esattamente predefinita, era collocato il numero 4 che stava per le quattro lettere di TIGR.\nAttivit\u00e0 di propaganda.\nIl ramo goriziano del TIGR almeno inizialmente si limit\u00f2 ad azioni per la conservazione della lingua slovena, nonostante lo scioglimento ufficiale di tutte le organizzazioni culturali slave nel 1927. Tra le azioni si menzionano l'organizzazione di adunanze in lingua slovena, dove si passavano informazioni sul loro operato, e la distribuzione di pubblicazioni quali Ciril Drekonja, che compil\u00f2 un'antologia intitolata \"Sotto il tetto di casa\". I militanti del TIGR pubblicavano e diffondevano stampa illegale, per lo pi\u00f9 realizzata a Lubiana e finanziata dagli emigranti giuliani nel Regno di Jugoslavia, che fu il mezzo con cui si cerc\u00f2 di propagandare, nel marzo del 1929, l'astensione di massa dalle elezioni. Molto materiale fu per\u00f2 distrutto o perso.\nAttivit\u00e0 terroristica.\nTra il 1927 e il 1932 vennero attribuiti al terrorismo sloveno del TIGR/Borba e quello fascista dell'ORJUNA vari omicidi, attentati dinamitardi, distruzioni di numerosi depositi di armi dell'esercito italiano e l'incendio di scuole e asili, questi ultimi ritenuti \"strumenti per l'italianizzazione\".\nTra il 1927 e il 1928 vengono appiccati alcuni incendi dolosi, ad asili o scuole di Prosecco, Storie e Cattinara. Il 3 agosto 1928 a San Canziano viene ucciso a colpi di pistola il messo comunale del comune di Divaccia Giuseppe Cerkvenik, membro della Milizia Volontaria per la Sicurezza Nazionale che aveva provocato l'arresto di sei oltraggiatori della bandiera italiana.\nIl 24 marzo 1929, durante il plebiscito, un gruppo di militanti del TIGR della zona di Pisino, capeggiati da Vladimir Gortan, mise in atto un'azione armata di boicottaggio delle operazioni di voto. Si formarono due gruppi di fuoco, uno composto dal solo Gortan, e l'altro da Bacchiaz e dai due fratelli Lavadaz. I due gruppi, appostati l'uno sul Monte Camus e l'altro nei pressi di Villa Padova, avrebbero dovuto sparare in aria per spaventare gli elettori che, in colonna, si recavano ai seggi attraverso la campagna. Secondo le risultanze processuali, Bacchiaz e i fratelli Lavadaz avrebbero invece aperto il fuoco ad altezza uomo: uno sparo colp\u00ec il contadino Giovanni Tuchtan (Ivan Tuhtan), che mor\u00ec alcuni giorni dopo, ferendone un secondo, di nome Matteo Braicovich (Matej Brajkovi\u0107). Vladimir Gortan, che a Villa Padova aveva sparato senza causare vittime, venne individuato quale organizzatore dell'azione armata, e fu condannato a morte dal Tribunale speciale, trasferitosi per l'occasione da Roma a Pola. Fu fucilato il 18 ottobre 1929 vicino a Pola. Quattro suoi compagni (Vittorio Bacchiaz, Du\u0161an Ladavaz, Luigi Ladavaz e Vitale Gortan) vennero condannati a 25 anni di carcere ciascuno.\nIl 7 febbraio del 1930 viene assassinato a Crenovizza il messo comunale e membro della Milizia Volontaria per la Sicurezza Nazionale, lo sloveno Bogomir Bla\u017eina. Le autorit\u00e0 tendevano a non distinguere tra i gruppi terroristici Tigr e Orjuna e il prefetto all'epoca attribu\u00ec l'omicidio al secondo. I reali esecutori dell'omicidio non sono mai stati individuati.\nIl 10 febbraio 1930 una cellula del Borba fece esplodere una bomba nella sede del quotidiano fascista \"Il Popolo di Trieste\". Nell'attentato mor\u00ec il redattore Guido Neri e rimasero feriti tre impiegati.\nL'organizzazione cerc\u00f2 inoltre di organizzare un'insurrezione popolare contro il regime, che non fu mai realizzata\nLa scoperta e i processi di Trieste.\nLe Autorit\u00e0 italiane scoprirono l'organizzazione TIGR solo dopo l'attentato alla redazione del giornale fascista triestino Il Popolo di Trieste. Gli accusati vennero processati dal Tribunale speciale per la difesa dello Stato a Trieste (Primo Processo di Trieste); il processo dur\u00f2 dal 1 al 5 settembre 1930 e vi furono condannati a morte Ferdo Bidovec, Fran Maru\u0161i\u010d, Zvonimir Milo\u0161 e Alojz Valen\u010di\u010d, fucilati a Basovizza il 6 settembre 1930, mentre ad altri dodici imputati vennero comminate pene detentive per un totale di 147 anni e 6 mesi di carcere.\nTra gli anni 1938 e 1939 il TIGR diede vita ad un'attivit\u00e0 di contrabbando di armi dai depositi militari jugoslavi attraverso le zone di Villa del Nevoso e di Pivka (San Pietro del Carso), con l'intento di frenare le milizie italiane in caso di aggressione alla Jugoslavia. In questi anni l'organizzazione si colleg\u00f2 anche con lo spionaggio britannico, la British Intelligence, a cui forniva dati sugli armamenti degli italiani, sulla loro effettiva forza bellica e preparazione.\nNel dicembre del 1941 60 esponenti dell'antifascismo sloveno, tra cui numerosi membri del TIGR, oltre a diversi liberali, comunisti, cristiano-sociali, e a un gruppo di intellettuali attivi nelle associazioni culturali degli emigrati, alcuni dei quali arrestati a Lubiana dopo l'invasione italiana della Jugoslavia, vennero processati per accuse che andavano dalla diffusione di stampa clandestina, al sabotaggio, allo spionaggio, alla cospirazione ai danni dello Stato (Secondo Processo di Trieste). Furono pronunciate nove condanne a morte, di cui cinque eseguite: Pinko Toma\u017ei\u010d, Viktor Bobek, Ivan Ivan\u010di\u010d, Simon Kos e Ivan Vadnal furono giustiziati a Opicina il 14 dicembre 1941. Gli altri imputati vennero condannati complessivamente a 666 anni e 6 mesi di carcere. L'organizzazione fu cos\u00ec definitivamente smantellata, e i suoi membri superstiti entrarono nella resistenza jugoslava oppure continuarono la lotta contro il fascismo collaborando coi servizi segreti britannici.\nLa seconda guerra mondiale.\nDopo l'invasione della Jugoslavia da parte dell'Italia e della Germania nel 1941, alcuni appartenenti al TIGR (tra cui Zorko Jelin\u010di\u010d e Jo\u017ee Dekleva) si unirono ai partigiani. Altri invece (incluso Albert Rejec, considerato la massima autorit\u00e0 politica e morale dell'organizzazione tra il 1931 e il 1941) scelsero di non aderire ad una lotta antifascista guidata da comunisti e di collaborare coi servizi segreti britannici. Il 13 maggio 1941 sulla Mala Gora presso Ribnica un gruppo di ex-membri del TIGR (Anton Majnik, Danilo Zelen, Ferdo Kravanja) si scontr\u00f2 con una formazione militare italiana.\nDopo la guerra.\nNei tardi anni 1970 cominciarono ad apparire i primi studi storici sull'attivit\u00e0 del TIGR, anche se il ruolo dell'organizzazione nella Resistenza fu riconosciuto solo nel decennio successivo. Milica Kacin-Wohinz fu tra i primi a dedicarsi all'argomento, con la monografia dal titolo \"Il primo antifascismo in Europa\" (\"Prvi antifa\u0161izem v Evropi\", 1990).\nNegli anni 1990, con la diffusione di sentimenti nazionalisti nelle repubbliche jugoslave, la storia del TIGR ricevette notevole pubblicit\u00e0 e cominci\u00f2 a essere nominata nei discorsi pubblici. Numerosi monumenti e targhe celebrative sono stati eretti in Slovenia per commemorare gli attivisti del TIGR e le loro attivit\u00e0. Nel 1994 fu fondata a Postumia l\"'Associazione per la Salvaguardia delle Tradizioni Patriottiche del Litorale Sloveno - Organizzazione TIGR\" (nota comunemente come \"Associazione TIGR\" o \"Associazione Patriottica TIGR\"), oggi molto attiva nella riscoperta dell'eredit\u00e0 del TIGR.\nNel 1997, in occasione del cinquantesimo anniversario dell'annessione del litorale alla Repubblica Socialista di Slovenia, l'allora presidente Milan Ku\u010dan ha simbolicamente conferito al TIGR la Medaglia d'oro per la Libert\u00e0 della Repubblica (\"Zlati \u010dastni znak svobode Republike Slovenije\"), la pi\u00f9 alta onorificenza del paese."}
{"id": "2499711", "revid": "7", "url": "https://it.wikipedia.org/wiki?curid=2499711", "title": "Muhammed Ali", "text": ""}
{"id": "2499712", "revid": "72396", "url": "https://it.wikipedia.org/wiki?curid=2499712", "title": "U.S. Virgin Islands Soccer Federation", "text": ""}
{"id": "2499713", "revid": "838137", "url": "https://it.wikipedia.org/wiki?curid=2499713", "title": "Nordea Nordic Light Open 2008 - Doppio", "text": "Il doppio del Nordea Nordic Light Open 2008 \u00e8 stato un torneo di tennis facente parte del WTA Tour 2008.\nAnabel Medina Garrigues e Virginia Ruano Pascual erano le detentrici del titolo, ma hanno perso in semifinale contro Iveta Bene\u0161ov\u00e1 e Barbora Z\u00e1hlavov\u00e1-Str\u00fdcov\u00e1.\nIveta Bene\u0161ov\u00e1 e Barbora Z\u00e1hlavov\u00e1-Str\u00fdcov\u00e1 hanno vinto in finale 7\u20135, 6\u20134, contro Petra Cetkovsk\u00e1 e Lucie \u0160af\u00e1\u0159ov\u00e1."}
{"id": "2499714", "revid": "72396", "url": "https://it.wikipedia.org/wiki?curid=2499714", "title": "British Virgin Islands Football Association", "text": ""}
{"id": "2499715", "revid": "1632387", "url": "https://it.wikipedia.org/wiki?curid=2499715", "title": "Storia dell'Arabia Saudita", "text": "Alla storia dell'Arabia Saudita concorrono le pi\u00f9 diverse e disparate popolazioni per un arco di tempo di circa 5.000 anni.\nPreistoria.\nLe prime esplorazioni archeologiche condotte nei primi anni 1970 avevano messo in evidenza un popolamento antico della penisola, con siti abitativi e monumenti mortuari. Le scoperte della met\u00e0 degli anni 1980 vennero a confermare che delle trib\u00f9 di \"Homo erectus\" delle gole d'Olduvai, nell'Africa orientale, avevano portato in Arabia la loro cultura oldovanaia circa un milione di anni fa. Gli utensili della fine del Paleolitico e del Neolitico, trovati a Rub al-Khalivi sono stati lasciati da cacciatori o coloni venutisi ad installare presso il lago, oggi deserto: una prima ondata ebbe luogo 17'000 anni fa, seguita da una seconda 10'000 anni fa ed una terza 5'000 anni fa. Nel periodo neolitico, nell'altopiano del Najd sud-occidentale si svilupp\u00f2 la cultura di Magar, una delle prime civilt\u00e0 in cui si verific\u00f2 l'allevamento di animali, in particolare il cavallo. ma sono stati trovati nella forma di statuine in pietra o pitture rupestri anche pecore, capre, cani, in particolare della razza Saluki, struzzi, falconi e pesci, risalenti in base alla datazione al radiocarbonio a circa 9'000 anni fa. Le scoperte in questo sito mostrarono l'importanza di questa civilt\u00e0 prima ignota, contribuendo anche ad approfondire come per effetto del clima le societ\u00e0 di cacciatori e raccoglitori divennero sedentarie, facendo uso delle risorse naturali a loro disposizione, ed intrapredendo la domesticazione di piante ed animali. Nella regione nord-occidentale dell'Arabia sono state in seguito scoperte pitture rupestri di cani domestici, risalenti a 8000 anni fa, che costituiscono le pi\u00f9 antiche pitture di cani.\nStoria preislamica.\nLa penisola fu caratterizzata dalla presenza di trib\u00f9 arabe, che erano sia cristiane, sia ebree e probabilmente una minoranza di popoli di origine greca. Gli abitanti della penisola sono in parte dei sedentari che vivono in piccoli agglomerati urbani, generalmente formati attorno ad un corso d'acqua, di una sorgente o anche di un'oasi, ed in parte dei nomadi, beduini, che vivevano in accampamenti di tende nel deserto.\nLungo le coste del Golfo Persico, un importante centro di commercio, contemporaneo di Assiri e dell'Antico Egitto, fu Dilmun, che all'apice del suo potere controllava le rotte commerciali del Golfo e regnava sulla parte orientale della penisola Arabica. La pi\u00f9 antica iscrizione che menziona il nome Dilmun \u00e8 quella del re di Lagash Ur-Nanshe (c. 2300 a.C.), ove si legge che \"le navi di Dilmun gli portarono legna come tributo da terre straniere\". \nLa regione occidentale dell'Hejaz fu invece abitata, circa dal primo millennio a.C., dal popolo dei Thamudeni, come testimoniato dalle oltre 9'000 iscrizioni rinvenute. \nSempre in Arabia nord-occidentale, vi fu anche il regno di Lihyan (Arabo: \u0644\u062d\u064a\u0627\u0646), corrispondente alla biblica Dedan, noto per le sue iscrizioni in lingua nord-arabica risalenti ai secoli VI-IV a.C. Loro successori furono i Nabatei, i cui insediamenti diedero il nome di Nabatene alla zona al confine tra Arabia e Siria, dall'Eufrate al mar Rosso, la cui rete di commerci a maglie larghe, basata su serie di oasi da loro controllate in cui si praticava un'agricoltura intensiva su aree limitate, e sulle strade che le connettevano, non aveva confini definiti rispetto al circostante deserto. La citt\u00e0 presumibilmente capitale del regno fu Raqmu, in seguito nota come Petra.&lt;br&gt;L'imperatore romano Traiano conquist\u00f2 infatti il regno Nabateo annettendolo all'impero romano, dove la loro cultura, identificata dalle loro caratteristiche ceramiche dipinte, divenne parte della pi\u00f9 ampia cultura greco-romana. Questo popolo fu in seguito anche convertito al cristianesimo. La scrittrice Jane Taylor li descrive come \"uno dei popoli pi\u00f9 dotati del mondo antico\". &lt;br&gt;L'Arabia centrale ebbe invece una storia separata, in quanto vi si stabilirono diversi regni tribali, tra cui la posizione dominante spettava ai re di Kindah, cui capitale era Qaryat Dh\u0101t K\u0101hil, odierna Qaryat al-F\u0101w, bench\u00e9 non si trattasse di un vero e proprio potere coercitivo, come di un'autorit\u00e0 centrale costituita, ma piuttosto un'influenza su un numero di trib\u00f9 associate in virt\u00f9 di un primato personale.\nStoria islamica.\nNel VI secolo gli Arabi sono divisi in molte trib\u00f9 e clan rivali, unite soltanto da una lingua semitica comune, l'arabo. Esse operano delle razzie militari contro l'impero bizantino al nord, ma per il resto la penisola \u00e8 protetta dalla barriera naturale del deserto, in particolare nella parte settentrionale e centrale. La Mecca, citt\u00e0 di commercianti e soprattutto centro religioso, \u00e8 un punto di passaggio tra lo Yemen ed il Medio Oriente per molte carovane. Predicando una religione monoteista in continuit\u00e0 con giudaismo e cristianesimo, [ Muhammad ] scampa all'uccisione nel 622 ed emigra verso Medina. Questo esodo, chiamato egira, andr\u00e0 a costituire per la nascente storiografia musulmana l'anno 1 del calendario musulmano. Nella citt\u00e0 di Medina, le trib\u00f9 affidano a Maometto il potere politico, in virt\u00f9 del suo ruolo di guida spirituale per i nuovi credenti monoteisti. Maometto svolgendo un ruolo di arbitro perviene ad unificare le trib\u00f9 arabe attraverso la fede nell'islam, unificando la penisola arabica.Muhammad diventa allora legislatore, organizza l'amministrazione del nascente Stato e istituisce una tassa a favore dei bisognosi, la Zakat. Alla sua morte i suoi successori, i califfi, espandono rapidamente la religione musulmana, che nel 683 \u00e8 esteso dalla Persia al Marocco. \nIl califfato.\nL'emergere della religione islamica e la conseguente crescita dell'importanza delle citt\u00e0 di Medina e Mecca per la religione islamica diedero ai governatori di questi luoghi un ruolo di primaria importanza nella vita politica e sociale della penisola.\nMa allorch\u00e9, alla fine del VII secolo, il centro del potere politico e militare dell'islam passa da Medina a Damasco, e in seguito a Bagdad, il ruolo dell'Hejaz e dell'Arabia in generale entra in un declino di diversi secoli, durante i quali la maggior parte dell'Arabia diventa una zona di frontiera, isolata e frammentata in trib\u00f9 rivali. \nCon la caduta del califfato abbasside nel 1258, l'autorit\u00e0 sui luoghi santi dell'Hejaz passa in mano ai Mamelucchi d'Egitto, ed in seguito ai Turchi Ottomani, quando essi conquistarono l'Egitto nel 1517. \nContemporaneamente, l'interno della penisola conobbe una storia separata, con la nascita di importanti clan rivali tra loro, come i Rashid e i Saud, che fondarono il regno del Nejd nell'altopiano dell'Arabia centrale, con capitale Riad.\nPrimo Stato Saudita.\nIl regno di ibn Saud.\nNel 1744 (1157 A.H.) l'Imam Mu\u1e25ammad ibn \u02bfAbd al-Wahh\u0101b ed il principe Muhammad ibn Saud (1726-1765) crearono un'alleanza per costituire un'entit\u00e0 politica e religiosa allo scopo di ripulire la penisola Arabica da pratiche eretiche e deviazioni dall'ortodossia dell'Islam, secondo il loro punto di vista. Questo sforzo congiunto fu visto dai wahhabiti come il restauro delle credenze di base nel Taw\u1e25\u012bd, e molti salafiti lo ritennero l'inizio del pi\u00f9 ampio movimento revivalista. Pratiche come l'offerta di preghiere a figure di santi, fare pellegrinaggi a tombe e moschee speciali, venerare alberi, grotte e pietre vennero eliminate in virt\u00f9 di questa regola. Dall'istituzione del Primo Stato Saudita nessuna di queste pratiche venne pi\u00f9 eseguita in Arabia Saudita. Nel 1744, sia Mu\u1e25ammad ibn \u02bfAbd al-Wahh\u0101b che Muhammad ibn Sa'ud giurarono di raggiungere il loro obiettivo. Il matrimonio fra il figlio di Saud, Abd al-Aziz ibn Muhammed ibn Sa'ud e la figlia dell'imam contribu\u00ec a suggellare il patto tra le loro famiglie. La dinastia saudita si insedi\u00f2 nella citt\u00e0 di Diriya e si estese in Arabia dapprima conquistando il Najd, e quindi rafforzando la sua influenza su tutta la costa orientale, che va dal Kuwait fino ai confini settentrionali dell'Oman. Inoltre, Sa'ud port\u00f2 gli altopiani di 'Asir sotto la sua sovranit\u00e0, mentre Mu\u1e25ammad ibn \u02bfAbd al-Wahh\u0101b scrisse moltissimi messaggi agli studiosi per convincerli ad entrare nel jih\u0101d, attraverso il dibattito e il lavoro scientifico, allo scopo di rimuovere gli elementi di politeismo che esistevano nei loro paesi come Iraq, Egitto, India, Yemen e Siria. Dopo molte campagne militari, ibn Saud mor\u00ec nel 1765, lasciando la leadership a suo figlio Abd al-Aziz.\nIl regno di Abd al-Aziz.\nAbd al-Aziz ibn Muhammad (1765-1803) prosegu\u00ec l'espansione del regno iniziata da suo padre, fino a prendere il comando degli sciiti nella citt\u00e0 santa di Karbala nel 1801. Qui distrussero lapidi di santi e monumenti, che l'ultra-conservatrice ala salafita dell'Islam considerava atti di politeismo. Alla sua morte, undici anni dopo quella dell'imam Mu\u1e25ammad ibn \u02bfAbd al-Wahh\u0101b, la leadership del regno pass\u00f2 a suo figlio Sa'ud.\nIl regno di Sa'ud.\nSa'ud ibn Abd al-Aziz (1803-1814) mise insieme un esercito per portare la regione dell'Hegiaz sotto il suo governo. Taif fu la prima citt\u00e0 ad essere conquistata, e successivamente caddero le citt\u00e0 sante della Mecca e di Medina, sotto l'autorit\u00e0 dell'Impero ottomano dal 1517. Pertanto gli Ottomani affidarono il compito di indebolire il potere dei Sa'ud al potente vicer\u00e9 di Egitto, Mehmet Ali. Ci\u00f2 diede avvio alla guerra ottomano-saudita, nella quale Mehmet Ali invi\u00f2 le sue truppe nella regione dell'Hegiaz via mare, guidate da suo figlio, Ibr\u0101h\u012bm Pasci\u00e0, fin nel cuore del Najd, conquistando citt\u00e0 dopo citt\u00e0.\nIl regno di Abd Allah.\nAbd Allah ibn Sa'ud (1814-1818), figlio e successore di Sa'ud, fu incapace di impedire la riconquista della regione. Alla fine, Ibrahim raggiunse la capitale saudita a Dir\u02bfiyya e la pose sotto assedio per diversi mesi fino alla resa dell'inverno del 1818. Ibrahim fece prigionieri molti membri del clan Al Saud e Wahhabiti, e li invi\u00f2 in Egitto e nella capitale ottomana. Prima di partire ordin\u00f2 la distruzione sistematica di Dir\u02bfiyya, le cui rovine rimasero intoccate per sempre. Abd Allah ibn Sa'ud venne decapitato nella capitale ottomana di Istanbul e la sua testa mozzata gettata nelle acque del Bosforo, segnando cos\u00ec la fine dell'emirato di Diriyah o Primo Stato Saudita. Mushari ibn Sa'ud, un fratello del re Abd Allah ibn Sa'ud, tent\u00f2 di riconquistare il potere nel 1819, ma fu catturato dagli egiziani e ucciso.\nTurki ibn Abd Allah ibn Muhammad, un nipote del primo re saudita Muhammad ibn Sa'ud, riusc\u00ec invece a sfuggire alla cattura dagli egiziani. Nel 1824 egli fu in grado di espellere le forze nemiche e i loro alleati locali da Riyad e dai suoi dintorni ed \u00e8 considerato il fondatore della seconda dinastia saudita.\nSecondo Stato Saudita.\nIl regno di Turki.\nTurki ibn Abd Allah ibn Muhammad (1824-1834), conquistata Riyad agli egiziani, la stabil\u00ec come capitale del secondo stato saudita, e vi richiam\u00f2 molti parenti che erano sfuggiti alla prigionia in Egitto, tra cui suo figlio Faysal. Anche questo Stato riconobbe la sovranit\u00e0 formale dell'Impero Ottomano, cui pagava un modesto tributo annuale. Nel 1834 Turki fu assassinato da Mishari ibn Abd al-Rahman, un lontano cugino, ma suo figlio Faysal cinse d'assedio Riyad e lo fece giustiziare.\nIl regno di Faysal.\nFaysal ibn Turki (1834-1838) fu il sovrano pi\u00f9 importante del secondo regno saudita. Nel 1838, tuttavia, egli dovette affrontare una nuova invasione del Najd da parte degli egiziani, la popolazione locale non fu disposta a resistere e Faysal fu sconfitto e portato in Egitto come prigioniero una seconda volta. \nGli egiziani misero al potere Khalid ibn Sa'ud (1838-1843), l'ultimo fratello superstite di Abd Allah ibn Sa'ud e pronipote di Muhammad ibn Sa'ud, che aveva trascorso molti anni nella corte egiziana. Khalid si install\u00f2 a Riyad ed era sostenuto dalle truppe egiziane. Nel 1840, tuttavia, i conflitti esterni costrinsero gli egiziani a ritirare tutte le loro milizie dalla penisola araba, lasciando Khalid con poco sostegno. Visto dalla maggior parte degli abitanti del luogo come niente di pi\u00f9 che un governatore egiziano, Khalid fu rovesciato poco dopo da Abd Allah bin Thuniyyan, appartenente al ramo Al Thuniyyan della famiglia Al Sa'ud.\nFaysal ibn Turki (1843-1865) venne liberato in quell'anno e, aiutato dagli emiri di Ha'il, della dinastia Al Rashid, fu in grado di riconquistare Riyad e tornare al potere. In seguito nomin\u00f2 suo figlio Abd Allah principe ereditario e divise i suoi domini tra i suoi tre figli: Abd Allah, Sa'ud e Muhammad. Alla sua morte nel 1865, gli succedette suo figlio Abd Allah. \nIl regno di Abd Allah e Sa'ud.\nAbd Allah ibn Faysal (1865-1871) succedette al padre Faysal, ma fu presto sfidato da suo fratello Sa'ud ibn Faysal (1871). I due fratelli combatterono una lunga guerra civile e la sovranit\u00e0 su Riyad fu a lungo contesa, in seguito anche con un altro fratello Abd al-Rahman ibn Faysal (1889-1891).\nApprofittando del conflitto dinastico in corso tra i figli di Faysal, l'emiro di Ha'il, Muhammad ibn Abd Allah ibn Rashid, in precedenza vassallo dello Stato Saudita, intervenne nel conflitto e aument\u00f2 il proprio potere. A poco a poco, ibn Rashid estese la sua autorit\u00e0 su gran parte del Najd, conquistando infine la capitale saudita Riyad, con la battaglia di Mulayda del 1891, espellendo definitivamente dal Najd l'ultimo re saudita, Abd al-Rahman ibn Faysal.\nEmirato di Jebel Shammar.\nA causa delle lotte dinastiche tra i figli di Faysal, la dinastia saudita soccombette alla dinastia Al Rashid degli emiri di Ha'il, fondatori dell'emirato del Jebel Shammar, che incorpor\u00f2 l'emirato del Najd. I Rash\u012bd furono alleati dell'Impero ottomano, mentre i Sa\u02bf\u016bd furono in esilio in Kuwait. \nNel 1902, \u02bfAbd al-\u02bfAz\u012bz ibn Sa\u02bf\u016bd riusc\u00ec a riconquistare Riad, ricostituendo il Terzo Stato saudita, e diede inizio ad una campagna militare contro i Rash\u012bd per riconquistare il Najd. La guerra nella regione di al-Qassim vide la sconfitta dei Rash\u012bd e la morte del loro emiro \u02bfAbd al-\u02bfAziz ibn Mut\u02bfib il 12 aprile 1906. \n\u02bfAbd al-\u02bfAz\u012bz ibn Sa\u02bf\u016bd trov\u00f2 l'appoggio degli Inglesi, a causa della loro conflittualit\u00e0 con il decadente Impero ottomano, e a seguito della sua dissoluzione al termine della Grande guerra, ebbe facile gioco a conquistare al-H\u0101\u02beil, capitale dell'emirato di Jebel Shammar, che venne definitivamente incorporato nel sultanato saudita di Najd il 2 novembre 1921.\nRegno hascemita dell'Hegiaz.\nNel 1916, durante la Grande Guerra, gli Inglesi favorirono la proclamazione, nei possedimenti ottomani dell'Arabia occidentale, Hegiaz, della monarchia hascemita da parte dello Sceriffo della Mecca al-\u1e24usayn ibn \u02bfAl\u012b. Negli anni successivi al termine della guerra, l'espansione del sultanato saudita di Najd da parte di \u02bfAbd al-\u02bfAz\u012bz ibn Sa'ud port\u00f2 inevitabilmente a uno scontro con il regno hascemita dell'Hegiaz, che fu infine conquistato dai Sa'ud nel 1925, sotto il cui governo continu\u00f2 ad esistere fino all'unificazione dell'Arabia saudita nel 1932.\nTerzo Stato Saudita.\nA seguito della conquista di Riyad da parte della dinastia Rashid nel 1891, \u02bfAbd al-Ra\u1e25m\u0101n ibn Fay\u1e63al fugg\u00ec in Kuwait. .Nel gennaio 1902, suo figlio \u02bfAbd al-\u02bfAz\u012bz con l'appoggio dell'emiro del Kuwait riconquist\u00f2 l'antica capitale Riy\u0101\u1e0d ai Rashid, fondando l'Emirato del Najd e di al-Ahsa, o Emirato di Riyad, che fu l'inizio del Terzo Stato saudita. \nIl regno di Abd al-Aziz.\nAbd al-Aziz al Sa'ud (1902-1953), dopo aver conquistato Riyad nel 1902, negli anni seguenti sottrasse alla dinastia Rashid il resto del Najd, sconfiggendoli definitivamente nel 1921, e fondando il Sultanato di Najd, come monarchia ereditaria della dinastia \u0100l Sa\u02bf\u016bd. Egli conquist\u00f2 anche le dipendenze di al-Hasa e Qa\u1e6d\u012bf, e l'Emirato di \u02bfAs\u012br. \nL'8 gennaio 1926 \u02bfAbd al-\u02bfAziz divenne anche re del Hijaz, dopo averlo conquistato alla dinastia hascemita, e in seguito a ci\u00f2 modific\u00f2 il titolo di Sultano in quello di re di Najd, il 29 gennaio 1927, e il suo regno venne conosciuto come \"Regno di Hijaz e Najd\", di cui il Regno Unito riconobbe l'indipendenza con il Trattato di Gedda del 20 maggio 1927. \nCon una serie di trattati furono definiti i confini del regno saudita con i confinanti Stati di Giordania, Iraq e Kuwait, con la creazione di due zone neutrali, una con l'Iraq ed una con il Kuwait. Il confine meridionale con il Regno Mutawakkilita dello Yemen fu invece definito con il Trattato di \u1e6c\u0101\u02beif nel 1934, dopo dieci anni di guerra.\nNel 1932 le due regioni di Hegiaz e Neged vennero unificate sotto il regno dell'Arabia Saudita, per una popolazione di circa 9 milioni di abitanti. \nNel 1933 il re firm\u00f2 la concessione petrolifera alla compagnia monopolista americana Aramco controllata dalla Socal.\nRe \u02bfAbd al-\u02bfAz\u012bz mor\u00ec nel 1953. Gli succedette il figlio maggiore Sa'ud.\nIl regno di Saud.\nSa\u02bf\u016bd (1953-1964) regn\u00f2 per undici anni. Nel 1958, re Sa\u02bf\u016bd fu persuaso per difficolt\u00e0 finanziarie a nominare Primo Ministro il fratellastro Faysal, gi\u00e0 Ministro degli Esteri. Tuttavia, dal 1960 al 1962 Sa\u02bf\u016bd riprese il controllo degli Affari interni.\nNel 1962 Faysal promosse un'ampia serie di riforme economiche per lo sviluppo del Paese.\nNel 1962 scoppi\u00f2 una guerra civile in Yemen tra la corona yemenita e i ribelli repubblicani, che volevano rovesciarla, sostenuti militarmente dalla Repubblica Araba Unita; la monarchia Saudita rimase leale alla corona yemenita, innescando un periodo di tensione con il rivale regionale.\nNel 1964 Sa\u02bf\u016bd fu costretto ad abdicare in favore del fratello Faysal. \nIl regno di Faysal.\nFaysal (1964-1975), gi\u00e0 Primo Ministro, fu proclamato re dai membri della famiglia reale e da leader religiosi, secondo una pratica elettiva che divenne canonica per i monarchi successivi. \nNel 1965 l'Arabia Saudita e la Giordania modificarono i rispettivi confini con uno scambio di territori, nel quale la Giordania cedette una relativamente ampia porzione interna desertica in cambio di una striscia di terra costiera nei pressi di \u02bfAqaba. Nel 1967 termin\u00f2 anche la tensione con la Repubblica Araba Unita, a seguito del ritiro dei militari egiziani dallo Yemen. Sempre nel 1967, in occasione dello scoppio della Guerra dei Sei Giorni, che vide contrapporsi Israele ai Paesi arabi confinanti, il governo, pur restando neutrale per via della storica alleanza con gli Stati Uniti, che appoggiavano Israele, erog\u00f2 nondimeno finanziamenti ai Paesi arabi in guerra contro Israele, e si lament\u00f2 pi\u00f9 volte con gli Stati Uniti chiedendo che svolgessero un ruolo di mediazione tra Israele e i Palestinesi.\nNel 1971 l'Arabia Saudita e il Kuwait stipularono un accordo per lo sfruttamento comune della zona neutrale di confine, con un utilizzo condiviso delle risorse di petrolio presenti nell'area. Nel 1973, a seguito della Guerra Arabo-Israeliana, l'Arabia Saudita partecip\u00f2 al boicottaggio arabo contro i Paesi occidentali, colpevoli di sostenere Israele, sospendendo la vendita di petrolio a tali Paesi. Il blocco provoc\u00f2 un notevole aumento del prezzo del petrolio che scaten\u00f2 la crisi petrolifera del 1973. \nNel 1974 l'Arabia Saudita e gli Emirati Arabi Uniti raggiunsero un accordo di massima per la definizione del confine, a tutt'oggi mai perfezionato, mentre non fu mai definito il confine con l'Oman. \nNel 1975 re Faysal fu assassinato da un nipote, che venne giustiziato dopo un'inchiesta che lo vide come unico responsabile.\nIl regno di Khalid.\nKh\u0101lid (1975-1982) successe al fratello Faysal nel ruolo di Re e Primo Ministro, mentre un altro fratello, Fahd, fu nominato Principe ereditario e vice-Primo Ministro.\nIl 7 gennaio 1975 era stato revocato il blocco della vendita del petrolio, il cui prezzo maggiorato a seguito della crisi, aument\u00f2 notevolmente le entrate saudite dalla vendita dello stesso, con gran beneficio per la ricchezza interna nazionale. Cos\u00ec, grazie ai grossi introiti petroliferi, si ebbe il \"miracolo economico\" dell'Arabia Saudita, un rapido sviluppo economico e sociale, durante il quale le citt\u00e0 e le infrastrutture assunsero un aspetto occidentale, e l'educazione fu modernizzata. Tuttavia ci\u00f2 incontr\u00f2 anche forti resistenze da parte della popolazione pi\u00f9 tradizionalista.\nNel 1979 a seguito della Rivoluzione islamica in Iran, il nuovo regime iraniano cominci\u00f2 ad accusare i governi della penisola araba di essere corrotti ed alleati degli occidentali, facendo presa anche su alcuni sudditi sauditi, soprattutto nella provincia sciita orientale (che \u00e8 anche l'area in cui si trova la maggior parte dei pozzi di petrolio), dove vi furono rivolte nel biennio 1979-1980. Anche alla Mecca alcuni estremisti islamici protestarono contro il regime, che accusavano di essere corrotto, occupando la Grande Moschea. Lo sgombero degli occupanti pose dei problemi religiosi, perch\u00e9 non era lecito combattere nello spazio pi\u00f9 sacro dell'Islam, tuttavia dopo che gli occupanti spararono i primi colpi, gli \u02bfulam\u0101\u02be emisero una fatw\u0101 che autorizzava il governo ad usare la forza per liberare la Moschea. Il governo fu accusato anche di aver chiesto l'aiuto di forze speciali francesi (dunque non musulmane) per liberare la Moschea, cosa che avrebbe costituito una profanazione, ma il governo neg\u00f2 il fatto.\nDi fronte all'affermazione dell'islamismo radicale, il re reag\u00ec imponendo una maggiore osservanza dei precetti islamici, ad esempio ordinando la chiusura dei cinematografi, ed affidando agli \u02bfulam\u0101\u02be un ruolo importante nello Stato. In tal modo, l'islamismo radicale continu\u00f2 a crescere.\nNel 1980 il governo saudita divenne l'unico proprietario della compagnia petrolifera monopolista Aramco, che fu ribattezzata Saudi Aramco.\nNel 1981 Arabia Saudita ed Iraq stipularono un accordo, poi perfezionato nel 1983, per la spartizione della zona neutrale al confine.\nNel giugno 1982 re Kh\u0101lid mor\u00ec, lasciando come successore designato il fratello Fahd.\nIl regno di Fahd.\nFahd (1982-2005) divenne Re e Primo Ministro dell'Arabia Saudita senza incontrare opposizioni, mentre un altro suo fratello, \u02bfAbd All\u0101h, gi\u00e0 ministro della Guardia Nazionale, fu nominato Principe ereditario e vice-Primo Ministro. \nSotto il regno di Fahd l'economia saudita sub\u00ec un netto arresto a causa del calo mondiale del prezzo del greggio. Il regno si mantenne neutrale nel conflitto Iran-Iraq, sebbene abbass\u00f2 il prezzo di vendita del greggio saudita, su pressione degli USA, scontrandosi ripetutamente con l'Iran in seno all'OPEC, e finanzi\u00f2 l'Iraq per evitare una vittoria iraniana, che avrebbe portato alla rivolta degli sciiti della provincia orientale. Nel 1982, Re Fahd si propose come mediatore nel conflitto, ma l'Iran non accett\u00f2 questa mediazione. Nello stesso anno, l'Arabia Saudita e le altre cinque nazioni del Golfo Persico formarono il Consiglio di Cooperazione del Golfo (CCG), un'organizzazione volta alla promozione della pace, dello sviluppo sociale ed economico nell'area.\nLa prima Guerra del Golfo.\nNell'agosto 1990 le truppe di Saddam Hussein invasero il Kuwait e si ammassarono lungo il confine tra Kuwait ed Arabia Saudita, lasciando temere una successiva invasione del Paese. Re Fahd permise alle truppe statunitensi e della Coalizione di utilizzare il territorio saudita come base delle operazioni contro la minaccia irachena, sebbene molti musulmani radicali sauditi furono contrariati dalla scelta di permettere a degli infedeli l'accesso a un territorio islamico.\nRe Fahd gioc\u00f2 un ruolo fondamentale durante il conflitto nel Golfo e nelle fasi successive ad esso. L'Arabia Saudita accolse nel suo territorio la famiglia reale kuwaitiana e circa 400.000 profughi in fuga dai combattimenti. Nel frattempo l'azione diplomatica di re Fahd consent\u00ec di rafforzare le forze della coalizione contro l'Iraq e di definire il loro intervento come un'azione multilaterale volta al ripristino della sovranit\u00e0 territoriale del Kuwait.\nEgli ag\u00ec diplomaticamente come portavoce della coalizione, contribuendo a tenere insieme in un fronte unico le forze del CCG all'interno della Coalizione, e si serv\u00ec del suo ruolo di Custode delle due sacre moschee per persuadere le altre nazioni arabe e di religione islamica a sostenere lo sforzo della coalizione anti-irachena.\nDurante il conflitto l'esercito iracheno spar\u00f2 alcuni missili Scud contro il territorio saudita e riusc\u00ec a penetrare all'interno dei suoi confini settentrionali, ma venne subito respinto e scacciato successivamente dal territorio kuwaitiano.\nIl terrorismo islamico.\nLa presenza dei contingenti occidentali in territorio saudita sollev\u00f2 feroci proteste da parte di molti musulmani radicali sauditi. Uno dei pi\u00f9 noti fu Osama bin Laden, un miliardario saudita espulso nel 1991 dall'Arabia Saudita per la sua opposizione pubblica alla monarchia del Regno e che era stato in precedenza un alleato-chiave degli Stati Uniti per il suo sostegno anti-sovietico contro l'invasione dell'Afghanistan.\nLa lotta alla presenza occidentale in suolo saudita si organizz\u00f2 in una campagna terroristica iniziata nel novembre del 1995 con un attentato dinamitardo contro una base della Guardia Nazionale Saudita che caus\u00f2 la morte di sette persone. Nel giugno 1995 un veicolo bomba uccise 19 cittadini americani nelle torri Khobar di al-Khobar.\nNel giugno 2000, l'Arabia Saudita raggiunse un accordo con lo Yemen per il confine, e nel marzo 2001 con il Qatar. \nNel luglio 2005 re Fahd mor\u00ec, lasciando come successore designato il fratello Abd Allah.\nIl regno di Abd Allah.\n\u02bfAbd All\u0101h (2005-2015) successe al fratello Fahd come Re dell'Arabia saudita e Primo Ministro, mentre indic\u00f2 come Principe ereditario il fratellastro Salman.\nAbd Allah realizz\u00f2 alcune riforme in diversi campi, come un programma di borse di studio governative che permise di inviare 70'000 studenti all'estero in pi\u00f9 di 25 Paesi, tra cui ai primi posti Stati Uniti, Regno Unito e Australia, inoltre rinnov\u00f2 il Ministero dell'istruzione, nominando un'ex-insegnante formatasi negli Stati Uniti, Nora Al Fayez, come vice ministro e responsabile dell'istruzione femminile.\nIn ambito economico, Re Abd Allah incoraggi\u00f2 lo sviluppo di settori non legati agli idrocarburi, in particolare il turismo religioso, e a tal fine avvi\u00f2 un graduale processo di dialogo religioso per sradicare i pregiudizi che vogliono l'islam legato al terrorismo, divenendo nel 2007 il primo monarca saudita a visitare un Pontefice; chiedendo un \"dialogo fraterno e sincero tra i credenti di tutte le religioni\", tenendo una conferenza a La Mecca per sollecitare i capi musulmani al dialogo con ebrei e cristiani, e discutendo con studiosi islamici sulla necessit\u00e0 di stabilire un dialogo interreligioso. \nL'Arabia Saudita co-organizz\u00f2 anche una conferenza sul dialogo interreligioso, svoltasi a Madrid nel luglio 2008, e nel novembre 2008 presiedette una discussione all'Assemblea Generale delle Nazioni Unite sulla promozione del dialogo tra le civilt\u00e0, che vide la partecipazione di leader mondiali di rilievo tra cui l'ex primo ministro britannico Tony Blair, il presidente israeliano Shimon Peres, il presidente americano George W. Bush e il re Abd Allah II di Giordania. \nInoltre l'Arabia Saudita firm\u00f2 un accordo con Austria e Spagna per la costituzione del Centro internazionale per il Dialogo Interreligioso e Interculturale Re Abd Allah a Vienna, inaugurato nel 2012, di cui il Ministro degli Esteri Saudita Sa'ud bin Faysal fu il primo Segretario Generale.\nD'altra parte, Re Abd Allah prosegu\u00ec duramente la lotta al terrorismo interno con arresti, torture e decapitazioni pubbliche.\nNel 2011, a seguito delle proteste svoltesi nel regno, il sovrano annunci\u00f2 la concessione del diritto di voto alle donne nelle elezioni municipali del 2015, e a gennaio 2013 nomin\u00f2 trenta donne nell'Assemblea Consultiva o Consiglio della Shura, modificando la relativa legge di mandato, stabilendo che almeno il 20 % dei componenti dell'assemblea dovessero essere di sesso femminile..\nNel gennaio 2015 Abd Allah mor\u00ec, lasciando come successore designato il fratello Salman.\nIl regno di Salman.\nSalman (2015-presente) successe a suo fratello \u02bfAbd All\u0101h come re dell'Arabia Saudita, mentre nomin\u00f2 come Principe ereditario il fratellastro Muqrin. Salman \u00e8 uno dei sette figli che il re \u02bfAbd al-\u02bfAz\u012bz, fondatore dell'Arabia Saudita, ebbe dalla moglie Hassa al-Sudayri. Salm\u0101n \u00e8 ritenuto di tendenza conservatrice, a differenza del suo predecessore, che amava essere conosciuto come un modernizzatore. \nAppena salito al trono, il Re si occup\u00f2 di snellire la burocrazia dello Stato, istituendo due soli Dicasteri, il Consiglio per gli affari politici e la sicurezza, che affid\u00f2 al nipote Mu\u1e25ammad bin N\u0101yef, e il Consiglio per gli affari economici e di sviluppo, che affid\u00f2 al figlio Mu\u1e25ammad bin Salm\u0101n, gi\u00e0 Ministro della Difesa. Entrambi ebbero carta bianca nella riorganizzazione completa del governo.\nGuerra in Yemen.\nNel marzo 2015, il re ordin\u00f2 di bombardare lo Yemen per combattere gli sciiti Huthi, appoggiati dall'Iran, guidando una coalizione di dieci Paesi musulmani a sostegno del governo legittimo, assumendo un ruolo di primo piano nella guerra civile dello Yemen. Questa fu la prima volta che l'aviazione saudita lanci\u00f2 attacchi aerei contro un altro Paese dopo la prima guerra del Golfo del 1991.\nLinea di successione.\nNell'aprile 2015 il re modific\u00f2 la linea di successione, nominando il nipote Mu\u1e25ammad bin N\u0101yef, gi\u00e0 Ministro dell'Interno, come Principe ereditario, e il figlio Mu\u1e25ammad bin Salm\u0101n, gi\u00e0 Ministro della Difesa, come vice Principe ereditario. Il trono passerebbe a una nuova generazione, per la prima volta da quando nel 1953 la corona pass\u00f2 dal fondatore della dinastia, re \u02bfAbd al-\u02bfAz\u012bz, al primo dei suoi figli.\nNel 2016, Mu\u1e25ammad bin Salm\u0101n present\u00f2 un piano strategico di riforme economiche, i cui punti centrali erano la trasformazione della Saudi Aramco in una holding e la costituzione di un fondo sovrano di 2000 miliardi di dollari per il lancio di progetti di investimento nei settori del turismo e intrattenimento, per rendere l'economia del regno indipendente dalla produzione e dal prezzo del petrolio.\nNel 2017, il re modific\u00f2 nuovamente la linea di successione, nominando Mu\u1e25ammad bin Salm\u0101n come Principe ereditario."}
{"id": "2499717", "revid": "28592", "url": "https://it.wikipedia.org/wiki?curid=2499717", "title": "Trincee", "text": ""}
{"id": "2499718", "revid": "729019", "url": "https://it.wikipedia.org/wiki?curid=2499718", "title": "Miguel N\u00fa\u00f1ez de Sanabria", "text": "Per due volte \u00e8 stato vicer\u00e9 del Per\u00f9 ad interim (dal settembre 1705 al maggio 1707 e dal 22 aprile al 14 settembre 1710), grazie al fatto di essere presidente dell'audiencia.\nBiografia.\nN\u00fa\u00f1ez de Sanabria fu cavaliere dell'Ordine di Santiago e professore di diritto presso l'Universit\u00e0 di San Marcos di Lima. Fu \"alcalde\" (giudice) presso l'audiencia di Lima, ed in seguito oidor della stessa audiencia. Aveva molta influenza sui colleghi \"oidores\".\nEssendo presidente dell'audiencia al momento della morte del vicer\u00e9 Melchor Portocarrero, il 15 settembre 1705, N\u00fa\u00f1ez de Sanabria divenne governatore della colonia ad interim, fino all'arrivo di Manuel de Oms y de Santa Pau nel maggio 1707. Ricopr\u00ec nuovamente l'incarico, brevemente, da aprile a settembre del 1710. Rimase in carica presso l'audiencia fino al 1715.\nAbbandon\u00f2 poi il Per\u00f9 per la Spagna, dove fece parte del Consiglio delle Indie e del Consiglio di guerra. Mor\u00ec a Madrid nel 1729."}
{"id": "2499723", "revid": "439868", "url": "https://it.wikipedia.org/wiki?curid=2499723", "title": "Attentato alla sinagoga di Roma", "text": "L'attentato alla sinagoga di Roma avvenne il 9 ottobre 1982 e fu condotto da un commando di cinque terroristi di origine palestinese, facenti parte del Consiglio Rivoluzionario di al-Fatah di Abu Nidal. L'attentato, definito il pi\u00f9 grave atto antisemita avvenuto in Italia a partire dal secondo dopoguerra, caus\u00f2 la morte di Stefano Gaj Tach\u00e9 (2 anni) e il ferimento di altre 37 persone.\nDinamica dell'attentato.\nL'attentato avvenne alle 11:55 di sabato 9 ottobre 1982, giorno in cui si celebravano contemporaneamente lo shabbat, il bar mitzvah di alcune decine di adolescenti della comunit\u00e0 ebraica romana e lo Shemini Atzeret, a chiusura della festa di Sukkot. Si stima che nel Tempio fossero presenti almeno 300 persone, fra cui almeno una cinquantina di minorenni con le rispettive famiglie.\nI cinque terroristi, vestiti in maniera elegante, camminarono con calma fino all'obbiettivo. Tre si disposero in modo da poter bloccare tutte e tre le potenziali vie di fuga di Via Catalana, su cui si affaccia l'uscita posteriore della Sinagoga, mentre gli altri due si posizionarono davanti all'ingresso principale dell'edificio, posto su Via del Tempio. Secondo le ricostruzioni, un agente di sicurezza impiegato dalla comunit\u00e0 ebraica chiese a due componenti del commando di identificarsi. Questi risposero lanciando almeno tre bombe a mano e successivamente aprendo il fuoco con i mitra sulla folla. L'aggressione dur\u00f2 circa cinque minuti, e successivamente gli attentatori furono visti fuggire a bordo di una Volkswagen rossa e di una Austin bianca.\nL'unica vittima dell'attentato fu un bimbo di 2 anni, Stefano Gaj Tach\u00e9, colpito a morte da una scheggia di una bomba a mano. Altre 37 persone furono ferite, fra cui i genitori e il fratello della vittima, Gadiel Gaj Tach\u00e9 (4 anni), quest'ultimo colpito alla testa e all'addome.\nSubito dopo l'attacco, si registrarono reazioni durissime da parte della comunit\u00e0 ebraica: un giornalista de \"l'Unit\u00e0\" fu costretto a rifugiarsi in un edificio vicino, insultato dalla folla. Sul posto arriv\u00f2 subito l'allora Presidente del Consiglio Giovanni Spadolini a offrire la propria vicinanza all'allora Rabbino Capo della Comunit\u00e0 ebraica romana Elio Toaff. Spadolini fu accolto con favore dalla folla di presenti come \"l'unico a non aver ricevuto Arafat\" (con riferimento alla visita di qualche giorno prima del leader palestinese in Italia, che incontr\u00f2 il Presidente della Repubblica Sandro Pertini, il sindaco di Roma Ugo Vetere e papa Giovanni Paolo II).\nIndagini.\nNei giorni successivi all'attentato, l'atto venne attribuito al Consiglio rivoluzionario di al-Fath guidato da Abu Nidal, responsabile di numerosi attentati contro obbiettivi ebraici in Italia e in Europa lungo gli anni ottanta. Una rivendicazione da parte di sedicenti \"Brigate Rosse OLP\" non fu giudicata attendibile dagli inquirenti.\nA oggi si conosce l'identit\u00e0 solo di uno degli attentatori, Osama Abdel Al Zomar, arrestato il 20 novembre 1982 mentre cercava di passare il confine fra Grecia e Turchia portando con s\u00e9 un carico di esplosivo. In seguito all'arresto, ulteriori riscontri condotti dalla polizia e la testimonianza della sua fidanzata italiana portarono a identificarlo come uno dei componenti del commando.\nAl Zomar scont\u00f2 una condanna per traffico di armi in Grecia, al termine del quale, nonostante le richieste di estradizione avanzate dall'Italia, fu lasciato libero. Zomar ripar\u00f2 in Libia, dove risulta sia rimasto fino alla caduta del regime di Gheddafi. Nel 1991 fu condannato in contumacia per strage dalla Corte d'Appello di Roma.\nUno dei principali collaboratori di Abu Nidal fu arrestato in Svizzera nel mese di settembre (quindi prima dell'attentato), ma la notizia fu resa nota solo a met\u00e0 ottobre, perch\u00e9 si sospett\u00f2 che l'arrestato fosse fra gli ideatori di questo e altri attacchi contro luoghi e istituzioni ebraiche.\nMemoriale.\nIl 7 ottobre 2007 fu celebrata la nuova intestazione del piazzale luogo dell'attentato (situato all'incrocio fra via del Tempio e via Catalana) al piccolo Stefano Gaj Tach\u00e9, in presenza del sindaco Walter Veltroni.\nIl 3 febbraio 2015, durante il messaggio al Parlamento seguito al giuramento per l'elezione a Presidente della Repubblica, Sergio Mattarella ha ricordato l'attentato con le parole:"}
{"id": "2499726", "revid": "125945878", "url": "https://it.wikipedia.org/wiki?curid=2499726", "title": "Slivovitz", "text": "Lo slivovitz () \u00e8 un'acquavite priva di colore, ricavata dalla distillazione di un liquido formato principalmente dalla fermentazione di prugne. \u00c8 bevanda tradizionale della Serbia, spesso distillata in casa da una moltitudine variegata di prodotti naturali.\nCaratteristiche.\nRicavata da prugne selvatiche o coltivate, si presenta incolore o color giallo chiaro.\nNei balcani \u00e8 conosciuta come rakija. Il contenuto di alcol varia tra il 25 e il 70%, mentre la slivovica commercializzata ne contiene tra il 40 e il 45%.\nProduzione.\n\u00c8 il distillato nazionale di Serbia, ed \u00e8 prodotta in Slovenia, Croazia, Bosnia ed Erzegovina e in diversi Stati dell'est Europa. In Italia \u00e8 prodotta principalmente a Trieste ma anche in Friuli e nel Veneto. Nei Balcani il 70% della produzione di prugne viene impiegato nella distillazione della \"sljivovica\" (circa 424.300 tonnellate all'anno - FAO 1991\u20132001 -).\nDegustazione.\nLo slivovitz si presta particolarmente ad essere consumato liscio in piccoli bicchierini, mentre \u00e8 poco adatto all'uso nei cocktail dato che tende a coprire gli altri sapori.\nParticolarit\u00e0.\nSi presenta con un leggero gusto di mandorle amare."}
{"id": "2499729", "revid": "83531", "url": "https://it.wikipedia.org/wiki?curid=2499729", "title": "Deserto (Este)", "text": "Deserto \u00e8 una frazione di 1.500 abitanti del comune di Este in provincia di Padova nel Veneto, compresa prevalentemente nel comune atestino, mentre porzioni minori ricadono sotto Sant'Elena e Villa Estense.\nStoria.\nIl centro di Deserto si form\u00f2 intorno alla villa (ossia il fondo rurale) dei nobili Valerio, il cui territorio era all'epoca compreso nella contrada di Motta, altra frazione di Este.\nIl toponimo indicherebbe una localit\u00e0 sabbiosa e desolata, condizione dovuta ai depositi lasciati da un antico ramo dell'Adige che, fino al 589 (data tradizionale della rotta della Cucca) scorreva proprio in questo luogo.\nUna piccola chiesa, dedicata alla Santa Croce, venne fatta costruire da Pietro Valerio in data imprecisata, sicuramente prima della visita pastorale di San Gregorio Barbarigo del 1689, che la incluse nel suo viaggio. L'edificio fu ampliato nel 1780 e infine demolito per lasciare posto all'attuale parrocchiale (del 1938).\nIl centro si \u00e8 infatti sviluppato in tempi recenti, cosa testimoniata dall'istituzione della curazia nel 1922 e della parrocchia nel 1943. L'espansione urbana ha raggiunto i confini con Sant'Elena e Villa Estense, lungo le provinciali SP42 e SP41.\nNegli ultimi anni Deserto d\u2019Este ha sviluppato un proprio agglomerato urbano con servizi alla collettivit\u00e0, tale da essere considerato quale porta di entrata da Sud nel territorio Estense, grazie anche alla strategica posizione sullo svincolo per Este della SR 10 VAR, nuova superstrada regionale ad alto scorrimento.\nSport.\nCalcio.\nNella frazione atestina \u00e8 attiva la squadra di calcio \"A.S.D. Deserto\",\" \"che milita nel girone D padovano di 3\u00aa Categoria."}
{"id": "2499730", "revid": "3831", "url": "https://it.wikipedia.org/wiki?curid=2499730", "title": "Museo Missionario Cinese e di Storia Naturale", "text": ""}
{"id": "2499740", "revid": "149727", "url": "https://it.wikipedia.org/wiki?curid=2499740", "title": "Albaxen", "text": ""}
{"id": "2499742", "revid": "149727", "url": "https://it.wikipedia.org/wiki?curid=2499742", "title": "B\u00f6dexen", "text": ""}
{"id": "2499743", "revid": "149727", "url": "https://it.wikipedia.org/wiki?curid=2499743", "title": "Bosseborn", "text": ""}
{"id": "2499744", "revid": "149727", "url": "https://it.wikipedia.org/wiki?curid=2499744", "title": "Brenkhausen", "text": ""}
{"id": "2499745", "revid": "110157", "url": "https://it.wikipedia.org/wiki?curid=2499745", "title": "Bruchhausen", "text": "Bruchhausen \u00e8 un comune di 902 abitanti della Renania-Palatinato, in Germania.\nAppartiene al circondario (\"Landkreis\") di Neuwied (targa NR) ed \u00e8 parte della comunit\u00e0 amministrativa (\"Verbandsgemeinde\") di Unkel."}
{"id": "2499748", "revid": "149727", "url": "https://it.wikipedia.org/wiki?curid=2499748", "title": "Godelheim", "text": ""}
{"id": "2499749", "revid": "149727", "url": "https://it.wikipedia.org/wiki?curid=2499749", "title": "L\u00fcchtringen", "text": ""}
{"id": "2499750", "revid": "149727", "url": "https://it.wikipedia.org/wiki?curid=2499750", "title": "L\u00fctmarsen", "text": ""}
{"id": "2499751", "revid": "149727", "url": "https://it.wikipedia.org/wiki?curid=2499751", "title": "Ottbergen", "text": ""}
{"id": "2499752", "revid": "149727", "url": "https://it.wikipedia.org/wiki?curid=2499752", "title": "Ovenhausen", "text": ""}
{"id": "2499753", "revid": "149727", "url": "https://it.wikipedia.org/wiki?curid=2499753", "title": "Stahle", "text": ""}
{"id": "2499756", "revid": "287204", "url": "https://it.wikipedia.org/wiki?curid=2499756", "title": "Allianz Suisse Open Gstaad 2007", "text": "L'Allianz Suisse Open Gstaad 2008 \u00e8 stato un torneo di tennis giocato sulla terra rossa.\n\u00c8 la 40\u00aa edizione dell'Allianz Suisse Open Gstaad,che fa parte della categoria International Series nell'ambito dell'ATP Tour 2007.\nSi \u00e8 giocato al Roy Emerson Arena di Gstaad in Svizzera, dal 9 al 16 luglio 2007.\nCampioni.\nSingolare.\n Paul-Henri Mathieu ha battuto in finale Andreas Seppi, 6-7(1), 6-4, 7-5\nDoppio.\n Franti\u0161ek \u010cerm\u00e1k / Pavel V\u00edzner hanno battuto in finale Marc Gicquel / Florent Serra, 7-5, 5-7, [10-7]"}
{"id": "2499758", "revid": "466539", "url": "https://it.wikipedia.org/wiki?curid=2499758", "title": "Trieste", "text": "Trieste (, : ; \"Trieste\" in dialetto triestino; \"Triest\" in tedesco; \"Trst\" in sloveno) \u00e8 un comune italiano di abitanti, capoluogo della regione italiana a statuto speciale Friuli-Venezia Giulia, affacciato sull'omonimo golfo nella parte pi\u00f9 settentrionale dell'Alto Adriatico, fra la penisola italiana e l'Istria, a qualche chilometro dal confine con la Slovenia nella regione storica della Venezia Giulia.\nGi\u00e0 capoluogo dell'omonima provincia, \u00e8 sede dell'omonimo ente di decentramento regionale (EDR), istituito con Legge regionale 29 novembre 2019, n. 21 (\"Esercizio coordinato di funzioni e servizi tra gli enti locali del Friuli Venezia Giulia e istituzione degli Enti di decentramento regionale\"), ed operativo dal 1\u00ba luglio 2020.\nRappresenta da secoli un ponte tra l'Europa centrale e quella meridionale, mescolando caratteri mediterranei, mitteleuropei e slavi ed \u00e8 il comune pi\u00f9 popoloso e densamente popolato della regione. Il porto di Trieste dal 2016 \u00e8 il porto italiano col maggior traffico merci ed \u00e8 uno dei pi\u00f9 importanti nel sud Europa.\nGeografia fisica.\nTerritorio.\nTrieste, affacciata sull'omonimo golfo nella parte pi\u00f9 settentrionale dell'Alto Adriatico, si colloca fra la penisola italiana e l'Istria, distante qualche chilometro dal confine con la Slovenia nella regione storica della Venezia Giulia.\nIn particolare la Venezia Giulia \u00e8 una regione storico-geografica italiana posta all'estremo nord-est della penisola italiana, tra le Alpi Giulie e il mare Adriatico, comprendendo le terre poste fra golfo di Trieste, il golfo di Fiume e il Carso, altopiano roccioso calcareo appartenente alle Alpi Dinariche che si estende a cavallo tra il nord-est dell'Italia, la Slovenia e la Croazia.\nIl nome \"Venezia Giulia\" \u00e8 stato ideato nel 1863 dal glottologio e friulanista di Gorizia Graziadio Isaia Ascoli per contrapporlo al nome \"Litorale\", creato invece dalle autorit\u00e0 austriache nel 1849 per identificare la regione.\nLa Venezia Giulia, insieme alla Venezia Tridentina e alla Venezia Euganea, costituisce il Triveneto, termine che apparve in alcuni circoli culturali a met\u00e0 dell'Ottocento, poco dopo la seconda guerra d'indipendenza italiana, coniato nel 1863 sempre da Graziadio Isaia Ascoli, con l'intento di marcare di italianit\u00e0 (senza sfumature irredentiste) terre come la Venezia Tridentina e la Venezia Giulia, che all'epoca erano ancora sottoposte al dominio asburgico che solo successivamente alla prima guerra mondiale furono annesse al Regno d'Italia.\nIl territorio cittadino di Trieste \u00e8 occupato prevalentemente da un pendio collinare che cresce di altitudine fino a terreno montagnoso anche nelle zone limitrofe all'abitato. Geologicamente possiamo suddividere il territorio in due zone. La prima, comprende l'altopiano carsico, detto appunto Carso, noto per le sue grotte e le sue doline, che digrada bruscamente verso il mare con un'imponente scarpata. Il punto pi\u00f9 elevato del territorio comunale raggiunge i 674 metri (Monte Cocusso). La seconda zona geologica comprende il centro citt\u00e0 e larga parte delle periferie pi\u00f9 popolose, che poggia sul cosiddetto \"Flysch di Trieste\". \nIl comune di Trieste \u00e8 diviso in varie zone climatiche, a seconda della distanza della zona dal mare e della sua altitudine. Caratteristica di questa zona \u00e8 l'abbondanza di terra rossa, terreno con una presenza accentuata di frazione argillosa rossa derivante dall'erosione del calcare, particolarmente adatta alla coltivazione dell'uva da vino.\nIdrografia.\nNel circondario della citt\u00e0 di Trieste sono presenti numerosi corsi d'acqua, alcuni importanti - fiume Timavo, torrente Rosandra, rio Ospo - ed altri meno noti ma non per questo meno rilevanti dal punto di vista idrogeologico, storico e naturalistico. Molti di essi scorrono nel sottosuolo della citt\u00e0 giuliana coperti dal manto stradale.\nLe sorgenti di questi corsi minori, che hanno generalmente lunghezze di pochi chilometri (in qualche caso, anche meno), sono dovute alla fuoriuscita delle acque meteoriche che precipitano sull'altipiano carsico. Liberi un tempo di scorrere all'aperto, essi sono stati incanalati da quando la citt\u00e0 si \u00e8 sviluppata urbanisticamente, evento che \u00e8 iniziato nella seconda met\u00e0 del Settecento, in apposite condutture. Ancora oggi questi corsi d'acqua percorrono i sotterranei delle odierne \"via Carducci\" (precedentemente chiamata via del Torrente), \"via Battisti (ex Corsia Stadion)\", viale XX Settembre (ex viale dell'Acquedotto), \"via delle Sette fontane\" o \"piazza tra i Rivi\".\nA sud della citt\u00e0 scorre il Rio Ospo, che segna il confine geografico con l'Istria. Inoltre la moderna zona cittadina compresa tra la stazione ferroviaria, il mare, \"via Carducci\" e Piazza della Borsa, il Borgo Teresiano, venne edificata nel XVIII secolo dopo l'interramento delle precedenti saline per ordine dell'imperatrice Maria Teresa d'Austria.\nClima.\nIl clima della citt\u00e0 di Trieste, secondo la classificazione di K\u00f6ppen, rientra nel tipo subtropicale umido. Grazie a una latitudine intermedia tra il Polo nord e l'equatore, e alla sua posizione costiera, la citt\u00e0 di Trieste gode di un clima mite d'inverno e piuttosto caldo, ma non torrido, d'estate.\nRelativamente al trentennio ufficiale di riferimento della climatologia mondiale (IPCC/WMO) 1971-2000 la media annuale delle temperature presso le varie stazioni meteorologiche di Trieste \u00e8 stata di , mentre le temperature medie del mese pi\u00f9 freddo (gennaio) si sono attestate attorno ai e quelle del mese pi\u00f9 caldo (luglio) leggermente al di sopra dei .\nNei mesi invernali raramente le temperature, almeno sulla costa, scendono al di sotto dello zero; viceversa, nelle frazioni carsiche, spesso si registrano minime notturne negative. Scarse sono anche, lungo la fascia costiera, le giornate con neve, nebbia o grandine. L'umidit\u00e0 media annuale \u00e8 del 64%, mentre l'escursione termica giornaliera \u00e8 : entrambe risultano tra le pi\u00f9 basse d'Italia.\nData la peculiarit\u00e0 del territorio cittadino si pu\u00f2 affermare che il centro di Trieste, sviluppatosi lungo la costa, presenta delle temperature relativamente miti e una discreta insolazione, mentre le frazioni e le localit\u00e0 carsiche sviluppatesi sul retrostante altipiano a un'altezza tra i 200 e i hanno un clima decisamente pi\u00f9 continentale: a Basovizza, situata a circa 370 metri s.l.m., la temperatura media annua si aggira attorno agli con una media del mese pi\u00f9 freddo (gennaio) di e di quello pi\u00f9 caldo (luglio) di .\nAl clima generalmente mite fanno eccezione i giorni, in alcuni anni rari, in altri pi\u00f9 frequenti, in cui soffia la Bora, vento catabatico di provenienza est/nord-est, che soffia con particolare intensit\u00e0 specialmente verso l'Alto e Medio Adriatico che a Trieste si incunea dal retroterra incanalandosi lungo i bassi valichi che si aprono tra i monti alle spalle della citt\u00e0, per scendere sul centro abitato e sull'omonimo golfo. Sebbene per compressione adiabatica la temperatura dell'aria, scendendo sulla citt\u00e0, si riscaldi comunque di tre o quattro gradi, le raffiche aumentano notevolmente la percezione del freddo anche con temperature relativamente miti.\nEccezionalmente la bora soffia per brevissimi periodi anche d'estate, questa volta molto calda, provenendo sempre da est nord est, quindi dal continente, che \u00e8 pi\u00f9 caldo, verso il mare innalzando talvolta le temperature anche al di sopra dei . Le raffiche di aria di origine continentale provenienti da est-nord-est, che si dirigono verso lo sbocco in Adriatico, acquistano ulteriore velocit\u00e0, e in casi eccezionali, in mare aperto, si possono raggiungere i 50 nodi, come registrato nel dicembre 1996. In alcune zone la bora \u00e8 pi\u00f9 forte e frequente che in altre, e solamente la zona della costa triestina che va da Miramare a Sistiana, \u00e8 riparata dall'effetto di tale vento.\nMolto interessante per l'andamento del clima \u00e8 la variazione avvenuta negli ultimi cento anni nella frequenza della bora e genericamente dei venti orientali, diminuiti di 28 giorni annui, mentre lo scirocco e i venti meridionali, nello stesso periodo, sono aumentati in frequenza di 26 giorni annui.\nVista la vicinanza dei rilievi, brevi piogge possono presentarsi durante tutto l'anno (questo \u00e8 la principale incoerenza rispetto al tipico clima mediterraneo), mentre durante i mesi estivi le precipitazioni sono comunque rare e prevalentemente a carattere temporalesco (luglio in genere \u00e8 il mese pi\u00f9 secco). Le precipitazioni raggiungono l'apice della frequenza e dell'intensit\u00e0 a novembre e ad aprile, quando di norma scende di latitudine il flusso delle correnti perturbate atlantiche.\nI dati climatologici base di Trieste sono:\nBotanica.\nLa citt\u00e0 di Trieste \u00e8 una delle meglio note d'Italia dal punto di vista botanico. La flora urbana, oggetto di studio a partire dalla seconda met\u00e0 del XIX secolo, \u00e8 stata oggetto di un censimento approfondito da parte di F. Martini, che ha mappato la distribuzione di ben 1024 tra specie e sottospecie. La grande ricchezza floristica \u00e8 dovuta a diversi fattori, tra cui i principali sono:\nI giardini storici rilevanti da un punto di vista botanico presenti a Trieste sono lo storico Giardino pubblico Muzio de Tommasini, il Giardino storico di Villa Revoltella, il Giardino storico di Villa Engelmann, il Giardino storico di Villa Sartorio, il Giardino storico di Villa Cosulich, il Giardino storico Skabar, il Giardino storico di piazza Libert\u00e0, il Giardino storico di via Catullo, il Giardino storico di piazza Hortis, il Passeggio Sant'Andrea, il Giardino storico di piazza Carlo Alberto, il Giardino storico Basevi, mentre tra i parchi urbani degni di menzione sono il Parco Farneto e il Parco di Villa Giulia.\nNel territorio di Trieste cresce il garofanino di Trieste, un endemismo illirico presente anche nella citt\u00e0 giuliana.\nOrigine del nome.\nL'etimologia del nome \"Tergeste\" \u00e8 di origine preromana con base preindoeuropea: \"terg\" in antico illirico significa infatti \"mercato\", mentre il suffisso \"\u2013este\" \u00e8 tipico della lingua venetica (da non confondersi con la moderna lingua veneta), idioma parlato dagli antichi Veneti, popolazione indoeuropea stanziata nell'Italia Nordorientale. Il termine \"terg\" si ritrova anche nella lingua slava ecclesiastica antica nella forma t\u044crg\u044a con il medesimo significato, ovvero \"mercato\" (in sloveno, serbo e croato \"mercato\" si traduce invece \"trg\" oppure in \"tr\u017enica\", mentre in polacco \"targ\" e in scandinavo antico \"torg\").\nUn'ipotesi alternativa che tenta di spiegare l'origine del nome \"Tergeste\", che \u00e8 stata riportata per la prima volta dal geografo di et\u00e0 augustea Strabone, vorrebbe che questo toponimo derivi dal latino \"tergestum\", poi traslitterato in \"Tergeste\". I fatti storici che giustificherebbero l'etimologia latina di \"Tergeste\" sono legati al fatto che i legionari romani avrebbero dovuto combattere tre battaglie per avere ragione delle popolazioni indigene abitanti l'antico insediamento preromano. \"Tergestum\" sarebbe infatti la contrazione di \"Ter-gestum bellum\" (dal latino \"ter\" = tre volte e \"gerere bellum\" = far guerra, da cui il participio passato \"gestum bellum\").\nI nomi moderni di Trieste, nelle lingue storicamente parlate nella citt\u00e0 giuliana, sono \"Trieste\" in italiano, \"Trst\" in sloveno e in croato, \"Triest\" in tedesco, \"Trieszt\" in ungherese e \"\u0422\u0440\u0441\u0442/Trst\" in serbo. Per quanto riguarda gli idiomi locali, le denominazioni della citt\u00e0 giuliana sono \"Tri\u00e8st\" in dialetto tergestino, e \"Trieste\" in dialetto triestino e in lingua veneta.\nIl nome sloveno della citt\u00e0, \"Trst\", significa anche \"canneto\".\nStoria.\nDalla preistoria all'epoca romana.\nIl territorio dove attualmente sorge la citt\u00e0 di Trieste e il suo retroterra carsico divennero sede stabile dell'uomo durante il Neolitico, periodo della Preistoria che corrisponde all'ultimo dei tre che costituiscono l'Et\u00e0 della pietra. A partire dalla tarda Et\u00e0 del bronzo, intorno al II millennio a.C., inizi\u00f2 a svilupparsi nella zona la Cultura dei castellieri, gruppo etnico di incerta origine ma probabilmente pre-indoeuropeo e sicuramente proveniente dal mare.\nForse i castellieri erano di origine illirica, popolazione indoeuropea stanziata nell'antichit\u00e0 nella penisola balcanica nord-occidentale (Illiria e Pannonia) e lungo una parte della costa sud-orientale della penisola italiana (Messapia).\nDopo il X secolo a.C. \u00e8 documentata la presenza sul Carso dei primi nuclei di indoeuropei, costituiti da comunit\u00e0 di Istri, che tuttavia, con ogni probabilit\u00e0, non furono i primi abitatori della futura Trieste. Fra il X e il IX secolo a.C. essi entrarono in contatto con un'altra etnia indoeuropea, gli antichi Veneti, da cui Trieste venne poi notevolmente influenzata culturalmente.\nLa fondazione del primo nucleo della moderna Trieste nell'area del moderno centro storico sembrerebbe imputabile al popolo dei Veneti, come testimoniato dalle radici venetiche di parte del nome (in particolare il suffisso \"\u2013este\", mentre il prefisso \"terg-\" deriva, come gi\u00e0 accennato, dall'antico illirico) e soprattutto da importanti reperti scoperti all'interno del perimetro del centro storico della citt\u00e0.\nTuttavia Strabone, importante geografo dell'et\u00e0 augustea, nella sua \"Geografia\", fece risalire la fondazione di \"Tergeste\" alla trib\u00f9 celtica dei Carni, popolo storicamente stanziato nella regione alpina orientale, e la definisce \"phrourion\", ossia un avamposto militare con funzioni di difesa e di snodo commerciale.\nGli storici sono concordi sul fatto che successivamente la romana \"Tergeste\" divenne un \"castrum\", ossia un accampamento nel quale risiedevano stabilmente truppe dell'esercito romano: per tale motivo divent\u00f2 anche un importante porto militare.\nCon la conquista militare dell'Illiria da parte degli antichi Romani (i cui episodi pi\u00f9 salienti furono la guerra contro la pirateria degli Istri, che avvenne nel 221 a.C., la fondazione di Aquileia nel 181 a.C. e la guerra istrica del 178-177 a.C.) ebbe inizio un processo di romanizzazione e assimilazione delle popolazioni preesistenti.\n\"Tergeste\" fu colonizzata durante la met\u00e0 del I secolo a.C., verso la fine dell'et\u00e0 repubblicana, entrando poi a far parte della \"Regio X Venetia et Histria\", una delle \"regiones\" in cui Augusto divise l'Italia nel 7 d.C..\n\"Tergeste\" si affacciava sull'omonimo golfo nella parte pi\u00f9 settentrionale dell'Alto Adriatico. Il territorio cittadino era occupato prevalentemente da un pendio collinare che diventava montagna anche nelle zone limitrofe all'abitato, che si trovava infatti ai piedi di un'imponente scarpata che dall'altopiano del Carso digradava bruscamente verso il mare. \u00c8 probabile che la fortezza principale fosse situata sulle pendici del colle di San Giusto.\nIn seguito alla conquista romana di \"Tergeste\", avvenuta intorno al II secolo a.C., la localit\u00e0 divenne \"m\u016bn\u01d0c\u01d0p\u01d0um\" di diritto latino con il nome di \"Tergeste\", sviluppandosi e acquisendo una netta fisionomia urbana gi\u00e0 in epoca augustea. Ottenne lo status di \"colonia\" della \"tribus\" \"Pupinia\" probabilmente dopo la battaglia di Filippi (42-41 a.C.).\n\"Tergeste\" ottenne, durante il principato di Vespasiano, lo status di \"civitas\", raggiungendo poi la sua massima espansione durante il principato di Traiano arrivando ad avere una popolazione, secondo Pietro Kandler, di \u2013 abitanti, consistenza demografica che Trieste raggiunger\u00e0 nuovamente solo negli anni sessanta del XVIII secolo. Nella parte bassa del colle di san Giusto, verso il mare, \u00e8 ancora oggi possibile osservare i resti dell'antica \"Tergeste\" romana, nonostante le numerose costruzioni moderne che ne coprono, in parte, la visuale.\nNel corso dell'inverno del 53-52 a.C., Giulio Cesare soggiorn\u00f2 ad \"Aquileia\" insieme alla \"legio XV\", dopo che la citt\u00e0 era stata attaccata, insieme a \"Tergeste\", dagli Iapidi. Durante l'inverno successivo del 52-51 a.C., la \"legio XV\" venne inviata a svernare insieme alla \"legio VII\" e alla cavalleria con Tito Labieno ed il suo luogotenente, Marco Sempronio Rutilo, tra i Sequani a \"Vesontio\". Per tali fatti gli abitanti di \"Tergeste\" sono citati nel \"De bello Gallico\" di Giulio Cesare:\n\"Tergeste\" si svilupp\u00f2 e prosper\u00f2 in piena et\u00e0 imperiale. Il nucleo abitativo, nel 33 a.C., venne cinto da alte mura (\"murum turresque fecit\", \"vennero innalzate mura e torri\": oggi \u00e8 ancora visibile la porta meridionale, il cosiddetto Arco di Riccardo) da Ottaviano Augusto, e arricchito di importanti costruzioni quali il foro e il teatro.\nIl Medioevo.\nCon la caduta dell'Impero romano d'Occidente Trieste conobbe un periodo di forte decadimento, riducendosi ad un piccolo villaggio di pescatori. Pass\u00f2 sotto il controllo dell'Impero bizantino fino al 788 (in questo periodo nacque la traslitterazione del suo nome in greco bizantino, ), quando venne occupata dai Franchi. La diocesi di Trieste, fondata nel VI secolo, ottenne, nel 948, anche il pieno potere temporale sul proprio territorio. Tale periodo, il dominio vescovile di Trieste, dur\u00f2 fino al 1295. In seguito alla soppressione del patriarcato di Aquileia del 1751, divenne suffraganea dell'arcidiocesi di Gorizia.\nNel 1098 Trieste risultava gi\u00e0 diocesi vescovile con il nome latino di \"Tergestum\". Nel XII secolo la citt\u00e0 divenne un Libero Comune, e per i successivi tre secoli si alternarono al controllo della citt\u00e0 la Repubblica di Venezia, la contea di Gorizia e il Patriarcato di Aquileia.\nNel 1368 entra in conflitto con Venezia in seguito ad un grave episodio di violenza perpetrato contro una galea della Serenissima ormeggiata nel porto della citt\u00e0, e a causa di questo deve prima accettare la sottomissione all'Austria per poi essere venduta dalla stessa alla Repubblica marinara.\nNel 1380, durante la Guerra di Chioggia, viene occupata dalla Patria del Friuli, e con il trattato di Torino viene costretta a prestare atto di dedizione ad Aquileia. Con la morte del patriarca di Aquileia Marquardo di Randeck nel 1381, il Capitano del castello di Duino Ugo VI detto Ugone, al servizio del Duca d'Austria, riesce a influenzare il Consiglio Cittadino convincendolo a sottomettersi per la seconda volta al dominio di Leopoldo III d'Asburgo (seconda dedizione). La resa della citt\u00e0 viene firmata a Graz nel 1382: viene mantenuta l\u2019autonomia comunale, non pi\u00f9 per\u00f2 sotto un podest\u00e0 elettivo, ma sotto un Capitano nominato dallo stesso Duca d'Austria, ruolo questo che sar\u00e0 ricoperto proprio da Ugone.\nLa nuova situazione politica della citt\u00e0, di relativa tranquillit\u00e0, permise a Trieste, nella prima met\u00e0 del Quattrocento, un buono sviluppo commerciale, che la condusse per\u00f2 nel 1463 a scontrarsi con la Repubblica di Venezia. La citt\u00e0 richiese il supporto degli Asburgo contro la Serenissima, ma l'Imperatore Federico III d'Asburgo non solo non intervenne, ma fece ritirare il suo Capitano e la guarnigione lasciando che l'esercito veneziano mettesse a ferro e fuoco la citt\u00e0, distruggesse le saline e devastasse le campagne.\nLa ribellione nei confronti della Casa d'Austria, che non aveva mantenuto il rispetto dei patti stipulati con il Libero Comune, non si fece attendere. Il capo della fazione imperiale Giannantonio Bonomo e i suoi accoliti vennero banditi dalla citt\u00e0; il Consiglio Cittadino elesse al suo posto Cristoforo Cancellieri, un valoroso soldato.\nI fuoriusciti si radunarono nel castello di Duino pianificando la reazione, trovando appoggio in Nikla Luogar della Jama, Capitano di Vipacco e uomo fidato di Federico III. Nella notte di Capodanno del 1468 le porte fortificate di Trieste furono aperte dal traditore Nicol\u00f2 Massaro, permettendo loro di cogliere di sorpresa i corpi di guardia e di occupare la citt\u00e0 senza possibilit\u00e0 di opposizione. Cristoforo Cancellieri riusc\u00ec a fuggire, ma molti furono raggiunti nella fuga o arrestati nei loro letti.\nI prigionieri vennero rinchiusi nella torre del castello di Duino e le loro case furono saccheggiate. Nikla Luogar fece incarcerare i tre giudici Rettori imponendone altri a sua scelta, e cominci\u00f2 a sovvertire completamente gli ordinamenti cittadini. Il 9 febbraio del 1468 venne nominato da Federico III Capitano imperiale.\nNikla Luogar della Jama assoggett\u00f2 il Consiglio Cittadino ai suoi voleri, abol\u00ec ogni forma dell'antico statuto ed applic\u00f2 di persona la giustizia punitiva. Il 28 maggio del 1468 fece votare al Consiglio la totale abolizione degli antichi diritti cittadini. Il nuovo patto di sottomissione venne fatto recare a Graz all'Imperatore, che accett\u00f2 compiaciuto la nuova dedizione.\nTrieste fu risparmiata dagli attacchi dell'Impero ottomano, la cui azione militare pi\u00f9 importante fu un'incursione diretta in Friuli nel 1470, durante la quale fu incendiata Prosecco, oggi quartiere periferico triestino, che dista dal centro cittadino.\nLa presenza di numerosi documenti dedicati alla viticoltura nella Trieste medievale testimonia l'importanza che questa attivit\u00e0 aveva nell'economia cittadina. Infatti, sino allo sviluppo dell'attivit\u00e0 mercantile marittima che segu\u00ec alla proclamazione del porto franco di Trieste, buona parte degli abitanti del piccolo borgo fortificato si dedicava alla viticoltura, che era praticata su tutto il territorio comunale, in particolare sul terreno marnoso-arenaceo che si trova a ridosso della citt\u00e0, soprattutto nelle zone pi\u00f9 soleggiate.\nTrieste era quindi un borgo fortificato circondato da vigneti, caratteristica riprodotta in numerose stampe d'epoca e descritta da molti viaggiatori stranieri. Il ruolo assolutamente centrale che il vino aveva nell'economia triestina \u00e8 comprovato dalla presenza, sia in ambito ecclesiastico che civile, di decime e di altri sistemi basati sul computo della redditivit\u00e0 delle vigne.\nIl pi\u00f9 importante prodotto della secolare viticoltura triestina \u00e8 il vino Prosecco, che ha preso il nome dal castello di Prosecco. Sul documento pi\u00f9 antico che lo cita viene menzionato come \"castellum nobile vino Pucinum\". La produzione di questo vino si allarg\u00f2 ben presto oltre i confini comunali triestini, diffondendosi nel goriziano, in Friuli, in Dalmazia e soprattutto in Veneto, dove si svilupp\u00f2 sino a diventare uno dei vini pi\u00f9 famosi al mondo.\nContemporaneamente la sua produzione cess\u00f2 sia a Trieste che nel Carso triestino, per riprendere a partire dall'inizio del XXI secolo grazie alla riorganizzazione del comparto vinicolo della regione Friuli-Venezia Giulia.\nEpoca austriaca.\nNel 1719 Carlo VI d'Austria potenzi\u00f2 l'allora piccolo villaggio di Trieste istituendo il porto franco, i cui diritti vennero estesi durante il regno di Maria Teresa d'Austria, sua succeditrice, prima al \"Distretto Camerale\" (1747) e poi a tutto il territorio cittadino (1769).\nMaria Teresa d'Austria, che sal\u00ec al trono nel 1740, grazie ad un'attenta politica economica tracci\u00f2 la via che permise a Trieste di divenire nel corso del tempo uno dei principali porti europei e il pi\u00f9 importante dell'Impero austriaco. In et\u00e0 teresiana il governo austriaco invest\u00ec capitali ingenti nell'ampliamento e nel potenziamento dello scalo.\nFra il 1758 e il 1769 furono approntate opere a difesa del molo e venne eretto un forte. Nelle immediate vicinanze del porto sorsero la Borsa valori (all'interno del Palazzo municipale, attorno al 1755), a cui fu poi dedicata una piazza, il \"Palazzo della Luogotenenza\" (1764), oltrech\u00e9 un grande magazzino e il primo cantiere navale di Trieste, noto come lo \"squero di san Nicol\u00f2\". \nIn quegli anni inizi\u00f2 ad essere edificato il Borgo Teresiano, che dell'imperatrice porta ancora il nome, per ospitare una popolazione che in citt\u00e0 era in crescente aumento e che alla fine del secolo avrebbe raggiunto i abitanti circa, sei volte superiore a quella presente un centinaio di anni prima. Il notevole sviluppo demografico della citt\u00e0 fu dovuto, in massima parte, all'arrivo di numerosi immigrati provenienti per lo pi\u00f9 dal bacino adriatico (istriani, veneti, dalmati, friulani, sloveni) e \u2013in minor misura\u2013 dall'Europa continentale (austriaci, ungheresi) e balcanica (serbi, greci, ecc.).\nIn un rapporto inviato all'imperatrice Maria Teresa, il conte Nikolaus Graf von Hamilton, che ricopr\u00ec la carica di Presidente dell'Intendenza della citt\u00e0 di Trieste dal 1749 al 1768, descrisse nel seguente modo l'uso delle lingue parlate dagli abitanti di Trieste:\nTrieste fu occupata per tre volte dalle truppe di Napoleone: nel 1797, nel 1805 e nel 1809. In questi brevi periodi la citt\u00e0 perse definitivamente l'antica autonomia, con la conseguente sospensione dello \"status\" di porto franco.\nLa prima occupazione francese fu molto breve, in quanto inizi\u00f2 nel marzo 1797 concludendosi dopo due mesi, nel maggio successivo. Spaventata dall'imminente arrivo delle truppe napoleoniche, parte della popolazione abbandon\u00f2 la citt\u00e0. Chi era rimasto era pronto a sollevarsi contro i soldati francesi. Calmierata la situazione, Napoleone visit\u00f2 Trieste il 29 aprile successivo.\nA maggio 1797 le truppe francesi lasciarono la citt\u00e0 in virt\u00f9 del trattato di Leoben.\nLa seconda occupazione francese inizi\u00f2 a dicembre 1805 concludendosi a marzo 1806. Nonostante la brevit\u00e0 delle prime due occupazioni, le idee democratiche portate dalle truppe napoleoniche iniziarono a diffondersi anche a Trieste, dove inizi\u00f2 a maturare la coscienza di una identit\u00e0 nazionale italiana.\nLa terza occupazione francese ebbe inizio il 17 maggio 1809. A partire dal 15 ottobre Trieste venne inglobata nelle Province illiriche, governatorato francese costituente un'exclave della Francia metropolitana, che comprendevano anche la Carinzia, la Carniola, il Goriziano, l'Istria veneta, l'Istria asburgica, parte della Croazia e la Dalmazia. L'occupazione francese si concluse l'8 novembre 1813 in seguito alla battaglia di Lipsia.\nRitornata agli Asburgo nel 1813, Trieste continu\u00f2 a svilupparsi, anche grazie all'apertura della ferrovia con Vienna nel 1857. Negli anni sessanta dell'Ottocento Trieste fu elevata al rango di capoluogo di \"Land\" della regione del Litorale austriaco (\"Oesterreichisches K\u00fcstenland\"). Successivamente la citt\u00e0 divenne, negli ultimi decenni dell'Ottocento, la quarta realt\u00e0 urbana dell'Impero austro-ungarico, dopo Vienna, Budapest e Praga.\nGrazie al suo status privilegiato di unico porto commerciale della Cisleitania, denominazione non ufficiale della met\u00e0 occidentale dell'Impero austro-ungarico, un tempo facente parte del Sacro Romano Impero, Trieste divenne il primo porto dell'Impero austro-ungarico. La citt\u00e0 giuliana divent\u00f2 un centro fortemente cosmopolita, plurilingue e plurireligioso, come dimostra il censimento ufficiale austriaco del 31 dicembre 1910: il 51,83% della popolazione del comune (e il 59,46% del centro storico) era italofono, a cui si aggiungevano gli italiani immigrati dal Regno d'Italia, che erano considerati stranieri (il 12,9% degli abitanti del centro storico), il 24,79% degli abitanti era di lingua slovena (il 12,64% degli abitanti del centro storico), l'1,04% di lingua tedesca (il 1,34% degli abitanti del centro storico), mentre si contavano molte comunit\u00e0 minori: serbi, croati, armeni, ebrei, greci, ungheresi, inglesi e svizzeri.\nNel XVIII secolo in citt\u00e0 il dialetto triestino, dialetto veneto coloniale parlato anche in buona parte della moderna provincia di Trieste e nell'attuale provincia di Gorizia), sostitu\u00ec il dialetto tergestino, antico dialetto locale retoromanzo con una forte correlazione con la lingua friulana.\nL'irredentismo italiano.\nTrieste fu \u2013insieme a Trento\u2013 uno dei maggiori centri dell'irredentismo italiano, movimento d'opinione, espressione dell'aspirazione italiana a perfezionare territorialmente la propria unit\u00e0 nazionale, liberando le terre soggette al dominio straniero, che fu particolarmente attivo tra gli ultimi decenni del XIX secolo e i primi del XX secolo in tutti i territori compresi nella regione geografica italiana o popolati da italofoni, oppure collegati all'Italia da secolari legami storici, linguistici e culturali.\nCome conseguenza della terza guerra d'indipendenza italiana (1866), che port\u00f2 all'annessione del Veneto al Regno d'Italia, l'amministrazione imperiale austriaca, per tutta la seconda met\u00e0 del XIX secolo, aument\u00f2 le ingerenze sulla gestione politica del territorio per attenuare l'influenza del gruppo etnico italiano temendone le gi\u00e0 citate correnti irredentiste, arrivando anche a scontri. In particolare, durante la riunione del Consiglio dei ministri del 12 novembre 1866, l'imperatore Francesco Giuseppe I d'Austria tracci\u00f2 un progetto di ampio respiro mirante alla \"germanizzazione o alla slavizzazione\" delle aree dell'Impero con l'obiettivo di eradicare l'etnia italiana:\nI prodromi a questa decisione si ebbero dopo la seconda guerra d'indipendenza italiana, da cui consegu\u00ec l'incorporazione della Lombardia al nascituro Stato italiano (1859). In seguito a questo evento il governo austriaco favor\u00ec il formarsi di una coscienza nazionale slovena allo scopo di contrastare l'irredentismo italiano. La presa di coscienza dell'identit\u00e0 slovena fece aumentare la regressione dell'uso della lingua italiana, che pur conserv\u00f2 un notevole prestigio per tutto il periodo austriaco, cosa che termin\u00f2 alla fine della prima guerra mondiale con l'annessione di Trieste all'Italia, dopo della quale l'italiano divent\u00f2 l'unica lingua ufficiale.\nNella citt\u00e0, durante le manifestazioni pro italiane che seguirono a una petizione firmata da cittadini verso l'Inclito Consiglio della citt\u00e0 che richiedeva il diritto di insegnamento della lingua italiana nelle scuole statali, avvenute tra il 10 e il 12 luglio 1868, scoppiarono scontri e violenze nelle strade principali cittadine con gli sloveni locali arruolati fra i soldati asburgici, che provocarono la morte dello studente Rodolfo Parisi, ucciso con 26 colpi di baionetta, e di due operai, Francesco Sussa e Niccol\u00f2 Zecchia.\nIl 13 febbraio del 1902 inizi\u00f2 uno sciopero generale a favore dei fuochisti del Lloyd. Il governo austriaco, in accordo con il governatore di Trieste Leopold von Goess, temendo una saldatura tra il partito socialista triestino prevalentemente di etnia italiana ed elementi irredentisti, proclam\u00f2 il 14 febbraio lo stato d'assedio e la legge marziale. Durante lo svolgersi della manifestazione, intervenne la 55\u00aa brigata di fanteria agli ordini del generale Franz Conrad von H\u00f6tzendorf, che procedette ad una violenta repressione ordinando ai suoi uomini di caricare la folla con le baionette e concludendo l'azione con varie scariche di fucile ad altezza d'uomo. Quattordici persone rimasero uccise nell'azione ed oltre 200 ferite.\nNel 1909 il governatore austriaco Konrad zu Hohenlohe-Schillingsf\u00fcrst proib\u00ec l'uso della lingua italiana in tutti gli edifici pubblici e con un altro decreto del 1913 l'Austria estromise ufficialmente gli italiani dalle amministrazioni comunali e dalle aziende municipalizzate. Anche Trieste fu coinvolta nel processo di croatizzazione della Venezia Giulia, che avvenne durante la dominazione austro-ungarica. Queste ingerenze, insieme ad altre azioni di favoreggiamento al gruppo etnico slavo ritenuto dall'Impero pi\u00f9 fedele alla Corona, esasperarono la situazione andando ad alimentare le correnti pi\u00f9 estremiste e rivoluzionarie.\nSecondo il censimento ufficiale austriaco del 1910, su un totale di abitanti del comune di Trieste (comprendente anche le localit\u00e0 limitrofe al centro e dell'altopiano) si registr\u00f2 la seguente ripartizione sulla base della madrelingua d'uso:\nAgli inizi del Novecento il gruppo etnico sloveno di Trieste conobbe una fase di ascesa demografica, sociale ed economica. Ci\u00f2 spiega come l'irredentismo assunse spesso, nella citt\u00e0 giuliana, dei caratteri marcatamente anti-slavi, che vennero perfettamente incarnati dalla figura di Ruggero Timeus. Allo scoppio della prima guerra mondiale 128 triestini si rifiutarono di combattere sotto le bandiere austro-ungariche e \u2013subito dopo l'entrata in guerra dell'Italia contro gli Imperi centrali\u2013 si arruolarono nel Regio Esercito italiano.\nFra i volontari che persero la vita nel corso del conflitto si ricordano gli scrittori e gli intellettuali Scipio Slataper, Ruggero Timeus e Carlo Stuparich, fratello del pi\u00f9 noto Giani Stuparich. Primo esponente di tale movimento \u00e8 considerato il triestino Wilhelm Oberdank, poi italianizzato in Guglielmo Oberdan che, per aver ordito un complotto per uccidere l'imperatore d'Austria Francesco Giuseppe e trovato in possesso di due bombe Orsini, fu processato ed impiccato nella sua citt\u00e0 natale il 20 dicembre 1882.\nParticolarmente attivi sul fronte delle idee e della propaganda furono i fuoriusciti triestini in Italia e Francia, dove ebbero un ruolo di primaria importanza nella fondazione, a Roma, di un Comitato centrale di propaganda dell'Alto Adriatico (1916) e, a Parigi, dell'associazione \"Italia irredenta\". Tutti i membri degli organi direttivi del Comitato erano triestini, ad eccezione del dalmata italiano Alessandro Dudan.\nLa prima guerra mondiale e la prima annessione all'Italia.\nTra il 1915 e il 1917, durante la prima guerra mondiale, la Regia Aeronautica italiana bombard\u00f2 Trieste in diverse occasioni, causando numerose vittime tra la popolazione civile. Il 4 novembre del 1918, al termine del conflitto, che vide l'Italia vittoriosa, il Regio Esercito italiano entr\u00f2 a Trieste al comando del generale Carlo Petitti di Roreto, acclamato da quella parte della popolazione che era di sentimenti italiani, il quale dichiar\u00f2 lo stato di occupazione ed il coprifuoco.\nLa sicura ed imminente annessione della citt\u00e0 e dell'intera Venezia Giulia all'Italia, invano contrastata al tavolo della pace dai rappresentanti del neonato Regno dei Serbi, Croati e Sloveni, che reclamarono invece l'annessione della citt\u00e0 e del suo entroterra al regno slavo, fu accompagnata da un forte inasprimento dei rapporti tra il gruppo etnico italiano e quello sloveno, traducendosi talvolta anche in scontri armati.\nDopo la prima guerra mondiale le truppe italiane occuparono militarmente la parte della Dalmazia promessa all'Italia dal Patto di Londra, accordo segreto firmato il 26 aprile 1915, stipulato tra il governo italiano e i rappresentanti della Triplice Intesa, con cui l'Italia si era impegnata a scendere in guerra contro gli Imperi centrali in cambio di cospicui compensi territoriali poi non completamente riconosciuti nel successivo trattato di Versailles (1919), che fu invece firmato alla fine del conflitto.\nLo sviluppo del fascismo a Trieste fu precoce e rapido. Nel maggio 1920 si costituirono in citt\u00e0 le prime \"Squadre volontarie di difesa cittadina\", nuclei di squadristi fascisti al comando dell'ufficiale di Marina Ettore Benvenuti. Nel giugno successivo veniva aperta la sede dell\"Avanguardia studentesca triestina\", anch'essa di chiara ispirazione fascista. L'11 luglio 1920 a Spalato scoppiarono i cosiddetti \"incidenti\", nel corso dei quali un cittadino croato e due militari italiani vennero uccisi.\nDue giorni dopo i fascisti di Trieste organizzarono una manifestazione in citt\u00e0, durante la quale fu ucciso in circostanze mai chiarite un giovane italiano di nome Giovanni Nini. La folla, incitata dagli squadristi capitanati da Francesco Giunta, circond\u00f2 in massa il Narodni dom, il massimo centro culturale cittadino degli sloveni e delle altre nazionalit\u00e0 slave locali. Nella medesima manifestazione venne anche ferito in circostanze non chiare Luigi Casciana, un ufficiale italiano in licenza a Trieste, che morir\u00e0 in ospedale qualche giorno dopo.\nLo stesso giorno alcuni squadristi devastarono gli uffici della \"Jadranska banka\", la filiale della \"Ljubljanska kreditna banka\", la tipografia del settimanale \"Edinost\", la Cassa di Risparmio Croata, la scuola serba e numerosi altri luoghi di aggregazione delle comunit\u00e0 etniche presenti a Trieste, oltre a quelli del Partito socialista, che aveva idee politiche differenti rispetto a quelle degli squadristi.\nCon la firma del trattato di Rapallo del novembre 1920, Trieste pass\u00f2 definitivamente all'Italia, inglobando nel proprio territorio provinciale zone dell'ex Contea Principesca di Gorizia e Gradisca, dell'Istria e della Carniola.\nIl primo dopoguerra e il periodo interbellico.\nIl periodo tra la prima e la seconda guerra mondiale fu segnato da numerose difficolt\u00e0 per Trieste. La citt\u00e0 fu colpita infatti da una pesante crisi economica, causata dalla perdita di importanza del porto, un tempo il maggiore dell'Impero austro-ungarico. Ne soffr\u00ec soprattutto l'attivit\u00e0 commerciale, ma anche il settore finanziario. Trieste perse la sua secolare autonomia comunale, resa molto ampia dalla Corona austriaca, cambiando gradualmente anche la propria ripartizione linguistica e culturale. Quasi la totalit\u00e0 della comunit\u00e0 germanofona lasci\u00f2 infatti la citt\u00e0 dopo l'annessione all'Italia, con l'elemento italiano che acquis\u00ec gradualmente importanza.\nCon l'avvento del fascismo al governo nazionale, fu inaugurata a Trieste e in Venezia Giulia una politica di \"snazionalizzazione\" delle minoranze cosiddette \"allogene\". A partire dalla met\u00e0 degli anni venti si diede avvio all'italianizzazione dei toponimi e dei cognomi slavi, mentre nel 1929 l'insegnamento in sloveno e in tedesco fu definitivamente bandito da tutte le scuole pubbliche cittadine di ogni ordine e grado e \u2013poco pi\u00f9 tardi\u2013 furono chiuse le scuole, i circoli culturali e la stampa della comunit\u00e0 slovena.\nNonostante i problemi economici e il teso clima politico, la popolazione della citt\u00e0 crebbe negli anni venti del Novecento, grazie soprattutto all'immigrazione da altre zone dell'Italia. La prima met\u00e0 degli anni trenta fu invece un periodo di ristagno demografico, con una leggera flessione della popolazione dell'ordine di circa l'1% su base quinquennale (nel 1936 si contarono quasi duemila abitanti in meno rispetto al 1931). Nello stesso periodo e, successivamente, fino allo scoppio della seconda guerra mondiale, furono portate avanti alcune importanti opere urbanistiche. Tra gli edifici pi\u00f9 rilevanti vanno ricordati il palazzo dell'Universit\u00e0 e il Faro della Vittoria.\nL'obiettivo era quello di assimilare forzosamente i gruppi etnici minoritari. Tale politica, unitamente alle azioni anti-slave degli squadristi fascisti \u2013 a volte costellate da incidenti con morti e feriti, ebbero gravissime ripercussioni sui delicati rapporti interetnici. A causa della persecuzione etnica, circa il 10% degli sloveni residenti in citt\u00e0 scelse di emigrare nel vicino Regno di Jugoslavia. Dalla fine degli anni venti si svilupp\u00f2 l'attivit\u00e0 sovversiva dell'organizzazione antifascista e irredentista sloveno-croata TIGR, con alcuni attentati dinamitardi anche nel centro cittadino.\nIl \"Narodni dom\", sede delle organizzazioni degli sloveni triestini, venne dato alle fiamme: lo sloveno Hugo Roblek, ivi ospitato, mor\u00ec gettandosi dalla finestra per sfuggire alle fiamme. Le organizzazioni indipendentiste e terroriste slovene, fra cui il TIGR e la \"Borba\", reagirono agli assassini perpetrati dai fascisti con altrettanta brutalit\u00e0: si moltiplicarono gli atti di resistenza armata e si verificarono azioni violente contro gli esponenti del regime fascista e i membri delle Forze dell'Ordine o \u2013 in alcuni casi \u2013 anche contro semplici cittadini.\nNel 1930 a Trieste furono organizzati due attentati ad opera del TIGR: quello al Faro della Vittoria e, ben pi\u00f9 grave, quello alla redazione de \"Il Popolo di Trieste\", che caus\u00f2 la morte dello stenografo Guido Neri e il ferimento di tre persone. Le autorit\u00e0 di polizia procedettero ad una vasta azione investigativa, debellando le cellule di resistenza: gli accusati (tutti sloveni) di vari crimini comprendenti \u2013 oltre agli attentati dinamitardi \u2013 anche una serie di omicidi, tentati omicidi ed incendi, vennero processati dal Tribunale speciale per la difesa dello Stato, traslato per l'occasione da Roma a Trieste per eseguire il primo processo di questo tipo nella citt\u00e0 giuliana.\nIl processo si concluse con una condanna esemplare: a quattro imputati fu inflitta la pena di morte (Ferdo Bidovec, Fran Maru\u0161i\u010d, Zvonimir Milo\u0161 e Alojzij Valen\u010di\u010d), venendo fucilati a Basovizza il 6 settembre 1930, mentre ad altri dodici vennero inflitte varie pene detentive fra i due anni e sei mesi e i trent'anni. Due vennero invece assolti.\nLa seconda guerra mondiale.\nNel dicembre 1941 \u2013 a seconda guerra mondiale gi\u00e0 iniziata \u2013 fu celebrato, sempre a Trieste, un secondo processo dal Tribunale speciale per la Difesa dello Stato contro nove membri del TIGR (sloveni e croati) che furono accusati di terrorismo e spionaggio. Cinque di loro (Pinko Toma\u017ei\u010d, Viktor Bobek, Ivan Ivan\u010di\u010d, Simon Kos e Ivan Vadnal) furono giustiziati a Opicina, gli altri imprigionati. Con questo secondo processo l'organizzazione terrorista antifascista venne annientata.\nL'entrata in guerra dell'Italia al fianco della Germania nazista \u2013 nel giugno 1940 \u2013 comport\u00f2 per Trieste, come per il resto d'Italia, lutti e disagi di ogni tipo, che si acuirono negli anni successivi, con il protrarsi del conflitto. L'invasione della Jugoslavia, nella primavera del 1941, riaccese la resistenza slovena e croata nella Venezia Giulia, soprattutto a partire dal 1942.\nGli eventi bellici e, in taluni casi, una deliberata politica terroristica delle truppe di occupazione tedesche e italiane nei confronti delle popolazioni slovene e croate soggette al loro dominio (villaggi bruciati, decimazioni, uccisioni indiscriminate di civili), unitamente all'apertura di campi di concentramento per slavi sul territorio italiano dove persero la vita migliaia di innocenti, approfondirono ulteriormente il solco d'odio interetnico che il fascismo aveva contribuito ampiamente a creare. Tale odio non fu estraneo alla tragedia che sarebbe stata vissuta dalla citt\u00e0 di Trieste e dall'intera Venezia Giulia durante e dopo la seconda guerra mondiale.\nFin dall'estate del 1942 si ebbe una recrudescenza della violenza squadrista nella citt\u00e0 giuliana che si protrasse fino alla caduta del fascismo (25 luglio 1943). Il 30 giugno 1942 si costitu\u00ec a Trieste un \"Centro per lo studio del problema ebraico\" \u2013 su imitazione di quello romano \u2013 e il 18 luglio successivo fu assalita e danneggiata gravemente la sinagoga di Trieste, gi\u00e0 presa di mira un anno prima.\nNei mesi che seguirono i fascisti devastarono anche molti negozi di ebrei e slavi, senza per\u00f2 riuscire mai a coinvolgere in tali azioni di \"teppismo politico\" la cittadinanza triestina, stanca delle violenze squadriste. Nel 1942 inizi\u00f2 a funzionare anche l'Ispettorato Speciale di Pubblica Sicurezza per la Venezia Giulia con sede in una palazzina di via Bellosguardo, che ben presto si convert\u00ec in un luogo di torture e di morte per antifascisti o supposti tali. Conosciuta come Villa Triste, fu l'antesignana di tante altre \"Ville Tristi\" italiane che da essa presero il nome.\nL'occupazione tedesca.\nDal proclama Badoglio dell'8 settembre 1943, che annunci\u00f2 l'entrata in vigore dell'armistizio di Cassibile con il quale il Regno d'Italia cess\u00f2 le ostilit\u00e0 verso gli Alleati, decretando l'inizio di fatto della Resistenza italiana contro il nazifascismo, Trieste fu al centro di una serie di vicende che hanno segnato profondamente la storia del capoluogo giuliano e della regione circostante e che suscitano tuttora accesi dibattiti.\nNel settembre del 1943 la Germania nazista occup\u00f2 senza alcuna resistenza la citt\u00e0, che venne a costituire, insieme a tutta la Venezia Giulia, la Zona d'operazioni del Litorale adriatico (\"Operationszone Adriatisches K\u00fcstenland\"), zona d'operazioni di guerra, alle dirette dipendenze del Gauleiter di Carinzia Friedrich Rainer.\nFriedrich Rainer toller\u00f2 in citt\u00e0 la ricostituzione di una sede del Partito Fascista Repubblicano, diretta dal federale Bruno Sambo, la presenza di un'esigua forza di militari italiani al comando del generale della Guardia Nazionale Repubblicana Giovanni Esposito e l'insediamento di un reparto della Guardia di Finanza repubblichina.\nRainer si riserv\u00f2 la nomina del podest\u00e0 di Trieste, scelto poi nella persona di Cesare Pagnini, e del prefetto della provincia di Trieste, che divent\u00f2 Bruno Coceani, entrambi ben accetti ai fascisti locali, alle autorit\u00e0 della Repubblica Sociale Italiana e allo stesso Benito Mussolini, che conosceva personalmente Coceani. Durante l'occupazione nazista, la Risiera di San Sabba \u2013 oggi Monumento Nazionale e museo \u2013 venne destinata a campo di prigionia e di sterminio per detenuti politici, ebrei, partigiani italiani e slavi, con forni crematori che funzionavano a pieno regime. In seguito \u2013 nei primi anni cinquanta \u2013 la Risiera di San Sabba fu usata come campo profughi per gli esuli giuliani, fiumani e dalmati in fuga dai territori passati sotto la sovranit\u00e0 jugoslava.\nNonostante la dura repressione attuata dalle autorit\u00e0 naziste e fasciste, centinaia di abitanti del comune di Trieste si aggregarono alle unit\u00e0 partigiane slovene operanti in Venezia Giulia per contrastare le truppe degli occupanti tedeschi. Molti di essi morirono nelle azioni di guerriglia partigiana o nei lager tedeschi, oltre che nella Risiera. I loro nomi risultano scolpiti sui monumenti eretti in loro ricordo in quasi tutte le frazioni della citt\u00e0.\nLe autorit\u00e0 tedesche e italiane commisero nei confronti della popolazione civile numerosi crimini; la maggior parte di questi furono compiuti nella stessa Trieste. Il 3 aprile 1944 i nazi-fascisti fucilarono al poligono di Opicina 71 persone, scelti a caso tra i detenuti delle carceri triestine per rappresaglia allo scoppio di una bomba ad orologeria che il giorno precedente, in un cinema di Opicina, aveva provocato la morte di 7 militari tedeschi.\nI cadaveri degli sloveni vennero utilizzati per collaudare il nuovo forno crematorio costruito in Risiera di San Sabba che da allora, fino alla data della liberazione d'Italia, fu adoperato per bruciare i corpi di oltre prigionieri, soppressi direttamente dal personale carcerario ivi operante. \nLa Risiera di San Sabba, oltre ad essere stata usata come campo di smistamento di oltre deportati provenienti dal fronte di guerra orientale che furono poi destinati agli altri campi di concentramento nazisti, fu adoperata in parte anche come luogo di detenzione, tortura ed eliminazione di prigionieri sospettati di attivit\u00e0 sovversiva nei confronti del regime nazista.\nLa presenza del forno crematorio nella Risiera di San Sabba testimonia che essa non fu utilizzata solo come luogo di smistamento e di detenzione di prigionieri, ma anche come campo di sterminio. Finita la guerra, la Risiera, durante l'occupazione alleata di Trieste, fu utilizzata come centro di accoglienza dei rifugiati italiani dell'esodo giuliano-dalmata. Con il D.P.R. n. 510 del 15 aprile 1965, il Presidente Giuseppe Saragat dichiar\u00f2 la Risiera di San Sabba monumento nazionale quale \"unico esempio di lager nazista in Italia\".\nIl 23 aprile del 1944 si consuma l'eccidio di via Ghega. Come rappresaglia per un attentato dinamitardo al circolo \"Soldatenheim\" in cui erano morti 4 militari tedeschi, furono prelevati 51 prigionieri politici dal carcere triestino del Coroneo i quali, dopo essere stati portati sul luogo dell'attentato, furono impiccati ad ogni angolo e finestra del palazzo Rittmeyer di via Ghega lasciando poi i cadaveri esposti alla pubblica vista per cinque giorni, prima di seppellirli in una fossa comune.\nLa corsa per Trieste e l'occupazione jugoslava.\nL'insurrezione dei partigiani antifascisti italiani e jugoslavi a Trieste fu contraddistinta da uno svolgimento anomalo. Il 30 aprile 1945 il Comitato di Liberazione Nazionale del quale era presidente don Edoardo Marzari, composto da tutte le forze politiche italiane antifasciste con l'eccezione dei comunisti, proclam\u00f2 l'insurrezione generale. Al tempo stesso le brigate dei partigiani jugoslavi, con l'appoggio del Partito Comunista Italiano, attaccarono dall'altipiano carsico appena fuori della citt\u00e0 giuliana. Gli scontri si registrarono principalmente nelle zone di Opicina, che si trova sull'altipiano, del Porto Vecchio, del castello di San Giusto e dall'interno del Palazzo di Giustizia, in pieno centro cittadino. La restante parte della citt\u00e0 fu liberata.\nIl comando nazista si arrese solo il 2 maggio alle avanguardie neozelandesi, che precedettero di un giorno l'arrivo del generale Bernard Freyberg. Le brigate partigiane jugoslave di Tito erano per\u00f2 gi\u00e0 giunte a Trieste il 1\u00ba maggio. I loro dirigenti convocarono in breve tempo un'assemblea cittadina composta in maggioranza da cittadini jugoslavi, con solo due italiani. Tale occupazione avvenne in seguito alla cosiddetta \"corsa per Trieste\", ossia l'avanzata verso la citt\u00e0 giuliana compiuta, per fini di politica post-bellica e in maniera concorrenziale, nella primavera del 1945 da parte della Quarta armata jugoslava e dell'Ottava armata britannica e che fu vinta dagli jugoslavi, come testimoniato dall'arrivo delle gi\u00e0 citate brigate jugoslave di Tito, che anticiparono i neozelandesi.\nL'assemblea cittadina precedentemente citata proclam\u00f2 la liberazione di Trieste. In questo modo i partigiani di Tito furono politicamente presentati come i veri liberatori della citt\u00e0 giuliana agli occhi degli alleati, spingendo i partigiani non comunisti del Comitato di Liberazione Nazionale italiano a rientrare nella clandestinit\u00e0. Gli jugoslavi esposero sui palazzi la Bandiera della Repubblica Socialista Federale di Jugoslavia, oltre che la bandiera d'Italia con la stella rossa al centro e le bandiere rosse comuniste con falce e martello. La Seconda divisione neozelandese riconobbe che la liberazione della citt\u00e0 era stata compiuta dai partigiani di Tito. In cambio gli angloamericani chiesero e ottennero la gestione diretta del porto e delle vie di comunicazione con l'Austria: non essendo ancora a conoscenza del suicidio di Hitler, stavano infatti preparando un'invasione dell'Austria e quindi della Germania.\nL'esercito jugoslavo approfitt\u00f2 della situazione assumendo i pieni poteri. Esso nomin\u00f2 poi un Commissario Politico, Franc \u0160toka, membro del partito comunista jugoslavo. Il 4 maggio vennero emanati dall'autorit\u00e0 jugoslava presente a Trieste, chiamata \"Comando Citt\u00e0 di Trieste (Komanda Mesta Trst)\", gli ordini 1, 2, 3 e 4, che proclamarono lo stato di guerra imponendo il coprifuoco a combattimenti terminati e uniformarono il fuso orario triestino a quello jugoslavo.\nQuesti provvedimenti limitarono anche la circolazione dei veicoli e decretarono al contempo il prelevamento dalle proprie case di centinaia di cittadini, sospettati di nutrire scarse simpatie nei confronti della ideologia comunista che guidava le brigate jugoslave.\nFra questi non vi furono solo fascisti o collaborazionisti, ma anche combattenti non comunisti della Guerra di Liberazione italiana o anche stessi comunisti che si opponevano all'annessione di Trieste alla Jugoslavia, che vennero deportati in massa in vari campi di prigionia, quali il campo di concentramento di Borovnica o quello di Goli Otok da cui non fecero pi\u00f9 ritorno. Molti di essi furono uccisi direttamente e gettati nelle foibe triestine.\nA Basovizza, frazione del comune di Trieste, nel maggio del 1945 venne occultato all'interno del pozzo (Foiba di Basovizza) un numero imprecisato di cadaveri di prigionieri, militari e civili trucidati dall'esercito e dai partigiani jugoslavi. Un memorandum statunitense dell'8 maggio recitava:\nL'otto maggio proclamarono Trieste citt\u00e0 autonoma in seno alla Repubblica Federativa di Jugoslavia. Sugli edifici pubblici fecero sventolare la bandiera Jugoslava affiancata dal Tricolore italiano con la stella rossa al centro.\nLa citt\u00e0 visse momenti difficili, di gran timore, con le persone dibattute tra idee profondamente diverse: l'annessione alla Jugoslavia o il ritorno all'Italia. In questo clima si verificarono confische, requisizioni e arresti sommari. Vi furono anche casi di vendette personali, in una popolazione esasperata dagli eventi bellici e dalle contrapposizioni del periodo fascista. Invano i triestini sollecitarono l'intervento degli Alleati.\nIl comando alleato e quello jugoslavo raggiunsero infine un accordo provvisorio sull'occupazione di Trieste. Il 9 giugno 1945 a Belgrado, Josip Broz Tito, verificato che Stalin non era disposto a sostenerlo, concluse l'accordo con il generale Alexander. Furono create una zona A, affidata all'amministrazione alleata, che comprendeva Trieste e Gorizia e saliva lungo l'Isonzo a Tolmino e Caporetto fino al confine di Tarvisio per scendere gi\u00f9 fino all'enclave di Pola, e una zona B, affidata all'amministrazione della Repubblica Federale di Jugoslavia, che comprendeva l'Istria, Fiume e le Isole del Quarnaro.\nIl ritorno di Trieste all'Italia.\nIl 10 febbraio del 1947 fu firmato il Trattato di Parigi fra l'Italia e le potenze alleate, che istitu\u00ec il Territorio Libero di Trieste (TLT), costituito dal litorale triestino lungo la parte nordoccidentale dell'Istria, provvisoriamente diviso da un confine passante a sud della cittadina di Muggia ed amministrato dal Governo Militare Alleato (zona A) e dall'esercito jugoslavo (zona B), in attesa della creazione degli organi costituzionali del nuovo Stato.\nLa situazione si chiar\u00ec solo il 5 ottobre 1954, quando con il Memorandum di Londra la Zona A con la citt\u00e0 di Trieste e il suo porto franco internazionale passarono dall'amministrazione militare alleata all'amministrazione civile italiana, mentre la Zona B pass\u00f2 dall'amministrazione militare a quella civile jugoslava. Passarono quindi all'amministrazione italiana i seguenti comuni della zona A: Duino-Aurisina, Sgonico, Monrupino, Trieste, Muggia e San Dorligo della Valle. Il passaggio dei poteri nella Zona A avvenne ufficialmente il 25 ottobre 1954.\nGli accordi prevedevano inoltre alcune rettifiche territoriali a favore della Jugoslavia (la cosiddetta \"operazione Giardinaggio\"), che cambiarono lievemente i confini della zona A con la cessione di alcune aree appartenenti al comune di Muggia; complessivamente il mutamento di confini interess\u00f2 una decina di km\u00b2. Il 4 novembre 1954, durante le celebrazioni della Giornata dell'Unit\u00e0 Nazionale e delle Forze Armate, Festa nazionale che commemora la vittoria italiana nella prima guerra mondiale, considerata il completamento del processo di unificazione risorgimentale grazie all'annessione di Trento e Trieste, il Presidente della Repubblica Luigi Einaudi si rec\u00f2 nella citt\u00e0 giuliana in visita ufficiale. Nel corso del suo breve discorso afferm\u00f2:\nNella zona A erano presenti soldati americani della TRUST (\"TRieste United States Troops\") e soldati britannici della BETFOR (\"British Element Trieste FORce\"). La presa di possesso della zona A da parte dell'Italia avviene il 26 ottobre 1954; gli alleati si ritirarono tra il 25 e il 27. Con legge costituzionale del 31 gennaio 1963, entrata in vigore il 16 febbraio, viene poi formata la regione Friuli-Venezia Giulia, di cui Trieste diviene capoluogo.\nFu necessario attendere il Trattato di Osimo del 10 novembre 1975 per un regolamento definitivo tra Italia e Jugoslavia, con la conseguente fine delle rivendicazioni territoriali tra i due Paesi, il quale sanc\u00ec \"de jure\" la separazione territoriale che gi\u00e0 si era venuta a creare \"de facto\" in seguito al Memorandum di Londra (1954), rendendo definitive le frontiere fra l'Italia e l'allora Repubblica Socialista Federale di Jugoslavia.\nIl Trattato di Osimo concluse quindi la fase storica iniziata nel 1947 con il trattato di pace di Parigi, con il quale era stata decretata la cessione alla Jugoslavia di gran parte della Venezia Giulia e dell'intero Quarnaro (ossia Fiume e le isole Quarnerine, la quasi totalit\u00e0 dell'Istria e gli altopiani carsici a est e nord-est di Gorizia) e la creazione del Territorio Libero di Trieste comprendente l'attuale provincia di Trieste e i territori costieri istriani da Ancarano a Cittanova (oggi, rispettivamente, in Slovenia e in Croazia).\nLa mancata attivazione delle procedure per la costituzione degli organi costituzionali del Territorio Libero di Trieste imped\u00ec di fatto a questo di costituirsi ufficialmente. La successiva cessione del potere di amministrazione civile del Territorio Libero di Trieste all'Italia (zona A) e Jugoslavia (zona B) cre\u00f2 le condizioni per gli sviluppi successivi che portarono infine al Trattato di Osimo.\nTrieste nell'Unione Europea.\nNel 2004, insieme ad altri Paesi europei, la Slovenia \u00e8 entrata a far parte dell'Unione europea, e nel 2007, ha aderito alla convenzione di Schengen, facendo cos\u00ec venir meno la figura di Trieste come citt\u00e0 di confine. In particolare, la convenzione regola l'apertura delle frontiere tra i Paesi aderenti; dal 2007, quindi, i confini italo-sloveni hanno cessato di esser da impedimento al libero passaggio di merci e persone.\nFirmata inizialmente il 19 giugno 1990, in una prima versione, dai Paesi del Benelux, dalla Germania Ovest e dalla Francia, alla successiva e omonima convenzione hanno poi aderito anche altri Paesi dell'Unione europea, tra cui Italia (1990) e, appunto, Slovenia (2004).\nSimboli.\nLo stemma della citt\u00e0 di Trieste \u00e8 costituito da uno Scudo francese antico di color rosso con una corsesca argento (detta anche \"alabarda\" o \"lancia di San Sergio\") il tutto timbrato da una corona muraria da citt\u00e0.\nLo stemma, approvato con decreto del Capo del governo del 3 luglio 1930 (trascritto nel Libro Araldico degli enti morali al vol. I, pag. 216), ha la seguente blasonatura:\nLa descrizione del gonfalone \u00e8 la seguente:\nSecondo la leggenda, lo stemma di Trieste ebbe origine dalla storia legata al martirio di San Sergio. Il santo, alla sua partenza dalla citt\u00e0, presentendo prossima la propria morte, aveva promesso ai cittadini suoi compagni di fede che nel caso in cui egli fosse stato ucciso per la sua fede, essi avrebbero ricevuto un segno celeste. La sua alabarda cadde dal cielo sulla piazza maggiore di Trieste, il giorno in cui San Sergio soffriva il martirio in Persia, nel 336.\nL'arma \u00e8 attualmente conservata nel tesoro della cattedrale di San Giusto e viene ritenuta inattaccabile dalla ruggine. Questo tipo d'arma viene definito come lo \"spiedo alla furlana\". Era un'arma usata nella zona nel XIV secolo. Di essa comunque non \u00e8 possibile definire n\u00e9 un'origine certa n\u00e9 l'esatta epoca di forgia. Le prime testimonianze scritte dell'uso della lancia di San Sergio quale stemma cittadino risalgono invece al XIII secolo.\nOnorificenze.\nTrieste figura tra le Citt\u00e0 decorate al valor militare per la guerra di liberazione, insignita della medaglia d'oro al valor militare per i sacrifici delle sue popolazioni nell'arco di tempo compreso tra le prima guerra mondiale e la lotta partigiana durante la seconda guerra mondiale:\nMonumenti e luoghi d'interesse.\nArchitetture marittime.\nIl numero romano (3 novembre 1925) ricorda la data della cerimonia che commemor\u00f2, sette anni dopo, l'attracco del cacciatorpediniere \"Audace\", e con esso il seguente sbarco dei marinai italiani nella Trieste appena liberata dalle truppe austroungariche.\nSociet\u00e0.\nEvoluzione demografica.\nFra la met\u00e0 del XVIII e gli inizi del XX secolo Trieste, quale principale porto dell'Impero austro-ungarico, conobbe un'epoca di straordinario sviluppo economico accompagnato da una crescita demografica molto sostenuta, che permise alla citt\u00e0 di passare dai residenti del 1735 ai quasi del 1910.\nCon la fine della prima guerra mondiale e l'annessione di Trieste all'Italia, il capoluogo giuliano assistette a un progressivo ristagno della propria popolazione a causa delle mutate condizioni geopolitiche. Da principale emporio marittimo dell'Impero austro-ungarico nonch\u00e9 fra i massimi del Mar Mediterraneo, la citt\u00e0 e il suo porto iniziarono a declinare, passando ad occupare una posizione sempre pi\u00f9 periferica nell'allora Regno d'Italia. \nAll'indomani della seconda guerra mondiale in citt\u00e0 si verific\u00f2 un altro mutamento delle dinamiche demografiche che l'avevano caratterizzata fino ad allora: l'esodo giuliano dalmata, emigrazione forzata della maggioranza dei cittadini di etnia e di lingua italiana dalla Venezia Giulia e dalla Dalmazia, ebbe infatti come meta Trieste, che conobbe ancora una volta un'impennata della popolazione residente, oltre a profonde trasformazioni della propria composizione etnica e del tessuto sociale urbano.\nIn quegli stessi anni, in particolare a partire dal 1954, con la soppressione del Territorio Libero di Trieste, oltre triestini, spinti da motivazioni di natura economica e sociale, ma anche di tendenza politica, scelsero l'emigrazione dirigendosi principalmente in Australia, Canada e Sudamerica. Durante gli anni cinquanta e sessanta gli abitanti si mantennero costantemente al di sopra delle unit\u00e0, raggiungendo un massimo di persone ( maschi e femmine) nel dicembre 1956.\nDa quel momento la citt\u00e0 ha assistito a una progressiva diminuzione della propria popolazione. Le condizioni geo-politiche nuovamente mutate, la mancanza di un entroterra ampio che le desse respiro e la chiusura di molte attivit\u00e0 economiche (come i cantieri navali San Marco e gli stabilimenti Dreher) hanno costretto una parte della popolazione a trasferirsi altrove alla ricerca di lavoro.\nNe \u00e8 conseguito un decremento della natalit\u00e0 e un progressivo invecchiamento della popolazione residente con cali demografici che per lungo tempo hanno raggiunto e superato le unit\u00e0 all'anno.\nNell'ultimo decennio il decremento demografico \u00e8 stato meno marcato che in precedenza, stabilizzando poco sopra i abitanti. Tale fenomeno \u00e8 dovuto a una ripresa della natalit\u00e0 e a un nuovo e lento processo di immigrazione, in massima parte proveniente dall'Europa orientale. Il territorio provinciale, che conta circa abitanti, \u00e8 il pi\u00f9 piccolo d'Italia. Nei fatti \u00e8 una sorta di conurbazione con un discreto movimento di popolazione, che \u00e8 avvenuto negli ultimi anni dalla citt\u00e0 verso i comuni limitrofi.\nTrieste, insieme a Genova, Bologna e Venezia, continua ad essere in testa alle classifiche italiane per anzianit\u00e0 della popolazione. La citt\u00e0 giuliana \u00e8 il comune con la pi\u00f9 alta densit\u00e0 demografica nel Triveneto ( abitanti per km quadrato).\nEtnie e minoranze straniere.\nTrieste \u00e8 un crocevia di culture e religioni, conseguenza sia della sua posizione geografica di \"frontiera\" sia delle vicissitudini storiche che ne hanno fatto un punto di incontro di molti popoli; infatti quasi ogni etnia e ogni comunit\u00e0 religiosa ha uno o pi\u00f9 luoghi di aggregazione.\nLa comunit\u00e0 slovena, presente in citt\u00e0 fin dal Medioevo, raggiungeva nel 1910 (secondo il discusso censimento austriaco di quell'anno) il 25% della popolazione del comune. Durante il ventennio fascista le popolazioni slave della Venezia Giulia furono assoggettate ad una politica di italianizzazione forzata. Fino alla prima guerra mondiale esisteva anche una comunit\u00e0 di lingua tedesca che superava il 5% della popolazione del comune, ma che si ridusse drasticamente negli anni successivi. Nel 1971 la comunit\u00e0 slovena era stimata in circa il 5,7% della popolazione del comune.\nAltri idiomi diffusi a causa di migrazioni interne alla Venezia Giulia sono la lingua istriota, lingua romanza autoctona dell'Istria meridionale parlata (ormai quasi esclusivamente come seconda lingua o come lingua familiare) da - persone nell'Istria meridionale e da poche migliaia di profughi ed esuli istriani dispersi nella penisola italiana, tra cui a Trieste. A Trieste si parla anche, per i medesimi motivi, il dialetto istroveneto, uno degli idiomi definiti \"veneti coloniali\" per il fatto che \u00e8 \"veneziano d'importazione\", ovvero originario dei domini marittimi della Repubblica di Venezia, che erano chiamati \"Stato da Mar\", e che, adattandosi alla realt\u00e0 locale istriana, ha finito per sostituire parzialmente la lingua istriota.\nPrima della seconda guerra mondiale e della conseguente occupazione nazista, inoltre, esisteva anche una florida comunit\u00e0 ebraica (nel 1931 i residenti di religione ebraica erano , di cui aventi la cittadinanza italiana). Questa si \u00e8 progressivamente ridotta e attualmente conta circa 700 membri.\nNella citt\u00e0 di Trieste attualmente sono presenti accanto alle popolazioni autoctone italiana e slovena, numerosi gruppi etnici minoritari storici tra cui croati, serbi, greci e tedeschi e gruppi di recente insediamento tra i quali arabi, rumeni, albanesi, cinesi, africani e sudamericani.\nAl 31 dicembre 2018 la popolazione con passaporto estero residente a Trieste era costituita da persone (10,73% della popolazione) cos\u00ec suddivise per principali paesi di provenienza:\nLingue e dialetti.\nOltre alla lingua italiana a Trieste \u00e8 diffuso, per ragioni geografiche, lo sloveno, che non gode i crismi dell'ufficialit\u00e0 ma che \u00e8 tutelato dalle leggi nazionali italiane legate minoranza linguistica slovena in Italia, che prevede, per Trieste, il bilinguismo, e che \u00e8 tutelato da uffici comunali dedicati. Il bilinguismo visivo italiano/sloveno si applica invece al di fuori dell'area centrale del comune di Trieste, nelle zone abitate prevalentemente da sloveni (Basovizza, Opicina, Padriciano, Prosecco, Trebiciano).\nDa un punto di vista degli idiomi locali, a Trieste \u00e8 diffuso il dialetto triestino, dialetto veneto coloniale parlato anche in buona parte della provincia di Trieste nonch\u00e9 nella provincia di Gorizia, dove si affianca allo sloveno e alla lingua friulana. Il dialetto triestino \u00e8 considerato \"veneto coloniale\" perch\u00e9 veneziano d'importazione, visto che si \u00e8 radicato nella zona solo in tempi relativamente recenti.\nUn tempo a Trieste si parlava il dialetto tergestino, idioma romanzo parlato fino all'Ottocento, estintosi in favore dell'attuale dialetto triestino, che \u00e8 invece di tipo veneto. Il tergestino era un idioma di tipo retoromanzo con una forte correlazione con la lingua friulana, specie con le variet\u00e0 friulane occidentali, e ancor pi\u00f9 con il vicino dialetto muglisano.\nIl dialetto triestino, parlato anche da alcuni scrittori e filosofi, continua ad essere tuttora l'idioma pi\u00f9 usato in ambito familiare e in molti contesti sociali di natura informale, talvolta anche formale, affiancandosi, in una situazione di diglossia, all'italiano, lingua amministrativa e principale veicolo di comunicazione nei rapporti di carattere pubblico dal 1920, anno dell'annessione di Trieste all'Italia.\nRisalente all'anno 804, il Placito del Risano \u00e8 un documento che riassume, in qualit\u00e0 di verbale di arbitrato o accordo, un'assemblea giudiziaria svoltasi in una localit\u00e0 lungo il fiume Risano, nei pressi di Capodistria. \u00c8 la pi\u00f9 antica testimonianza scritta riguardante la presenza di popolazioni slave in Istria nelle immediate vicinanze di Trieste.\nReligione.\nA Trieste \u00e8 predominante il cristianesimo cattolico, con una cospicua presenza di cristiani ortodossi, principalmente dovuto alla presenza di una consistente minoranza serba, come testimoniato anche dalla storica presenza del Tempio serbo-ortodosso della Santissima Trinit\u00e0 e di San Spiridione.\nLa citt\u00e0 giuliana \u00e8 sede dalla Diocesi di Trieste, sede della Chiesa cattolica in Italia suffraganea dell'arcidiocesi di Gorizia appartenente alla regione ecclesiastica Triveneto. Fondata verso la fine del VI secolo, nel 2017 contava 230.000 battezzati su 241.800 abitanti. Presenti in buon numero sono i Testimoni di Geova, che hanno a Trieste una sala del Regno.\nIstituzioni, enti e associazioni.\nA Trieste si trova la sede della Iniziativa centro europea (ingl. \"Central European Initiative\"), un ente internazionale con lo scopo di favorire la cooperazione e lo sviluppo nell'Europa centrale. Conta 18 Stati: Albania, Austria, Bielorussia, Bosnia ed Erzegovina, Bulgaria, Croazia, Italia, Macedonia del Nord, Moldavia, Montenegro, Polonia, Repubblica Ceca, Romania, Serbia, Slovacchia, Slovenia, Ucraina e Ungheria.\nLa citt\u00e0 \u00e8 anche sede del Segretariato permanente della Chamber investment forum, organismo di cui fanno parte le Camere di commercio dei paesi dei Balcani occidentali (Albania, Bosnia Erzegovina, Kosovo, Macedonia, Montenegro e Serbia) e quelle di Slovenia e Croazia, per un totale superiore a imprese rappresentate.\nQualit\u00e0 della vita.\nTrieste \u00e8 stata classificata da \"il Sole 24 ORE\" la prima citt\u00e0 in Italia per la qualit\u00e0 della vita nel 2005 e nel 2009. Nel 2019 (ultima edizione dell'indagine del Sole 24 Ore) risulta 5\u00b0 in Italia, classificandosi 2\u00ba nei settori \"Ambiente e servizi\", \"Affari e lavoro\" e \"Cultura e tempo libero\".\nCultura.\nIstruzione.\nTrieste era sede, fin dal 1877, di una reputata Scuola Superiore di Commercio. Nel 1924 la citt\u00e0 si dot\u00f2 di un'Universit\u00e0, che nei decenni successivi acquist\u00f2 un notevole prestigio e che ospita da tempo numerose organizzazioni scientifiche internazionali e il principale parco scientifico italiano.\nTrieste infatti \u00e8 nota come \"Citt\u00e0 della scienza\" e accoglie una comunit\u00e0 scientifica ed universitaria molto conosciuta e rinomata all'estero che richiama ogni anno migliaia di studenti da tutto il mondo e di tutte le culture. Da notare in campo scientifico sono il sincrotrone ELETTRA all'Area Science Park, la Scuola Internazionale Superiore di Studi Avanzati (SISSA), l'osservatorio astronomico di Trieste ed il Centro Internazionale di Fisica Teorica.\nNella citt\u00e0 giuliana hanno sede i ricreatori di Trieste, struttura parascolastica sorta nel 1908 per iniziativa comunale. Il fine era la creazione di luoghi di ricreazione di istituzione pubblica e di impostazione laica per allontanare dalla strada i ragazzi delle famiglie meno abbienti. Sono tredici strutture dislocate sul territorio, nei vari rioni, che offrono un servizio sociale educativo e ludico, preposto alla progettazione e all'organizzazione di un tempo libero qualificato per i ragazzi e i giovani della citt\u00e0. Ne sono destinatari tutti i bambini di et\u00e0 superiore ai cinque anni e i giovani, di norma, di et\u00e0 inferiore ai diciannove anni.\nTrieste nel 2017 \u00e8 stata eletta Capitale europea della scienza 2020 La nomina riconosce una tradizione scientifica che nella citt\u00e0 \u00e8 presente sin dall'inizio dell'Ottocento.. E' stata ospite anche del Science in the City Festival, uno dei pi\u00f9 grandi festival sulla scienza in Europa, dal 5 Luglio all'autunno 2020.\nMusica.\nA Trieste ha sede il Conservatorio di Musica Giuseppe Tartini: fondato nel 1903, \u00e8 uno dei tredici Conservatori storici italiani. Il Conservatorio appartiene al sistema di Alta Formazione Artistica, Musicale e Coreutica e dipende dal Ministero dell'Istruzione, Universit\u00e0 e Ricerca. Il Conservatorio Tartini ha sede nel prestigioso Palazzo Rittmeyer e offre quattro livelli di formazione: pre-accademico, di primo e secondo ciclo (laurea e master) e formazione degli insegnanti.\nLa pi\u00f9 antica istituzione musicale della citt\u00e0 \u00e8 la Cappella Civica, fondata nel 1538 e tenuta in vita dal Comune. Canta ogni domenica la messa delle 10.30 in Cattedrale e svolge un'intensa attivit\u00e0 concertistica. Attualmente \u00e8 diretta dal Maestro Roberto Brisotto e si avvale della collaborazione all'organo del Maestro Riccardo Cossi.\nMusei.\nTrieste accoglie 32 musei fra i quali troviamo il Museo Revoltella \u2013 Galleria d'arte moderna; i Civici musei di storia ed arte, una rete (\"museo multiplo\") di undici istituzioni museali triestine (Museo di storia ed arte, Orto lapidario, Museo del castello e armeria, Lapidario tergestino, Museo d'arte orientale, Museo teatrale Carlo Schmidl, Museo di guerra per la pace Diego de Henriquez, Museo della Risiera di San Sabba, Museo di storia patria, Museo Morpurgo de Nilma, Museo Sartorio, Museo del Risorgimento e sacrario di Oberdan, Museo postale e telegrafico della Mitteleuropa (in collaborazione con Poste italiane) e i Civici musei scientifici, costituiti da quattro istituzioni (Civico museo di storia naturale, Acquario marino, Museo del mare e Orto botanico). Altri tre musei fanno parte del Servizio bibliotecario urbano (Museo sveviano, Museo petrarchesco piccolomineo e Museo Joyce museum), a cui si aggiungono due biblioteche (Biblioteca civica Attilio Hortis e Biblioteca comunale del popolo Pier Antonio Quarantotti Gambini, l'Archivio diplomatico e l'Archivio storico).\nLo stadio Nereo Rocco, inaugurato nel 1992, ospita infine una serie di opere d'arte contemporanea, vincitrici di un apposito concorso (\"Nike\", di Paolo Borghi primo classificato, ed opere di Nino Perizi, Marino Cassetti e Franco Chersicola, Livio Schiozzi, Claudio Sivini, Carlo Ciussi, Luciano Del Zotto, Gianni Borta, Enzo Mari e Francesco Scarpabolla. Per il \"Polo natatorio\" Davide Rivalta ha scolpito l\"Ippopotamo in equilibrio sulla sfera\".\nTeatri.\nQuesti sono i principali teatri di Trieste:\nLetteratura.\nL'ambiente culturale mitteleuropeo e la particolare storia di Trieste hanno favorito fin dall'Ottocento l'affermazione di scrittori triestini e l'arrivo di importanti autori stranieri che nella citt\u00e0 vissero a lungo, tanto che si pu\u00f2 parlare di una letteratura triestina.\nMedia.\nStampa.\nPeriodici.\nDopo la chiusura negli anni '10 di storiche pubblicazioni quali \"Il Mercatino\" e \"Vita Nuova\", sono rimaste in attivit\u00e0 solo poche piccole testate, alcune dalla lunga storia e tradizione:\nRadio.\nNella citt\u00e0 giuliana \u00e8 presente la Sede Rai di Trieste, centro di produzione radiotelevisiva regionale della Rai per la regione autonoma Friuli-Venezia Giulia. Nata nel 1931 con la denominazione \"Radio Trieste\", sotto l'occupazione tedesca della citt\u00e0 (1943-1945) assunse il nome \"Radio Litorale Adriatico\", irradiando trasmissioni in tedesco, italiano e sloveno. Il 5 maggio 1945, con l'arrivo delle truppe jugoslave a Trieste, l'emittente assunse il nome di \"Radio Trieste Libera - Radio svobodni Trst\"; nel mese di giugno essa pass\u00f2 sotto il controllo del governo militare alleato. Nel 1954 la citt\u00e0 di Trieste torn\u00f2 all'Italia; nel giro di un anno, il 1\u00ba luglio 1955, Radio Trieste divenne formalmente la filiale regionale della Rai Radiotelevisione italiana per il Friuli-Venezia Giulia.\nCucina.\nLa cucina triestina rispecchia la realt\u00e0 storica di Trieste. Trieste ha accolto per secoli nel suo seno le genti e le tradizioni culinarie pi\u00f9 diverse. Da tale diversit\u00e0 \u00e8 nata una cucina particolarmente variata e sapida che ha saputo coniugare la gastronomia mediterranea con quella mitteleuropea. Citt\u00e0 bimillenaria di fondazione pre-romana, dopo essere diventata un centro urbano di secondaria importanza in epoca romana, Tergeste decadde in et\u00e0 tardoantica e medievale, e fino ai primi secoli dell'et\u00e0 moderna rimase un borgo murato la cui economia si basava essenzialmente sulla pesca e sul commercio del sale. Con l'introduzione del porto franco (1719), inizia una nuova era per la citt\u00e0, contraddistinta da un carattere profondamente cosmopolita, cui si accompagna la nascita di una cucina propriamente triestina che di tale cosmopolitismo sar\u00e0 specchio fedele.\nLa cucina tradizionale triestina ha la peculiarit\u00e0 di essere ricca non solo di ricette e piatti di mare, giustificati dalla presenza delle pescose acque dell'Adriatico, ma anche di carne, dati i tradizionali legami della citt\u00e0 con l'entroterra carsico e con il bacino danubiano. Se infatti la cucina marinara di Trieste \u00e8 prevalentemente affine a quella istro-dalmata, quella legata alle carni si riallaccia alle tradizioni culinarie mitteleuropee. Celebri sono anche i primi piatti, mentre dolci e dessert hanno fama di essere fra i pi\u00f9 raffinati d'Europa.\nNelle tavole triestine non possono mancare i vini carsolini prodotti nel Carso triestino (e nelle zone adiacenti appartenenti alla Slovenia), n\u00e9 quelli del Collio goriziano, la cui zona di produzione si estende in gran parte della vicina provincia di Gorizia. Particolarmente diffusi e apprezzati in citt\u00e0 sono anche i celebri vini friulani sia bianchi che rossi (Colli orientali del Friuli, Friuli-Annia, Friuli-Aquileia, Friuli-Grave ecc.).\nCelebre pietanza triestina \u00e8 il \"gulasch\", tradizionale piatto ungherese a base di spezzatino di manzo e con l'eventuale aggiunta di patate, diffusissimo in citt\u00e0. Sovente vengono utilizzati anche pezzi di prosciutto in aggiunta o talvolta anche in sostituzione delle patate. Se la salvia \u00e8 facoltativa, l'uso della paprica \u00e8 d'obbligo. Il \"gulasch\" nella sua versione triestina \u00e8 stato importato nella citt\u00e0 giuliana grazie alla dominazione austroungarica, che dur\u00f2 secoli.\nGeografia antropica.\nUrbanistica.\nLa pi\u00f9 importante arteria stradale di Trieste \u00e8 viale XX Settembre, che \u00e8 storicamente chiamata via dell'Acquedotto. Principale arteria pedonale della citt\u00e0, si estende per oltre un chilometro ed \u00e8 distribuito su quattro delle sette circoscrizioni storiche di Trieste (ovvero i quartieri di Cologna, Borgo Teresiano, San Giovanni e Chiadino). Il primo tratto \u00e8 completamente pedonalizzato mentre nella seconda parte possono circolare le autovetture.\nPrincipale piazza di Trieste \u00e8 piazza Unit\u00e0 d'Italia, chiamata durante il periodo austriaco \"Piazza Grande\" e successivamente nota anche come \"piazza Francesco Giuseppe\". Si trova ai piedi del colle di San Giusto, tra il Borgo Teresiano e Borgo Giuseppino. Di pianta rettangolare, la piazza si apre da un lato sul Golfo di Trieste ed \u00e8 circondata da numerosi palazzi ed edifici pubblici. Affacciate sulla piazza si trovano le sedi di diversi enti: il municipio di Trieste, il palazzo della Giunta regionale del Friuli Venezia Giulia e la prefettura del capoluogo.\nAltra importante piazza triestina \u00e8 piazza della Borsa, che \u00e8 conosciuta anche come il \"secondo salotto buono cittadino\". La piazza \u00e8 stata il centro economico della citt\u00e0 per tutto il XIX secolo ed \u00e8 immediatamente adiacente a piazza Unit\u00e0 d'Italia.\nRestringendosi, prosegue fino all'inizio di corso Italia, un'importante arteria cittadina. Il luogo ove sorge la piazza si trovava anticamente appena fuori dalle mura cittadine. Infatti nel punto dove si trova il passaggio con piazza Unit\u00e0 si trovava la porta di Vienna e le case che delimitano la piazza verso monte seguono la linea delle antiche mura verso la torre di Riborgo.\nPiazza della Repubblica, un tempo chiamata \"piazza Nuova\", \u00e8 una piazza del centro storico di Trieste. Si trova all'interno del borgo Teresiano, borgo storico triestino voluto dall'imperatrice Maria Teresa d'Austria nel XVIII sec. \u00c8 situata a met\u00e0 di via Mazzini (un tempo via Nuova) ed \u00e8 formata da un allargamento della strada stessa. Lo spazio in cui si sviluppa va dall'incrocio con via Dante Alighieri (un tempo via Sant'Antonio) a quello con via Santa Caterina da Siena.\nPiazza Oberdan, prima \"piazza della Caserma\", \u00e8 una delle principali piazze di Trieste. \u00c8 uno dei principali snodi del trasporto pubblico cittadino, posta a poca distanza dalla stazione Centrale, posta Centrale e tribunale, \u00e8 sede del Consiglio regionale del Friuli-Venezia Giulia.\nPiazza Venezia \u00e8 situata nel Borgo Giuseppino. La piazza, un tempo nota come \"piazza Giuseppina\" (come per il borgo, in onore di Giuseppe II d'Asburgo-Lorena) e \"piazza Ganza\", \u00e8 accreditata come uno dei centri della movida triestina. Essa presenta un monumento di Massimiliano e diversi palazzi storici.\nSuddivisioni storiche.\nRioni tradizionali e localit\u00e0, con segnati attraverso (*) corrispondenti alle circoscrizioni\nEconomia.\nLe attivit\u00e0 commerciali e industriali della citt\u00e0 sono ancora legate, anche se in misura minore rispetto al passato, al porto. Nonostante l'incidenza negativa di quest'ultimo sul piano economico e occupazionale, la popolazione triestina gode di un alto tenore di vita (nel 2008 la Provincia di Trieste era seconda in Italia dopo quella di Milano) e di elevati livelli di reddito.\nAlcune fra le maggiori compagnie di assicurazione vennero fondate a Trieste a partire dal periodo Asburgico: Assicurazioni Generali (1831), SASA Assicurazioni (1923 \u2013 in seguito incorporata nel gruppo UnipolSai), Lloyd Adriatico (1936) e Riunione Adriatica di Sicurt\u00e0 (RAS) (1838). Le ultime due oggi sono incorporate nel gruppo tedesco Allianz. Tuttora la direzione generale di Assicurazioni Generali e quella della compagnia assicuratrice telefonica online Genertel hanno sede a Trieste, cos\u00ec come Allianz S.p.A., che nella citt\u00e0 conta la sede legale e operativa.\nNel settore dell'industria ci sono stabilimenti che trattano la metallurgia e la meccanica industriale e navale, in funzione dalla fine dell'Ottocento.\nLa Ferriera di Servola \u00e8 un complesso industriale specializzato nella produzione di ghisa, sito a Servola, un rione di Trieste. Il complesso siderurgico si estende per metri quadri e all'ottobre 2012 impiega direttamente circa 500 dipendenti pi\u00f9 300 dell'indotto.\nLa fabbrica macchine della W\u00e4rtsil\u00e4 Italia, ex Grandi Motori Trieste, \u00e8 il pi\u00f9 grande stabilimento per la produzione di motori navali in Europa e uno dei pi\u00f9 importanti di componenti per centrali elettriche. Lo stabilimento, in continua crescita, ha ricevuto anche delle commesse per le ricostruzioni di centrali in Iraq. Trieste \u00e8 anche sede del gruppo Fincantieri (con cantieri presenti in Italia, Stati Uniti, Norvegia, Romania, Vietnam e Brasile), leader mondiale nella costruzione di navi da crociera e da supporto offshore e in ascesa nel settore della marina militare.\nGrazie allo sviluppo dell'industria meccanica favorito dai numerosi cantieri navali, a partire dai primi anni del XX secolo vennero fondate anche societ\u00e0 per la produzione di velivoli e autoveicoli, raggiungendo il massimo sviluppo a partire dal 1922, con l'insediamento di uno stabilimento della Ford e della sede legale della filiale italiana, per poi vedere chiudere le attivit\u00e0 produttive dal 1931 in poi a causa delle pressioni della Fiat al regime fascista.. Le ultime imprese attive nella produzione di autoveicoli chiusero nel secondo dopoguerra.\nA Trieste si trovano anche i laboratori della Flextronics e della Telit, importanti compagnie operante nel settore delle telecomunicazioni.\nNel settore alimentare possiamo ricordare importanti societ\u00e0 come Illy (caff\u00e8), Principe e Sfreddo (salumi), Parovel, Potocco, Pasta Zara, Stock. Sono di fondazione triestina anche la Hausbrandt (caff\u00e8) e la Dreher.\nOltre il 90% di tutte le aziende industriali e buona parte di quelle artigianali (es. Zona Artigianale Dolina) trovano la loro sede nella zona industriale sita nelle valli di Zaule e delle Noghere, a cavallo dei Comuni di Trieste, Muggia e San Dorligo della Valle, amministrata dall'EZIT.\nNel capoluogo giuliano \u00e8 presente un settore avanzato della ricerca scientifica, un sincrotrone, un centro avanzato di fisica teorica, e terziario avanzato.\nA Trieste c'\u00e8 anche la sede dell'Italia Marittima (ex Lloyd Triestino) societ\u00e0 nata nel 1836 ed a oggi una delle pi\u00f9 vecchie e longeve compagnie di navigazione del mondo.\nInfine, occorre ricordare che Trieste \u00e8, dopo Roma, la citt\u00e0 italiana che vanta la maggior concentrazione di dipendenti pubblici sul totale della popolazione residente. La motivazione va ricercata nelle conseguenze dell'esodo istriano: a Trieste, infatti, fu trovata una sistemazione alle migliaia di esuli provenienti dall'Istria, dal Quarnero, dalla Dalmazia, che gi\u00e0 lavoravano per lo Stato italiano prima di lasciare le terre di origine.\nInfrastrutture e trasporti.\nStrade.\nTrieste \u00e8 servita dall'A4 attraverso il raccordo autostradale 13 Sistiana-Padriciano ed \u00e8 inserita nei collegamenti europei E70, E61 ed E751. Il raccordo autostradale 13 diventa, dopo l'uscita di Cattinara, la \"nuova SS 202/sopraelevata di Trieste\" e arriva fino al porto della citt\u00e0.\nImportante per la citt\u00e0 giuliana \u00e8 la Grande Viabilit\u00e0 Triestina, che \u00e8 il collegamento stradale, con caratteristiche di autostrada o di strada extraurbana principale, tra la citt\u00e0 di Trieste e la rete autostradale italiana e slovena.\nLa denominazione \"Grande Viabilit\u00e0 Triestina\" attualmente non \u00e8 assegnata ad alcuna strada. Fino al 1997 veniva cos\u00ec chiamata la sopraelevata di Trieste (ora SS 202).\n\u00c8 composta da tratti viari classificati diversamente ma collegati tra loro senza soluzione di continuit\u00e0.\nLa GVT ha inizio a Sistiana come continuazione dell'autostrada A4.\nPartendo dall'autostrada A4 al molo VII del porto di Trieste, la GVT \u00e8 cos\u00ec composta:\nLa GVT si compone inoltre di due diramazioni, con caratteristiche di autostrada, verso i confini sloveni, costruite in quanto previste dagli accordi di Osimo del 1975 e dal conseguente decreto del presidente della Repubblica 6 marzo 1978, n. 100 (GU n. 102 suppl. ord. del 13/04/1978):\nSnodi.\nNei pressi della citt\u00e0 giuliana, nel comune sparso di Monrupino, \u00e8 situato l'interporto di Trieste Fernetti, un complesso intermodale che costituisce anche un'area retroportuale di supporto ai terminal marittimi del Porto di Trieste e del Porto di Monfalcone ai quali \u00e8 collegato da una infrastruttura stradale e da una linea ferroviaria. La sua inaugurazione risale al 1972.\nPosizionato lungo la direttrice Baltico-Adriatico-Mediterraneo e lungo la direttrice del corridoio multimodale che congiunge Barcellona a Kiev, svolge il ruolo di piattaforma logistica per i traffici terrestri tra l'Europa Occidentale e l'Europa orientale e di hub strategico di connessione per i traffici merci tra i mercati dell'Europa centro-orientale ed il bacino del Mediterraneo.\nFerrovie.\nTrieste \u00e8 servita dalle ferrovie Venezia-Trieste e Udine-Trieste, dalla ferrovia Meridionale e dalla ferrovia Transalpina, non utilizzata nel breve tratto urbano.\nIl traffico passeggeri \u00e8 concentrato nella stazione di Trieste Centrale, servita da treni regionali svolti da Trenitalia nell'ambito del contratto di servizio stipulato con la Regione Friuli-Venezia Giulia e da collegamenti a lunga percorrenza svolti anch'essi da Trenitalia.\nNella relazione metropolitana (M40) con la stazione di Monfalcone alcuni treni fermano a Miramare, Stazione di Bivio d'Aurisina e Stazione di Sistiana-Visogliano. Dal 2018 \u00e8 costituita la Stazione di Trieste Airport a servizio dell'aeroporto e della piattaforma intermodale regionale.\nI treni per la Slovenia partono dalla stazione di Villa Opicina.\nIl traffico merci \u00e8 generato prevalentemente dal porto; dallo scalo di Campo Marzio partono quotidianamente treni merci in gran parte dedicati al trasporto intermodale e le cosiddette \"autostrade viaggianti\" in servizio internazionale.\nAeroporti.\nL'aeroporto di Trieste-Ronchi dei Legionari \u00e8 situato a a nord-ovest dalla citt\u00e0 ed \u00e8 servito da voli nazionali e internazionali. Sito nella provincia di Gorizia, a sud-ovest di Gorizia, a nordovest di Trieste e a a sud di Udine, lungo la ex strada statale 14 della Venezia Giulia, \u00e8 nel territorio del comune di Ronchi dei Legionari. La struttura, aperta al traffico commerciale, \u00e8 dotata di una pista in asfalto lunga e larga , con orientamento RWY 09-27 ed \u00e8 gestita dalla societ\u00e0 Aeroporto Friuli Venezia Giulia S.p.A. con il nome commerciale di \"Trieste Airport \u2013 Friuli Venezia Giulia\".\nDal 2007 l'aeroporto \u00e8 stato intitolato alla memoria di Pietro Savorgnan di Brazz\u00e0, esploratore friulano.. Guardando l'area compresa tra Alto Adriatico e Alpi Orientali, tra Italia (Friuli Venezia Giulia e Veneto), Slovenia, Croazia e Austria (Carinzia) il suo bacino d'utenza supera i 5 milioni di persone, calcolati sulla base di un tempo di percorrenza in auto di 90 minuti necessario per raggiungere l'aeroporto.\nPorti.\nIl porto di Trieste \u00e8 il pi\u00f9 grande d'Italia per quantit\u00e0 di merci scambiate ed uno dei pi\u00f9 importanti nel sud Europa, nel 2019 ha raggiunto le tonnellate di merci movimentate grazie soprattutto al traffico marittimo di idrocarburi, che ne costituiscono la parte preponderante. Storicamente fu il principale sbocco marittimo dell'Impero austriaco, che nel 1719 gli riconobbe lo status di porto franco. Il porto rimane uno snodo internazionale per i flussi di scambio terra-mare di merci dirette principalmente verso l'est Europa e l'Asia.\nA Trieste \u00e8 presente un'intensa attivit\u00e0 croceristica che porta ogni estate pi\u00f9 di passeggeri. Durante il periodo estivo \u00e8 attivo un collegamento marittimo gestito dall'APT con la cittadina di Grado. La societ\u00e0 Trieste Lines, invece, ha in gestione il sistema di collegamenti con la costa istriana, con aliscafi veloci che raggiungono Pirano, Rovigno e Pola.\nMobilit\u00e0 urbana.\nIl trasporto pubblico \u00e8 gestito dalla Trieste Trasporti, che esercisce autolinee urbane, e interurbane, servizi marittimi e la tranvia di Opicina. Nel 2019 risulta 3\u00b0 in Italia per offerta di trasporto pubblico, ovvero chilometri percorsi dai mezzi pubblici in rapporto al numero di abitanti.\nIn passato la citt\u00e0 era dotata di una rete tranviaria di Trieste e una rete filoviaria di Trieste. La prima \u00e8 stata rappresentata da una vasta rete di linee, poi inesorabilmente soppresse. Dal 1970, l'unica linea rimasta attiva \u00e8 la Tranvia di Opicina. La rete filoviaria di Trieste fu in esercizio nella citt\u00e0 giuliana dal 1935 al 1975. La prima linea filoviaria della citt\u00e0 di Trieste fu attivata nel 1935: si trattava della cosiddetta linea dei Colli, da piazza Goldoni alla stazione di Campo Marzio, a cui seguirono altre linee negli anni seguenti. L'11 giugno 2016 era stata inaugurata una nuova linea tranviaria di collegamento tra il centro della citt\u00e0 e il porto vecchio, sui binari gi\u00e0 esistenti, la quale tuttavia \u00e8 stata chiusa dopo poco.\nAmministrazione.\nConsolati.\nIl Corpo Consolare di Trieste \u00e8 composto da 30 rappresentanze consolari, le quali sono:\nSport.\nSociet\u00e0 sportive.\nNella citt\u00e0 sono presenti numerose societ\u00e0 sportive, tra le quali l'Unione Sportiva Triestina Calcio 1918, uno dei pi\u00f9 antichi club calcistici italiani che riusc\u00ec, nella stagione 1947-1948, a raggiungere la Serie A giungendo seconda in classifica dietro al Torino campione d'Italia.\nDurante l'esistenza del Territorio Libero di Trieste la citt\u00e0 giuliana ebbe due squadre calcistiche partecipanti a due campionati di due nazioni differenti, la Triestina nel campionato italiano, mentre il Circolo Sportivo Ponziana 1912 gioc\u00f2, invitato ufficialmente dalla Federazione calcistica della Serbia, nel campionato jugoslavo, con il nome \"Amatori Ponziana Trst\". La Triestina fall\u00ec nel 1994 per poi essere rifondata nel 2012 e nel 2016. La Ponziana, dal 1949, torn\u00f2 a partecipare a campionati italiani.\nAltra importante societ\u00e0 sportiva triestina \u00e8 la Pallacanestro Trieste, che \u00e8 la principale societ\u00e0 di pallacanestro maschile della citt\u00e0 giuliana, erede della storica \"Pallacanestro Trieste\" fallita nel 2004. Milita in Serie A1. Gioca le sue partite interne all'Allianz Dome. Nel suo palmar\u00e8s conta la vittoria di cinque scudetti tra il 1930 e il 1941. Nel 1984 la societ\u00e0 venne acquistata dal magnate del tessile Giuseppe Stefanel. Al momento dell'acquisto la societ\u00e0 militava nella seconda serie nazionale (A2) ma il presidente intendeva farne una squadra da scudetto. Le prime mosse furono l'acquisto di un nuovo capo allenatore il bosniaco Bogdan Tanjevi\u0107, senza per\u00f2 ottenere i risultati sperati.\nRilevanti per la storia sportiva di Trieste sono i vari club velici storici, come lo Yacht Club Adriaco e la Societ\u00e0 velica di Barcola e Grignano, che testimoniano la lunga storia della citt\u00e0 giuliana in questo sport. Di rilievo assoluto \u00e8 la Barcolana, storica regata velica internazionale che si tiene ogni anno nel Golfo di Trieste nella seconda domenica di ottobre. Nota per essere una delle regate con pi\u00f9 alta partecipazione, dall\u2019edizione 2018, la Barcolana, con imbarcazioni iscritte, si pone in vetta nella classifica delle regate pi\u00f9 affollate al mondo, un traguardo ambito e raggiunto con impegno da tutta la \"Societ\u00e0 Velica di Barcola e Grignano\". Attualmente dunque la Barcolana \u00e8 la regata pi\u00f9 grande del mondo.\nIl capoluogo giuliano vanta anche un'antica e radicata tradizione remiera che risale alla met\u00e0 del XIX secolo. Attualmente sono sette le societ\u00e0 di canottaggio presenti a Trieste. Le pi\u00f9 note e titolate sono la Canottieri Adria 1877, la Canottieri Trieste, il Circolo Canottieri Saturnia, la Societ\u00e0 Ginnastica Triestina Nautica e la Societ\u00e0 Nautica Canottieri Nettuno.\nAltre squadre sportive maschili triestine sono la Pallamano Trieste che vanta 17 scudetti e milita in Serie A - 1\u00aa Divisione Nazionale, i Muli Trieste, societ\u00e0 di football americano che partecipa alla Lega Nazionale American Football, la Pallanuoto Trieste, che partecipa alla serie A1, l'Edera Trieste (Campioni d'Italia 2010-2011) e la Kwins Polet Trieste, squadre di hockey in line che militano in A1. Sono di rilievo anche l'Hockey Club Trieste, squadra di Hockey su prato, che milita nella serie B, l'U.S. \u0160.Z. Bor, associazione polisportiva, il Circolo Sportivo Ponziana 1912, squadra di calcio attualmente non in attivit\u00e0, l'A.S.D. San Luigi Calcio, squadra di calcio che milita in Serie D la Junior Alpina Trieste, squadra di baseball e softball con varie categorie (dal minibaseball all'under21) e il Venjulia Rugby Trieste, squadra di rugby militante in Serie B con diverse categorie, dal minirugby alla Prima Squadra, Femminile e Old.\nIl baseball a Trieste risale alla fine della seconda guerra mondiale, durante l'amministrazione del governo militare alleato, quando Trieste faceva parte del Territorio Libero di Trieste e i militari statunitensi di stanza nella Zona A del territorio ne diffusero l'uso. Per quanto riguarda le squadre femminili sono di rilievo la societ\u00e0 Ginnastica Artistica '81, che partecipa alla Serie A1 di Ginnastica Artistica Femminile, la Pallanuoto Trieste che partecipa alla serie A2, la Ginnastica Triestina, che vanta 5 Scudetti, partecipa alla serie A2 di basket e la ASD Futurosa basket Trieste, societ\u00e0 che partecipa a tutte le categorie giovanili e minibasket.\nImpianti sportivi.\nDegno di nota, da un punto di vista infrastrutturale, \u00e8 lo Stadio Nereo Rocco, che rappresenta il principale impianto calcistico di Trieste, dedicato a Nereo Rocco, celebre calciatore e allenatore giuliano. Lo stadio Nereo Rocco ospita gli incontri interni della ; in esso vi \u00e8 inoltre la sede della stessa societ\u00e0 nonch\u00e9 degli uffici provinciali del CONI e il dipartimento di medicina sportiva; in talune occasioni \u00e8 stato teatro di importanti concerti musicali, tra cui Vasco Rossi, Pearl Jam, Bruce Springsteen e Zucchero Fornaciari. Lo stadio sorge nel quartiere di Valmaura, alla periferia sud della citt\u00e0, nei pressi dell'uscita della SS 202, vicino al vecchio stadio Giuseppe Grezar.\nLo stadio Giuseppe Grezar, in particolare, \u00e8 un impianto sportivo di Trieste, il secondo pi\u00f9 importante della citt\u00e0 dopo il pi\u00f9 recente stadio Nereo Rocco. Nato come \"Littorio\", poi dal dopoguerra fino al 1967 chiamato \"Comunale\", fu successivamente intitolato al calciatore triestino Giuseppe Grezar, che faceva parte della squadra del Grande Torino e che fu tra le vittime della tragedia di Superga del 1949. Per molte stagioni impianto interno della , \u00e8 stato trasformato in un impianto polifunzionale, con una pista di otto corsie dedicata all'atletica leggera.\nAltri impianti sportivi triestini degni di nota sono il PalaChiarbola, palazzetto utilizzato principalmente per la pallamano primo palazzo dello sport della citt\u00e0 di Trieste, costruito nella prima met\u00e0 degli anni settanta del XX secolo, ed intitolato successivamente a Giorgio Calza. Si trova nel rione di Chiarbola, con accessi da Via Visinada e da Piazzale delle Puglie. Adatto a tutte le discipline che si praticano al chiuso, \u00e8 utilizzato prevalentemente per il gioco della pallamano. Ha una capienza di poco superiore ai 2000 posti a sedere, suddivisi tra una tribuna e due curve. Dispone anche una di una palestra secondaria di misure regolamentari, nonch\u00e9 di tre palestrine dedicate al pugilato e alle discipline dell'atletica pesante.\nIl PalaTrieste, palazzetto di gestione della Pallacanestro Trieste 2004, \u00e8 un'arena coperta di Trieste. \u00c8 dotato di posti a sedere, disposti ad anello attorno al parquet di gioco. Il 25 maggio 2011 \u00e8 stato formalmente intitolato al grande poliatleta triestino Cesare Rubini, scomparso nello stesso anno. L'impianto, di propriet\u00e0 del Comune di Trieste, ospita le partite casalinghe delle principali squadre di pallacanestro cittadine, mentre in passato \u00e8 stato sede delle gare casalinghe delle principali squadre triestine di pallavolo (come l'AdriaVolley Trieste e la Virtus Pallavolo Trieste, quest'ultima femminile)."}
{"id": "2499762", "revid": "767487", "url": "https://it.wikipedia.org/wiki?curid=2499762", "title": "George Mills", "text": "Carriera.\nCresciuto nelle giovanili del Bromley, Mills \u00e8 stato acquistato dal Chelsea nel 1929, disputando con esso ogni sua partita da professionista. In 239 partite totali, ha segnato ben 125 gol, confermandosi un buon attaccante. Nonostante le lusinghe di societ\u00e0 all'epoca pi\u00f9 forti della sua, egli decise di rimanere sempre nelle file dei \"Blues\".\nNella sua stagione da debuttante, realizz\u00f2 14 reti in 20 incontri, contribuendo considerevolmente alla promozione della squadra in First Division. La sua annata migliore fu quella 1936-1937, nella quale totalizz\u00f2 22 marcature in 32 match. Grazie alle sue performance, fu chiamato in nazionale, con la quale disput\u00f2 e vinse solo tre partite, segnando complessivamente tre gol, tutti nel 5-1 del 23 ottobre 1937 contro l'Irlanda del Nord.\nMills fu il primo giocatore del Chelsea ad aver segnato pi\u00f9 di 100 gol nel campionato, e tuttora occupa il settimo posto nella classifica dei migliori marcatori del club. \u00c8 stato inoltre l'ultimo membro dei \"Blues\" ad aver segnato 5 gol contro il in una sola partita, terminata 6-1 (agosto 1937). Dopo il ritiro dal professionismo, divenne membro dello staff del club a cui aveva dato tanto nella sua carriera."}
{"id": "2499763", "revid": "212348", "url": "https://it.wikipedia.org/wiki?curid=2499763", "title": "Batciclo", "text": "Il Batciclo (\"BatPod\"), a volte chiamato anche la Batmoto, \u00e8 il motoveicolo di Batman, supereroe dei fumetti pubblicati dalla DC Comics.\nNell'universo DC la motocicletta di Batman \u00e8 una moto da strada con motore V4 di 786\u00a0cm\u00b3 raffreddato a liquido. Contiene un carburatore controllato da un computer e un paravento a prova di proiettile."}
{"id": "2499765", "revid": "1632387", "url": "https://it.wikipedia.org/wiki?curid=2499765", "title": "Narodni dom", "text": "Il Narodni dom (in sloveno \"Casa nazionale,\" \"Casa del popolo\" o Casa di Cultura) di Trieste era la sede delle organizzazioni degli sloveni triestini, un edificio polifunzionale nel centro di Trieste, nel quale si trovavano anche un teatro, una cassa di risparmio, un caff\u00e8 e un albergo (Hotel Balkan).\nFu incendiato dai fascisti il 13 luglio 1920, nel corso di quello che Renzo De Felice defin\u00ec \"il vero battesimo dello squadrismo organizzato\".\nCostituzione della societ\u00e0 Narodni dom.\nNel 1900 si riun\u00ec il comitato promotore per la costituzione della societ\u00e0 Narodni dom (Casa Nazionale). L'organismo - composto da note personalit\u00e0 del movimento nazionale degli sloveni di Trieste\u00a0\u2013 verteva attorno alla societ\u00e0 politica Edinost. Lo statuto venne approvato con decreto dell'Imperiale Regia Luogotenenza di Trieste in data 30 ottobre 1900. L'istituto di credito sloveno \"Banca di risparmio e prestiti\" di Trieste acquist\u00f2 il terreno il 29 aprile 1901 per la costruzione dell'edificio del Narodni dom al n. 2 della piazza chiamata all'epoca Piazza Caserma, oggi Piazza Oberdan. Il 7 luglio 1901 si svolse nelle sale della \"Sala di lettura Slovena\" in via San Francesco 2 l'assemblea costitutiva della societ\u00e0 \"Casa Nazionale\" - \"Narodni dom\".\nStoria.\nNei primi dieci anni del Novecento, a causa dell'immigrazione da ogni parte dell'impero, la comunit\u00e0 slava (sloveni, croati, cechi) di Trieste era pi\u00f9 che raddoppiata, passando da 25.000 a 57.000 abitanti nel comune (dal 15% al 25%) e da 6.500 a 22.000 nella citt\u00e0 (dal 5% al 13%). Le numerose societ\u00e0 e organizzazioni slovene e di altri ceppi slavi videro quindi la necessit\u00e0 di costruire un edificio che potesse ospitare le loro attivit\u00e0: fu seguito l'esempio di altre citt\u00e0 con presenza di forti minoranze slovene (come Klagenfurt, Maribor, Celje e Gorizia) dove tra fine Ottocento e inizio Novecento furono costruite le cosiddette \"Case del popolo\" o \"Case nazionali\" per ospitare attivit\u00e0 culturali (e talvolta, come a Gorizia, anche commerciali) slovene. Questi edifici, chiamati in sloveno \"Narodni dom\", avevano assunto anche un forte valore simbolico, in quanto dovevano rappresentare un simbolo visivo della crescente potenza numerica, economica e culturale delle comunit\u00e0 urbane slovene. Per questa ragione furono costruiti anche in alcune citt\u00e0 a maggioranza slovena e con amministrazioni slovene (come Novo Mesto e la stessa Lubiana). Nel comune di Trieste erano gi\u00e0 presenti due Case nazionali slovene, una a Barcola e l'altra nel quartiere di San Giacomo.\nLa sede unica del \"Narodni dom\" di Trieste fu collocata nel 1907 all'interno dell'Hotel Balkan, un imponente edificio realizzato tra il 1901 e il 1904 secondo il progetto dell'architetto Max Fabiani. Si trattava, per l'epoca, di un edificio d'avanguardia, plurifunzionale e che, oltre ad un hotel, ospitava una sala teatrale, gli uffici per varie organizzazioni, banche e assicurazioni.\nL'incendio.\nNella primavera e nell'estate del 1920, a pi\u00f9 di un anno dalla fine della guerra, e dopo l'abbandono da parte italiana delle trattative di pace, le relazioni tra Regno d'Italia e Regno dei Serbi, Croati e Sloveni erano estremamente tese. La Venezia Giulia si trovava sotto amministrazione civile italiana provvisoria, mentre la parte della Dalmazia promessa all'Italia dal patto di Londra si trovava sotto amministrazione militare italiana. La questione di Fiume era ancora aperta e le trattative tra i due Stati procedevano in un clima di veti e minacce reciproche. A Trieste era da poco diventato segretario del fascio di combattimento cittadino il toscano Francesco Giunta, che nel giro di pochi mesi avrebbe cambiato le sorti del movimento fascista giuliano, portandolo a conquistare l'egemonia nella vita politica cittadina.\nA seguito dell'uccisione di due marinai italiani a Spalato nel corso di uno scontro fra militari italiani e nazionalisti jugoslavi mai perfettamente chiarito durante il quale era stato ucciso anche un civile croato, Francesco Giunta convoc\u00f2 un comizio nel tardo pomeriggio del 13 luglio 1920 in piazza dell'Unit\u00e0.\nNel \"memorandum\" presentato il 1\u00ba settembre dalla societ\u00e0 politica slovena Edinost al Presidente del Consiglio dei Ministri Giovanni Giolitti, si legge: \u00abIl giorno 13 luglio 1920 i giornali nazionalisti triestini \"Il Piccolo\", \"L'Era Nuova\" e \"La Nazione\" riportavano un proclama del Fascio Triestino di Combattimento dove si invitava la popolazione per le ore 18 ad un comizio in Piazza dell'Unit\u00e0 esortandola ad una energica reazione ai fatti di Spalato col motto che \"\u00e8 finito il tempo del buon Italiano\"\u00bb. La questura prevedeva che nel pomeriggio probabilmente ci sarebbero stati dei disordini, e predispose ingenti misure di protezione delle associazioni politiche, culturali ed economiche slave di Trieste.\nDurante il comizio la tensione era molto alta.\nGiunta pronunci\u00f2 un discorso dal tono e dai contenuti estremamente violenti e minacciosi:\nVerso la fine del comizio, scoppiarono dei tafferugli, nel corso dei quali diverse persone caddero a terra riportando ferite da arma da fuoco o da taglio. Tra queste, il fuochista Antonio Raikovich, che se la cav\u00f2 con 15 giorni d'ospedale, e il cuoco della trattoria \"Bonavia\", il diciassettenne di Novara Giovanni Nini, che mor\u00ec sul colpo. La responsabilit\u00e0 di questa uccisione non fu mai accertata. Nel 1924 il Prefetto Mosconi parler\u00e0 de \u00ab[\u2026]l'uccisione di un cittadino in un comizio di protesta, ritenuta (sic) opera di uno slavo\u2026\u00bb Secondo lo storico fascista Attilio Tamaro \u00abmentre si svolgeva l'imponente comizio e Francesco Giunta, segretario del fascio, parlava, uno slavo uccise un fascista, che s'era intromesso per salvare un ufficiale da quello aggredito.\u00bb Secondo lo storico antifascista C. Schiffrer, \u00abin realt\u00e0 il disgraziato giovane (il cuoco pugnalato) si trovava l\u00ec per caso e quando fu colpito ..., secondo le cronache giornalistiche, esclam\u00f2:\"io non c'entro!\". La verit\u00e0 \u00e8 che a Giunta occorreva la \"scintilla\", occorreva un morto, ed i suoi provvidero\u00bb. Appena si sparse la notizia della morte del Nini, il Prof. Randi sal\u00ec sul palco e annunci\u00f2 che un italiano \"ex-combattente\" era stato ucciso da uno slavo. Muovendosi secondo un piano precostituito, gruppi di manifestanti lasciarono la piazza e attaccarono diversi obiettivi. Le azioni compresero il danneggiamento di negozi gestiti da sloveni, l'assalto di alcune sedi di organizzazioni slave e socialiste, la sassaiola contro la sede del consolato jugoslavo di via Mazzini e la devastazione degli studi di diversi professionisti, tra cui quello dell'avvocato Josip Vilfan, uno dei \"leader\" politici delle comunit\u00e0 slovena e croata di Trieste. Le squadre d'azione fasciste si divisero in tre colonne, di cui una percorse la via Roma, un'altra la via San Spiridione, e la terza la via Dante; riunitesi presso il \"Narodni dom\", seguite da una folla ingente, iniziarono ad assediare l'edificio da ogni lato, sotto la guida di Giunta. L'hotel Balkan in quel momento era protetto da oltre 400 fra soldati, carabinieri e guardie regie inviate a presidio dell'edificio dal vice commissario generale, Francesco Crispo Moncada.\nAll'appressarsi della folla, dal terzo piano dell'edificio fu lanciata almeno una bomba a mano, cui secondo testimonianze dell'epoca segu\u00ec anche una scarica di colpi di fucile contro la folla. Fu ferito dalle schegge della granata il ventitreenne Luigi Casciana, tenente di fanteria che si trovava in licenza a Trieste, che mor\u00ec la settimana successiva in circostanze poco chiare dopo essere stato trasferito all'ospedale militare.\nAltre otto persone furono ferite dalle bombe. I militari che circondavano l'edificio risposero al fuoco. La ricostruzione esatta della dinamica dei fatti, tuttavia, \u00e8 controversa. Secondo un'altra versione, dal palazzo delle Ferrovie qualcuno spar\u00f2 in aria un razzo, dopodich\u00e9 l'edificio del \"Narodni Dom\" fu bersaglio della sparatoria e i militari presero l'iniziativa di assaltarlo. I fascisti forzarono le porte dell'edificio, vi gettarono all'interno alcune taniche di benzina e appiccarono il fuoco, dopodich\u00e9 impedirono ai pompieri (subito intervenuti) di spegnere l'incendio. Secondo la stampa dell'epoca, il rapido propagarsi dell'incendio con numerosi scoppi sarebbe stato favorito dal fatto che membri della comunit\u00e0 slava avrebbero celato all'interno del Narodni un arsenale di esplosivi ed armi. Tuttavia, riporta Apollonio, dalle successive indagini di polizia non emerse alcun riscontro dell'esistenza di tale arsenale. Altri sottolineano le responsabilit\u00e0 dei militari che avevano il compito di proteggere l'edificio, i quali non fermarono gli aggressori, ma di fatto si unirono a loro. Apollonio riporta le testimonianze di tre cittadini statunitensi, ospiti dell'albergo, secondo cui gli assalitori, una volta entrati nell'edificio, ammassarono delle masserizie e vi versarono sopra del liquido infiammabile. Le fiamme si propagarono rapidamente all'intero edificio.\nTutti gli ospiti del \"Narodni dom\" riuscirono a salvarsi, ad esclusione del farmacista di Bled di origini lubianesi Hugo Roblek. In alcune fonti Roblek \u00e8 erroneamente indicato come custode o addirittura proprietario dei locali; Roblek si gett\u00f2 da una finestra e mor\u00ec sul colpo, mentre la moglie, che si lanci\u00f2 con lui, pur ferendosi gravemente, riusc\u00ec a salvarsi. L'incendio distrusse completamente l'edificio: per alcuni testimoni l'intervento dei vigili del fuoco fu impedito dagli squadristi; per altri invece l'intervento dei vigili del fuoco ci fu e riusc\u00ec ad impedire al fuoco di attaccare gli edifici circostanti. L'incendio fu domato completamente solo il giorno successivo.\nLa sera del 14 luglio venne devastato e incendiato anche il \"Narodni dom\" di Pola, nel corso di un'azione simile.\nDopo l'incendio.\nSecondo Gaetano Salvemini l'obiettivo immediato che i fascisti e i nazionalisti si proposero di realizzare attraverso l'incendio del \"Narodni dom\" sarebbe stato quello di sabotare le trattative italo-jugoslave per la questione di Fiume e dei confini tra i due paesi. Se da quel punto di vista si pu\u00f2 dire che l'obiettivo fu mancato, le conseguenze del rogo tuttavia furono gravi e di lunghissima durata. L'incendio del \"Narodni dom\" rappresent\u00f2 un momento di svolta nell'affermazione del \"fascismo di confine\":\n\u00abIl rogo annuncia, con le fiamme che ben si possono scorgere da diversi punti della citt\u00e0, un drastico cambiamento. Sembra quasi una celebrazione sacra, di morte e di purificazione: nella reinvenzione della storia, che il fascismo opera per gli eventi locali e nazionali, lo scenario maestoso di quel rogo diventa uno dei pi\u00f9 importanti miti d'origine della nuova Italia di confine\u00bb. Non a caso, l'anno successivo, durante il comizio inaugurale della sua campagna elettorale per le elezioni politiche, Giunta si espresse in questi termini:\nLa distruzione del \"Narodni dom\", insomma, \u00abrappresent\u00f2 la prima grande frattura tra gli Italiani della Venezia Giulia e le popolazioni \"allogene\", sloveni e croati, con conseguenze funeste per tutti gli abitanti della regione\u00bb.\nL'edificio completamente devastato dal fuoco fu espropriato alle organizzazioni slovene (che vennero definitivamente dissolte con decreto nel 1927). Fu quindi rilevato da una societ\u00e0 milanese che ristruttur\u00f2 completamente l'edificio adibendolo ad hotel con il nome di \"Regina\". Nel 1923 inizi\u00f2 la costruzione di un nuovo edificio che avrebbe escluso l'ex Balkan dalla rinnovata Piazza Oberdan.\nNel 1954 lo scrittore sloveno Boris Pahor pubblica il libro \"Il rogo nel porto\", che include il racconto omonimo sull'incendio del Narodni dom.\nIl Narodni dom divenne il simbolo dell'inizio delle persecuzioni fasciste contro gli sloveni e i croati della Venezia Giulia, e per questo il 13 luglio 2010 fu meta, insieme al monumento agli esuli istriani, fiumani e dalmati sito in piazza Libert\u00e0 a Trieste, di un omaggio dei Presidenti di Italia, Slovenia e Croazia in occasione di un incontro di riconciliazione.\nDopo la seconda guerra mondiale, la comunit\u00e0 slovena chiese pi\u00f9 volte che l'edificio tornasse a svolgere attivit\u00e0 a favore della minoranza. Oggi l'edificio, sito in via Filzi, ospita la sede della Sezione di Studi in Lingue Moderne per Interpreti e Traduttori dell'Universit\u00e0 degli studi di Trieste e una biblioteca di oltre 43.000 volumi. Nel dicembre del 2004 il Magnifico Rettore dell'Universit\u00e0 degli Studi di Trieste, Prof. Domenico Romeo, scopr\u00ec una targa bilingue che ricorda il significato storico dell'edificio e della sua distruzione. Dalla primavera dello stesso anno, al piano terra, alcuni spazi sono stati messi a disposizione delle istituzioni culturali e scientifiche della comunit\u00e0 slovena. Nell'aprile del 2004 l'allora Presidente della Commissione Europea Romano Prodi, e l'allora Presidente della Regione Friuli-Venezia Giulia Riccardo Illy visitarono le strutture gestite dalla comunit\u00e0 slovena all'interno dell'ex \"Narodni dom\", tra cui un centro informativo e una sala conferenze.\nOgni 13 luglio, il partito Slovenska Skupnost organizza una manifestazione davanti all'edificio, nella quale commemora l'incendio deponendo una corona sulla targa che ne ricorda il significato storico.\nIl 13 luglio 2020 il Presidente della Repubblica Mattarella assieme al Presidente della Slovenia Borut Pahor hanno presenziato alla cerimonia di restituzione dell'edificio alla comunit\u00e0 slovena, a 100 anni esatti dall'incendio."}
{"id": "2499766", "revid": "1305772", "url": "https://it.wikipedia.org/wiki?curid=2499766", "title": "The Last Waltz", "text": ""}
{"id": "2499770", "revid": "125688650", "url": "https://it.wikipedia.org/wiki?curid=2499770", "title": "Frankenstein Junior", "text": "Frankenstein Junior (\"Young Frankenstein\") \u00e8 un film del 1974 diretto da Mel Brooks. \u00c8 il quarto film di Brooks, a partire da un'idea di Gene Wilder, che \u00e8 anche autore della sceneggiatura insieme al regista.\nCampione d'incassi nel 1975, la pellicola si rif\u00e0 in senso parodistico al romanzo di Mary Shelley e agli altri celebri film da esso ispirati, che hanno come capostipite \"Frankenstein\" di James Whale del 1931. Il film \u00e8 interamente girato in bianco e nero, adottando una fotografia e uno stile anni trenta, giocando anche sulle transizioni tra una scena e l'altra proprio per riprendere anche esteticamente i toni del film di Whale. Questo risultato \u00e8 stato raggiunto utilizzando perfino gli attrezzi di scena del film originale, ricollocati nelle stesse posizioni e negli identici studi di ripresa.\nNel 2003 \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 2000 l'AFI l'ha inserito al tredicesimo posto nella classifica delle migliori cento commedie americane di tutti i tempi. In Italia risulta essere, con 500.000 copie vendute, il DVD classico di maggior successo della storia dell'home video.\nTrama.\nNew York, anni '70. Il giovane medico e celebre professore universitario Frederick Frankenstein, nipote del famoso dottor Victor von Frankenstein, ha modificato la pronuncia del proprio cognome in \"Frankenstin\" per distinguersi dal nonno, del quale rigetta le teorie mediche considerandole assurde.\nAl termine di una lezione di neurologia all'universit\u00e0 dove insegna, nella quale ribadisce l'impossibilit\u00e0 di ricostruire parti del sistema nervoso umano, riceve una visita da parte di un notaio, Herr Rosenthal, che gli comunica che il defunto barone gli ha lasciato un castello in Transilvania. Nonostante un forte scetticismo e il disprezzo per gli esperimenti del nonno, Frederick va in Romania, dove incontra l'imprevedibile aiutante gobbo Igor, nipote del vecchio assistente del nonno, che insiste nell'essere chiamato con la pronuncia \"Aigor\" (facendo il verso a Frankenstin), la procace assistente Inga e la sinistra e misteriosa Frau Bl\u00fccher, nominando la quale si fa sempre nitrire di spavento i cavalli del castello. La Bl\u00fccher, un tempo amante e assistente del Barone, tramite un sotterfugio, fa ritrovare a Frederick gli appunti del nonno: leggendoli, si ricrede sulle proprie idee e comincia a pensare a propria volta di dare vita a una creatura.\nRecatosi in un cimitero per prelevare un cadavere con cui iniziare il suo lavoro, chiede quindi a Igor di recarsi in un laboratorio, in cui sono conservati una serie di cervelli, per rubare quello di Hans Delbruck, un grande scienziato. L\u2019assistente si reca nel laboratorio e preleva il cervello prescelto, che involontariamente distrugge. D\u2019istinto ne prende un altro: Frederick pu\u00f2 cominciare l\u2019operazione, che in un primo momento sembra non aver avuto successo, ma poche ore dopo la creatura si sveglia. Frederick, Inga e Igor accorrono sul posto: dopo che viene fatta alzare dal tavolo da Frederick, la creatura inizia a strangolarlo. Inga riesce per\u00f2 a sedarla e liberare il dottore dalle sue mani. Quando Frederick gli chiede di chi fosse il cervello che ha appena impiantato nella creatura, Igor confessa che sulla targa posta sotto la teca di quel cervello c'era scritto \"abnorme\", con grande rabbia del dottore che inizia a strangolarlo a sua volta.\nIn seguito a varie peripezie il mostro fugge dal castello, incontrando dapprima una bambina e poi un eremita cieco che gli dice di chiamarsi Abelardo e che, credendo d'avere a che fare con un muto, tenta maldestramente di offrirgli la cena (versandogli brodo bollente nelle parti basse) e d'accendergli un sigaro, in realt\u00e0 incendiandogli il pollice; il mostro, spaventato dal fuoco, fugge. Alla fine Frederick riesce a recuperarlo e lo convince d'essere una creatura buona. Per dimostrarlo anche alle altre persone, organizza un'esibizione teatrale in cui lui e la creatura s'esibiscono in un numero di \"tip tap\" davanti a un pubblico di scienziati scettici. Lo spettacolo inizia perfettamente ma la creatura, spaventata da un principio d'incendio sul palcoscenico, fugge di nuovo, ma viene catturata dalla polizia e incatenata in carcere.\nDopo essere stato tormentato da un secondino sadico che lo terrorizza col fuoco, il Mostro s'infuria e fugge nuovamente; quindi rapisce la fidanzata di Frederick, Elizabeth, che era arrivata in Transilvania per un'inaspettata visita al fidanzato, e la possiede. Lei non se ne dispiace affatto: la donna s'innamora della creatura per la sua disumana resistenza sessuale e per il suo enorme pene (citato come \"Schwanstucker\" o \"Schwanzst\u00fcck\" \u2014 un gioco di parole yiddish da \"Schwanz\", \"coda\", che \u00e8 anche il termine gergale tedesco per pene, e \"St\u00fcck\", \"pezzo\"; in tedesco pu\u00f2 designare anche la culatta del manzo).\nFrederick, nel disperato tentativo di riavere la creatura e correggere i suoi errori, suona la magica musica dei Frankenstein, che ammalia il Mostro e lo fa tornare al castello. Proprio nel momento in cui la folla, guidata da Kemp, irrompe nel laboratorio, il dottor Frankenstein tenta uno scambio cerebrale con il Mostro per trasferirgli parte della sua intelligenza e renderlo cos\u00ec un essere pi\u00f9 normale. Il tentativo riesce e il film ha un lieto fine, con la cessata minaccia (per gli abitanti della zona) da parte della creatura e con due storie d'amore: Elizabeth \u00e8 sposata con il Mostro, divenuto erudito e dai gusti sofisticati, mentre Inga scopre con gioia ci\u00f2 che il suo nuovo marito Frederick ha avuto in cambio dal Mostro durante la procedura di trasferimento: ci ha infatti guadagnato un enorme \"Schwanzst\u00fcck\".\nScene tagliate.\nDopo la realizzazione del film, alcune scene vennero eliminate dal montaggio finale (per scelta del regista e dell'autore), ma sono state conservate e distribuite come extra della versione DVD a 2 dischi \"italian fans edition\":\nProduzione.\nDopo vari fallimenti al box office, inclusi film oggi considerati dei cult movie come \"Per favore, non toccate le vecchiette\" e \"Willy Wonka e la fabbrica di cioccolato\", Gene Wilder riusc\u00ec finalmente a sfondare nel 1972 grazie a un ruolo nel film di Woody Allen, \"Tutto quello che avreste voluto sapere sul sesso* (*ma non avete mai osato chiedere)\". Fu circa in quel periodo che inizi\u00f2 a trastullarsi con l'idea di scrivere un soggetto sul nipote del dr. Frankenstein. Wilder aveva gi\u00e0 scritto delle sceneggiature in passato, che, per sua stessa ammissione, non erano un granch\u00e9 e, mentre era intento a scrivere il copione, venne contattato dal suo agente Mike Medavoy che gli sugger\u00ec di fare un film con due dei suoi nuovi clienti, Peter Boyle e Marty Feldman; Wilder parl\u00f2 loro della sua idea su Frankenstein e, dopo pochi giorni, invi\u00f2 a Medavoy quattro pagine del copione. Fu Medavoy poi a suggerire a Wilder di chiedere a Mel Brooks di occuparsi della regia. Wilder aveva gi\u00e0 parlato a Brooks della sua idea qualche tempo prima ma sulle prime questi aveva declinato l'offerta; Gene ritent\u00f2 qualche mese dopo, mentre i due erano impegnati nelle riprese di \"Mezzogiorno e mezzo di fuoco\". In un'intervista del 2010 al \"Los Angeles Times\", Brooks raccont\u00f2 la genesi del film: \nConvintosi a dirigere il film, dopo aver collaborato con Wilder per completare il copione, Brooks chiese un budget di almeno 2,3 milioni di dollari per la sua realizzazione alla Columbia che, concedendogliene solo 1,75 milioni, spinse Brooks a rivolgersi alla 20th Century Fox la quale accett\u00f2 di finanziare l'opera con un budget maggiore facendo firmare un contratto di esclusiva a Wilder e Brooks per un periodo di cinque anni.\nIl cervello che Igor viene incaricato di rubare \u00e8 indicato essere quello di un tale \"Hans Delbr\u00fcck, scienziato e santo\". Nella vita reale \u00e8 esistito un vero Hans Delbr\u00fcck: egli era un politico e storico militare tedesco vissuto nel diciannovesimo secolo, il cui figlio Max fu un biochimico premio Nobel per la medicina nel 1969.\nOgni volta che viene menzionato il nome di Frau Bl\u00fccher, i cavalli nitriscono come se ne fossero spaventati. Molti spettatori di lingua inglese erroneamente credettero che \"bl\u00fccher\" fosse la traduzione di \"glue\", \"colla\", in tedesco (con riferimento alla pratica di fabbricare la colla animale mediante la lavorazione di cascami derivanti dalla macellazione dei cavalli); tuttavia, in tedesco Bl\u00fccher non significa affatto \"colla\" ed \u00e8 invece un cognome abbastanza comune in Germania. Il termine in lingua tedesca per indicare la colla \u00e8 \"der Kleber\", o \"tierischer Leim\" se si intende la \"colla animale\". Nel corso di un'intervista del 2000, Brooks sugger\u00ec che il gioco di parole sul quale si fonda la gag fosse basato proprio su questo errore di traduzione, che aveva sentito da qualcuno. Cloris Leachman, l'attrice che imperson\u00f2 Frau Bl\u00fccher nel film, conferm\u00f2 questa versione dei fatti affermando come Mel Brooks le avesse svelato la ragione per la quale il suo personaggio venne chiamato Bl\u00fccher. Nel commento audio dell'edizione in DVD, Mel Brooks spiega che i cavalli nitriscono terrorizzati al solo sentir nominare Frau Bl\u00fccher perch\u00e9 ella \u00e8 un personaggio crudele: \u00abSono terrorizzati da lei; Dio solo sa cosa fa loro quando non c'\u00e8 nessuno in giro\u00bb.\nLa gobba di Igor \u00e8 stata resa con un'imbottitura per simulare la gravidanza.\nCritica.\nLa critica ha intravisto le somiglianze con i film di James Whale, da cui il regista prese alcune delle attrezzature utilizzate, affermando che non si tratta di una reale parodia, bens\u00ec di una rivisitazione critica della storia scritta da Mary Shelley. In realt\u00e0 gli spunti pi\u00f9 significativi adottati da Mel Brooks per il suo film vengono da \"Il figlio di Frankenstein\" di Rowland V. Lee del 1939, soprattutto la scena della partita a freccette con l'ispettore Kemp, dove quest'ultimo ricalca in maniera sorprendente la figura dell'ispettore Krogh nel film del '39. Da parte sua, Gene Wilder disse che il film traeva ispirazione da \"Frankenstein\" (1931), \"La moglie di Frankenstein\" (1935), \"Il figlio di Frankenstein\" (1939) e \"Il terrore di Frankenstein\" (1942).\nGrande successo di pubblico e critica, \"Frankenstein Junior\" \u00e8 stato inserito alla posizione numero 28 nella \"lista delle 50 migliori commedie di sempre\" redatta da \"Total Film\", alla numero 56 nella classifica \"100 Funniest Movies\" del canale televisivo Bravo TV, e alla 13\u00aa nella \"lista delle 100 commedie statunitensi pi\u00f9 divertenti\" dell'American Film Institute. Nel 2003, il film \u00e8 stato ritenuto \"culturalmente, storicamente ed esteticamente rilevante\" dalla National Film Preservation Board, e scelto per la conservazione presso la Biblioteca del Congresso degli Stati Uniti d'America. Intervistato in occasione del 40\u00ba anniversario dell'uscita del film nelle sale, Mel Brooks defin\u00ec \"Frankenstein Junior\" di gran lunga il suo miglior lavoro (sebbene non il pi\u00f9 divertente) in qualit\u00e0 di sceneggiatore e regista."}
{"id": "2499771", "revid": "6923", "url": "https://it.wikipedia.org/wiki?curid=2499771", "title": "David Sassoli", "text": "Giornalista professionista dal 1986, \u00e8 stato vicedirettore del TG1 dal 2006 al 2009. Eletto parlamentare europeo del Partito Democratico per tre mandati consecutivi, ha svolto i ruoli di capodelegazione del PD nell'Alleanza Progressista dei Socialisti e dei Democratici dal 2009 al 2014 (VII legislatura), di vicepresidente del Parlamento europeo dal 2014 al 2019 (VIII legislatura) e infine di presidente del Parlamento europeo dal 2019 fino al giorno della sua morte, avvenuta nel corso della IX legislatura.\nBiografia.\nDavid Sassoli \u00e8 nato a Firenze nel 1956 da padre fiorentino e madre pratese, a causa del lavoro di giornalista del padre Domenico si trasfer\u00ec in tenera et\u00e0 a Roma dove risiedette per lungo tempo. Dopo il diploma presso il Liceo Ginnasio Statale \"Virgilio\" si iscrisse alla Facolt\u00e0 di Scienze politiche presso l'Universit\u00e0 La Sapienza di Roma, senza tuttavia terminare gli studi per dedicarsi completamente all'attivit\u00e0 di giornalista. Nel corso degli anni lavor\u00f2 presso il quotidiano \"Il Tempo\", l'agenzia di stampa \"Asca\", nella redazione romana de \"Il Giorno,\" per poi essere assunto in Rai nel 1992.\nFormazione.\nLa sua formazione giovanile si inserisce all'interno della tradizione del cattolicesimo democratico. Sotto l'impulso di Paolo Giuntella, Sassoli si impegn\u00f2 nella Rosa Bianca, associazione di cultura politica che riuniva gruppi di giovani provenienti dall'associazionismo cattolico (ACI, FUCI, ACLI). Da giovane si interess\u00f2 inoltre allo scautismo, in particolare dell'Associazione Guide e Scouts Cattolici Italiani.\nNegli anni ottanta partecip\u00f2 all'esperienza della Lega Democratica, un gruppo di riflessione politica animato da Pietro Scoppola, Achille Ardig\u00f2, Paolo Prodi e Roberto Ruffilli.\nVita privata.\nDavid Sassoli era sposato con Alessandra Vittorini, figlia dell'urbanista Marcello Vittorini, al vertice della Soprintendenza Archeologia, Belle arti e Paesaggio dell'Aquila dal 2015, dalla quale ha avuto due figli, Livia e Giulio.\nEra tifoso della e amante della musica classica.\nCarriera giornalistica.\nGli inizi.\nInizi\u00f2 a lavorare al quotidiano \"Il Tempo\" di Roma per poi proseguire l'attivit\u00e0 giornalistica in piccoli giornali e all'agenzia di stampa \"Asca\". Proprio quando collabora con l'agenzia cattolica, \u00e8 testimone di un incontro a Parigi, destinato a suscitare clamore, tra l'allora ministro socialista Gianni De Michelis e il rifugiato politico di Autonomia Operaia Oreste Scalzone.\nNel 1985 passa alla redazione romana del quotidiano \"Il Giorno\", dove per sette anni segue i principali avvenimenti politici e di cronaca. Durante questo periodo, \u00e8 testimone diretto di alcuni eventi importanti come la caduta del Muro di Berlino (1989).\nEra iscritto all'albo dei giornalisti professionisti dal 3 luglio 1986. Fu tra i fondatori di Articolo 21, liberi di..., movimento di difesa della libert\u00e0 di stampa.\nGiornalismo radiotelevisivo.\nLa sua carriera come giornalista televisivo ebbe inizio nel 1992, come inviato di cronaca nel TG3 dove ha seguito per molto tempo gli avvenimenti riguardanti mafia, \"Tangentopoli\" e le inchieste sulle stragi italiane. In quel periodo collabor\u00f2 con i programmi di Michele Santoro \"Il rosso e il nero\" e \"Tempo reale\".\nNel 1996, sotto la direzione di Carlo Freccero, conduce la trasmissione pomeridiana \"Cronaca in diretta\" su Rai 2. Nel 1998 gli viene affidata la conduzione di \"Prima - La cronaca prima di tutto\", rotocalco quotidiano del TG1.\nNel 1999 entr\u00f2 nella redazione del TG1 in qualit\u00e0 di inviato speciale, e in seguito ne divenne conduttore dell'edizione delle 13:30 e successivamente di quella delle 20. Con l'avvento della direzione di Gianni Riotta, nel 2006 Sassoli divent\u00f2 vicedirettore del telegiornale, nonch\u00e9 dei settimanali di approfondimento Speciale TG1 e TV7. Nel 2004 venne eletto Presidente dell'Associazione Stampa Romana.\nCarriera politica.\nElezioni europee del 2009: Primo mandato.\nL'ingresso in politica di Sassoli coincise con le elezioni del Parlamento europeo del 6 e 7 giugno 2009, quando il Partito Democratico lo candid\u00f2 su proposta del segretario Dario Franceschini come capolista nella circoscrizione dell'Italia centrale.\nCon 405.967 preferenze fu il primo eletto nella circoscrizione Italia centrale, risultando tra i pi\u00f9 votati in Italia. Anche grazie al risultato delle elezioni, divent\u00f2 capogruppo del Partito Democratico all'Europarlamento. In un'intervista dichiar\u00f2 di voler \"dedicare il resto della sua vita alla politica\". Durante la 7\u00aa legislatura divenne membro della Commissione Trasporti e Turismo e Relatore della proposta sul Cielo unico europeo; fu inoltre membro della delegazione interparlamentare UE-Israele.\nPrimarie per il sindaco di Roma.\nIl 7 aprile 2013 si candid\u00f2 alle primarie del Partito Democratico, indette per stabilire il candidato sindaco di Roma alle elezioni amministrative di quell'anno. Sassoli ottenne il secondo posto con il 28% dei voti, davanti a Paolo Gentiloni ma alle spalle del vincitore Ignazio Marino, poi eletto sindaco.\nElezioni europee del 2014: Secondo mandato.\nNel 2014 si ricandid\u00f2 alle elezioni europee sempre con il PD, nella circoscrizione dell'Italia centrale. Il 1\u00ba luglio 2014 venne eletto Vicepresidente del Parlamento europeo con 393 voti, risultando il secondo pi\u00f9 votato in quota PD-PSE, con delega alla Politica del Mediterraneo, al Bilancio e al Patrimonio. Nel gennaio 2017 venne riconfermato Vicepresidente con 377 voti.\nIn questa legislatura fu l'autore di una legge di riforma ferroviaria dell'Unione, IV Pacchetto ferroviario, conclusa dopo tre anni di negoziati. Lo scopo principale della riforma era l'apertura del mercato dell'alta velocit\u00e0, permettendo a tutte le compagnie ferroviarie di partecipare alle gare sulle tratte dell'alta velocit\u00e0 in qualsiasi stato membro. Nel 2017 in Commissione Trasporti oper\u00f2 per bloccare la prima proposta sul Pacchetto Mobilit\u00e0, con l'intenzione di garantire maggiore sicurezza agli autotrasportatori e rispetto delle norme sulla concorrenza del trasporto su gomma.\nNel corso della legislatura rivolse la propria attenzione alla politica euro-mediterranea e alle tematiche relative le materie di bilancio. Come Vicepresidente responsabile per la politica euro-mediterranea rappresent\u00f2 il Parlamento europeo in pi\u00f9 occasioni ufficiali, sviluppando e intensificando un dialogo con le istituzioni dei Paesi del Mediterraneo e del Medio Oriente. Al termine di un negoziato per l'assegnazione del Segretariato EURO-MED, fu il promotore della sua assegnazione alla citt\u00e0 di Roma. Fece parte, nel maggio 2018, della missione elettorale dell'Unione europea in Libano.\nPer quanto riguarda le materie di bilancio, si impegn\u00f2 per un Parlamento pi\u00f9 efficiente e aperto ai cittadini, promuovendo la trasparenza e la tracciabilit\u00e0 delle spese, un pi\u00f9 efficace rendiconto delle attivit\u00e0 dei deputati e la messa a gara dei servizi del Parlamento.\nFu membro della Delegazione UE-Serbia e dal 2016 Presidente del Gruppo di Amicizia Europa-Albania.\nTerzo mandato europeo e presidenza del Parlamento europeo.\nSi ricandid\u00f2 alle elezioni europee del 26 maggio 2019 ancora con il PD, nella circoscrizione dell'Italia centrale, venendo nuovamente eletto con 128.533 voti. Il 3 luglio 2019 venne eletto Presidente del Parlamento europeo, il settimo italiano a ricoprire la carica, con 345 voti al secondo scrutinio e con il sostegno dei gruppi europeisti. Durante il suo discorso di insediamento sottoline\u00f2 l'importanza di recuperare e rilanciare lo spirito costituente dell'Unione e richiam\u00f2 il Consiglio dell'Unione europea alla necessit\u00e0 di discutere con il Parlamento la riforma del Regolamento di Dublino.\nCome primo atto della sua presidenza decise di rendere omaggio a tutte le vittime del terrorismo in Europa, visitando la stazione della metropolitana di Maalbeek, uno dei siti degli attentati di Bruxelles del 2016.\nIn occasione della pandemia di COVID-19 in Europa, dichiar\u00f2 di auspicare un bilancio comunitario che investa sulla ricerca scientifica, evitando \u00abtagli sulla vita degli europei\u00bb.\nSi era dichiarato favorevole alla creazione di una centrale acquisti amministrata a livello europeo, alla quale gli Stati membri potevano aderire su base volontaria, \"in primis\" per negoziare condizioni pi\u00f9 favorevoli per l'approvvigionamento condiviso di beni strumentali e di materiali sanitari di consumo. Contestualmente, ribad\u00ec che la sanit\u00e0, sebbene non fosse una delle competenze affidate all'Unione dai fondatori, poteva acquisire maggiore importanza qualora Stati membri lo avessero espresso, esprimendosi a favore di tale posizione politica.\nNel giugno 2020 firm\u00f2 l'appello internazionale per l'economia viola (\u00abPer un rinascimento culturale dell'economia\u00bb) pubblicato sul \"Corriere della Sera\", \"El Pa\u00eds\" e \"Le Monde\".\nMalattia e morte.\nSofferente da anni di una grave forma di mieloma, un tumore maligno delle plasmacellule (le cellule del sistema immunitario che hanno la funzione di produrre gli anticorpi necessari a combattere le infezioni), nel 2011 aveva subito per questo motivo un trapianto di cellule staminali ematopoietiche. Nel settembre 2021 fu costretto a un nuovo ricovero a Strasburgo per una grave forma di polmonite da legionella.\nNuovamente ricoverato in oncologia dal 26 dicembre 2021 per una grave complicanza immunitaria dovuta alla riacutizzazione del mieloma, \u00e8 deceduto all'1:15 dell'11 gennaio 2022 presso il Centro di Riferimento Oncologico di Aviano (PN) all'et\u00e0 di 65 anni a causa di una polmonite.\nPer lui sono stati disposti i funerali di Stato, celebrati il 14 gennaio a Roma presso la Basilica di Santa Maria degli Angeli e dei Martiri. A presiedere la cerimonia \u00e8 stato il cardinale Matteo Maria Zuppi, arcivescovo di Bologna e suo grande amico fin dai tempi dell'adolescenza. Come da sue volont\u00e0, \u00e8 stato sepolto presso il cimitero di Sutri, citt\u00e0 dove spesso trascorreva il suo tempo libero con la famiglia.\nPremi e riconoscimenti.\nRiconoscimenti postumi.\nIl 18 gennaio 2022 \u00e8 stata deliberata l'intitolazione della costituenda \"Scuola di alti pensieri\", annessa al progetto di recupero dell'ex carcere di Santo Stefano a Ventotene.\nIl 19 gennaio 2022 \u00e8 stata intitolata a suo nome la Sala dei Trattati Europei del Palazzo della Farnesina, ove sono custoditi gli originali dei Trattati di Roma."}
{"id": "2499772", "revid": "287204", "url": "https://it.wikipedia.org/wiki?curid=2499772", "title": "Distretto di Maulvibazar", "text": "Il distretto di Maulvibazar (in bengalese \u09ae\u09cc\u09b2\u09ad\u09c0\u09ac\u09be\u099c\u09be\u09b0 \u099c\u09c7\u09b2\u09be, Maulvibazar Zila) \u00e8 uno dei quattro distretti della divisione di Sylhet, nel Bangladesh meridionale.\nSuddivisioni.\nIl distretto si suddivide nei seguenti sottodistretti (\"upazila\"):"}
{"id": "2499781", "revid": "1543377", "url": "https://it.wikipedia.org/wiki?curid=2499781", "title": "Campionato brasiliano di calcio 1987", "text": "Il Campionato brasiliano di calcio 1987 \u00e8 stato la 17\u00aa edizione del massimo campionato brasiliano di calcio.\nInizialmente la CBF decise di organizzare un campionato con 28 squadre. Tra queste non figuravano Botafogo e Coritiba che decisero di ricorrere ad un tribunale per vedere riconosciuto il proprio diritto a partecipare al campionato. Le due squadre vinsero la causa e cos\u00ec il Clube dos 13, di cui faceva parte il Botafogo, organizz\u00f2 un proprio campionato, la \"Copa Uni\u00e3o\", invitando altre 3 squadre (Coritiba, Goi\u00e1s e Santa Cruz) e la CBF un torneo parallelo, il Modulo Giallo (in portoghese \"M\u00f3dulo Amarelo\") per altri 16 club.\nFormula.\nPrimo turno: 16 squadre divise in 2 gruppi di 8 club ciascuno. Nella prima fase ciascuna squadra affronta una volta tutte le componenti dell'altro girone, nella seconda tutte le componenti del proprio girone. Si qualificano alle semifinali i vincitori della prima e della seconda fase di ogni raggruppamento.\nSemifinali e finale: gare in partita di andata e ritorno. In caso di parit\u00e0 sono previsti i tempi supplementari e, nel caso del perdurare del risultato di pareggio, i rigori, a meno che una delle due squadre abbia vinto in proprio girone in entrambie le fasi del precedente turno. In questo caso tale squadra \u00e8 vincitrice in caso di pareggio.\nQuadrangolare finale: la CBF decise di far disputare alle 4 finaliste dei due moduli un quadrangolare con gare di andata e ritorno per decretare il campione nazionale. Flamengo e Internacional, finalisti del Modulo Verde, tuttavia decisero di non partecipare e quindi a disputarsi il titolo e ad essere iscritte per la Coppa Libertadores 1988 dalla CBF furono Sport e Guarani, finalisti del Modulo Giallo.\nModulo Giallo.\nPrimo turno - Prima fase.\nRisultati.\nSpareggio Gruppo A: Guarani-Atl\u00e9tico Paranaense 0-2\nPrimo turno - Seconda fase.\nGruppo B.\nRisultati.\nSpareggio: Bangu-Vit\u00f3ria 1-1 , 4-3 \nQuadrangolare finale.\nFlamengo e Internacional, finalisti del Modulo Verde, rifiutarono di partecipare al quadrangolare finale. Di conseguenza il quadrangolare si ridusse a sole 2 partite in una sorta di rivincita tra le finaliste del Modulo Giallo, Sport e Guarani."}
{"id": "2499785", "revid": "1442080", "url": "https://it.wikipedia.org/wiki?curid=2499785", "title": "Allianz Suisse Open Gstaad 2007 - Singolare", "text": "Il singolare del torneo di tennis Allianz Suisse Open Gstaad 2007, facente parte dell'ATP Tour, ha avuto come vincitore Paul-Henri Mathieu che ha battuto in finale Andreas Seppi 6-7(1), 6-4, 7-5."}
{"id": "2499789", "revid": "116745495", "url": "https://it.wikipedia.org/wiki?curid=2499789", "title": "Annunciazione della cella 3 di San Marco", "text": "L'Annunciazione della cella 3 \u00e8 uno degli affreschi di Beato Angelico che decorano il convento di San Marco a Firenze. Misura 187x157 cm e si tratta di una delle opere sicuramente autografe del maestro, risalente al 1438-1440.\nStoria.\nL'Angelico si dedic\u00f2 alla decorazione di San Marco su incarico di Cosimo de' Medici, tra il 1438 e il 1445, anno della sua partenza per Roma, per poi tornarvi negli anni 1450, quando complet\u00f2 alcuni affreschi e si dedic\u00f2 alla statura di codici miniati per il convento stesso.\nMolto si \u00e8 scritto circa l'autografia dell'Angelico per un complesso di decorazioni di cos\u00ec ampia portata, realizzato in tempi relativamente brevi. Gli affreschi del piano terra vengono concordemente attribuiti all'Angelico, mentre pi\u00f9 incerta e discussa \u00e8 l'attribuzione dei quarantatr\u00e9 affreschi delle celle e dei tre dei corridoio del primo piano. Se i contemporanei come Giuliano Lapaccini attribuiscono tutti gli affreschi all'Angelico, oggi, per un mero calcolo pratico del tempo necessario a un individuo per portare a termine un'opera del genere e per studi stilistici che evidenziano tre o quattro mani diverse, si tende a attribuire all'Angelico l'intera sovrintendenza della decorazione ma l'autografia di solo un ristretto numero di affreschi, mentre i restanti si pensa che vennero dipinti su suo cartone o nel suo stile da allievi, tra cui Benozzo Gozzoli.\nL\"'Annunciazione\" si trova nel corridoio Est, lato esterno, nella fila di celle da cui si ritiene che sia iniziata la decorazione, e fa parte di quel ristretto numero di opere di attribuzione diretta al maestro assolutamente indiscussa, sia nel disegno che nell'esecuzione.\nDescrizione e stile.\nAngelico aveva gi\u00e0 lavorato sul tema dell\"'Annunciazione\", per pale di altare di sapore tardogotico, ricche di dettagli minuti e preziosi, ma anche con una struttura prospettica delle architetture e un'analisi psicologica dei personaggi pienamente rinascimentale.\nIn questo affresco, come in quello successivo dell'\"Annunciazione del corridoio Nord\", l'Angelico ruppe con i modi del decennio precedente per dare origine a una scena severa e disadorna, con figure semplificate e alleggerite, dove la parsimonia compositiva e i modi essenziali sprigionano un forte misticismo. Questa nuova fase dell'arte dell'Angelico fu sicuramente influenzata dalla destinazione particolare degli ambienti, dove i monaci vivevano una vita fatta di contemplazione, preghiera e meditazione. Ci\u00f2 port\u00f2 a una lettura del fatto evangelico pi\u00f9 essenziale e quindi pi\u00f9 efficace, scevra da distrazioni decorative superflue e adeguata pi\u00f9 che mai all'immediatezza narrativa e psicologica delle grandi opere di Masaccio. \nLa scena si svolge in uno spoglio porticato, che somiglia alla cella chiusa di un monastero, aperto sul lato sinistro su un'altra stanza, non un giardino, con esili colonne che reggono archi a tutto sesto. Il centro della scena \u00e8 occupato semplicemente dalla parete bianca, sulla quale si stagliano l'Angelo, a sinistra, e la Vergine. Il muro cieco oltre che fare da sfondo ha la funzione anche di evitare qualunque distrazione che allontani la mente dai confini della scena: anche i capitelli sono coperti dalle ali dell'Angelo. La volta stessa della cella contribuisce al senso di armonia e mette in relazione l'ambiente reale con la scena sacra. Forse l'Angelico aveva in mente anche le teorizzazioni dell'Alberti, che in architettura distingueva la bellezza, data dalle proporzioni armoniose, dall'ornamento, dato da elementi decorativi subordinati come colonne, capitelli, ecc.\nMaria \u00e8 inginocchiata su uno sgabello e, tenendo un libro in mano (simbolo delle Sacre Scritture che si avverano con la sua decisione), incrocia le braccia in segno di accettazione e umilt\u00e0, sollevando anche un lembo della veste che ricade in snelle pieghe verticali.\nL'Angelo \u00e8 estremamente sobrio e composto in confronto alle sfarzose pale d'altare come l'\"Annunciazione di Cortona\" o quella del Prado: le ali sono pi\u00f9 piccole e la sua veste \u00e8 priva delle dorature ed ha una cromia, come in tutto il resto dell'affresco, pi\u00f9 tenue e spenta. Egli risponde al gesto di sottomissione incrociando pure le braccia sul petto. La parte superiore della sua tunica ha una forte caratura plastica, derivata da Masaccio, mentre quella inferiore, dalle pieghe a cannula che discendono inclinandosi sul dietro, ricorda l'esempio di Lorenzo Ghiberti. Manca l'usuale colomba dello Spirito Santo, ma l'elemento divino \u00e8 comunque rappresentato dalla fiammella che arde sulla testa dell'Angelo.\nLe due figure protagoniste sono disposte lunga una direttrice obliqua, formata dall'incrocio dei loro sguardi, in modo da condurre lo sguardo dello spettatore dall'angelo alla Vergine. Lo sfondo neutro, dove domina un senso di luce e di spazio, fa risaltare, per contrasto, la forte resa plastica, ottenuta come in Masaccio tramite le ampie campiture di colore \"macchiate\" dalla luce e dal chiaroscuro. Sfrondando i particolari secondari si arriva cos\u00ec a rendere con forza il peso e il volume delle figure. I protagonisti appaiono cos\u00ec come un gruppo scultoreo contenuto e immobile.\nDietro un'arcata spunta la figura di san Pietro Martire in abito domenicano, che fa da testimone alla scena e la attualizza inquadrandola nella gamma dei principi dell'Ordine."}
{"id": "2499790", "revid": "36426", "url": "https://it.wikipedia.org/wiki?curid=2499790", "title": "Annunciazione della cella 3", "text": ""}
{"id": "2499791", "revid": "628767", "url": "https://it.wikipedia.org/wiki?curid=2499791", "title": "Provincia di General Jos\u00e9 Ballivi\u00e1n Segurola", "text": "La provincia di General Jos\u00e9 Ballivi\u00e1n Segurola \u00e8 una provincia della Bolivia situata nel dipartimento di Beni. Il capoluogo \u00e8 la citt\u00e0 di Reyes. \nSuddivisione amministrativa.\nLa provincia \u00e8 suddivisa in 4 comuni:"}
{"id": "2499792", "revid": "290351", "url": "https://it.wikipedia.org/wiki?curid=2499792", "title": "Nicola De Buono", "text": "Biografia.\nHa lavorato in teatro e televisione con Dario Fo e Franca Rame dal 1975 al 1999. Inoltre \u00e8 stato primo attore in alcune commedie con i registi Lamberto Puggelli, Krzysztof Zanussi e Umberto Simonetta. Il suo ruolo di maggior prestigio in tv \u00e8 l'interpretazione dell'antagonista comico di Andrea Roncato nel \"Don Tonino\" e l'amico di Raimondo Vianello nella serie \"Casa Vianello\". Ha lavorato anche al cinema in vari film."}
{"id": "2499794", "revid": "599013", "url": "https://it.wikipedia.org/wiki?curid=2499794", "title": "Harold Connolly", "text": "Nel corso della sua carriera fu il primo statunitense ad effettuare un lancio di oltre 200 piedi di distanza (60,92 m) e miglior\u00f2 varie volte il record mondiale.\nBiografia.\nCarriera sportiva.\nConnolly si diplom\u00f2 al Boston College nel 1952 e, in seguito, frequent\u00f2 l'Universit\u00e0 della California a Los Angeles. Durante gli anni trascorsi a Boston cominci\u00f2 a praticare il lancio del martello per rinforzare il braccio sinistro, leggermente lesionato dalla nascita e ulteriormente indebolito dagli infortuni patiti praticando football americano e lotta libera. Vinse dodici titoli nazionali, di cui nove outdoor e tre indoor.\nNel 1955 divenne il primo statunitense a scagliare il martello ad oltre 200 piedi. L'anno successivo conquist\u00f2 l'oro ai Giochi olimpici di Melbourne e poco tempo dopo stabil\u00ec il suo primo record mondiale con 68,54 metri, primato sottratto al sovietico Michail Krivonosov, argento in Australia.\nProprio ai Giochi conobbe la discobola cecoslovacca Olga Fikotov\u00e1 che spos\u00f2 nel 1957 e da cui ebbe un figlio, Jim. Partecip\u00f2 successivamente ad altre tre edizioni dei Giochi olimpici ottenendo un ottavo, un sesto posto e infine un'eliminazione nelle qualificazioni.\nDopo il ritiro.\nDopo la fine dell'attivit\u00e0 agonistica Connolly divenne un insegnante scolastico, dedicandosi all'organizzazione dei Giochi olimpici speciali e alla creazione di un sito internet finalizzato alla promozione del lancio del martello.\nNel 1975 divorzi\u00f2 dalla Fikotov\u00e1 e successivamente convol\u00f2 a nozze con Pat Winslow, allenatrice della quattro volte campionessa olimpica Evelyn Ashford. Nel 1984 venne inserito nella National Track &amp; Field Hall of Fame. Mor\u00ec il 18 agosto 2010."}
{"id": "2499795", "revid": "628767", "url": "https://it.wikipedia.org/wiki?curid=2499795", "title": "Provincia di Marb\u00e1n", "text": "La provincia di Marb\u00e1n \u00e8 una provincia della Bolivia situata nel dipartimento di Beni. Il capoluogo \u00e8 la citt\u00e0 di Loreto.\nSuddivisione amministrativa.\nLa provincia \u00e8 suddivisa in due comuni:"}
{"id": "2499797", "revid": "110157", "url": "https://it.wikipedia.org/wiki?curid=2499797", "title": "Commissione europea contro il razzismo e l'intolleranza", "text": "La Commissione europea contro il razzismo e l'intolleranza (ECRI) \u00e8 una emanazione del Consiglio d'Europa composta da membri indipendenti il cui scopo principale \u00e8 la pubblicazione di relazioni periodiche sul diffondersi di fenomeni di xenofobia, razzismo e antisemitismo negli Stati membri del Consiglio d'Europa.\nL'ECRI ha anche il compito di diffondere tali raccomandazioni tra i rappresentanti della societ\u00e0 civile nonch\u00e9 tra governi direttamente interessati."}
{"id": "2499802", "revid": "767487", "url": "https://it.wikipedia.org/wiki?curid=2499802", "title": "Hall of Fame Tennis Championships 2007", "text": "L'Hall of Fame Tennis Championships 2007 (conosciuto anche come \"Campbell's Hall of Fame Tennis Championships\" per motivi di sponsorizzazione) \u00e8 stato un torneo di tennis giocato sull'erba. \u00c8 stata la 32\u00aa edizione dell'Hall of Fame Tennis Championships, che fa parte della categoria International Series nell'ambito dell'ATP Tour 2007. Si \u00e8 giocato all'International Tennis Hall of Fame di Newport negli Stati Uniti, dal 9 al 15 luglio 2007.\nCampioni.\nSingolare.\n Fabrice Santoro ha battuto in finale Nicolas Mahut, 6\u20134, 6\u20134\nDoppio.\n Jordan Kerr / Jim Thomas hanno battuto in finale Nathan Healey / Igor' Kunicyn, 6\u20133, 7\u20135"}
{"id": "2499809", "revid": "84673741", "url": "https://it.wikipedia.org/wiki?curid=2499809", "title": "Partecipazioni alla UEFA Champions League", "text": ""}
{"id": "2499814", "revid": "247222", "url": "https://it.wikipedia.org/wiki?curid=2499814", "title": "Mario Martelli", "text": "Biografia.\nHa insegnato Letteratura italiana presso l'Universit\u00e0 degli Studi di Firenze, dove si era laureato con Attilio Momigliano, ed \u00e8 famoso come studioso di Niccol\u00f2 Machiavelli. Al segretario fiorentino, infatti, ha dedicato nel corso della sua vita numerosissimi saggi apparsi soprattutto nella rivista \"Interpres\", da lui fondata e diretta, e culminati nell'edizione nazionale del \"Principe\" uscita a Roma, presso la Salerno editrice, nel 2007.\nA differenza di tutta una tradizione critica secondo cui la stesura de \"Il principe\" era conclusa nel 1513 o si era protratta fino al 1514, Martelli ipotizz\u00f2 che fosse un \"work in progress\" irto di aporie, anomalie logico e stilistico-grammaticali, perch\u00e9 fu scritto in tutta fretta nel 1517-18.\nSi \u00e8 inoltre a lungo occupato di Montale, pubblicando una monografia per la casa editrice Le Monnier e gli studi \"Le glosse dello scoliasta\" e \"Il rovescio della poesia\".\nL'ultimo libro da lui pubblicato \u00e8 stato \"Zapping di varia letteratura\", una sorta di zibaldone in cui lo studioso spazia, in numerose schede redatte in vent'anni di studi letterari, dalla letteratura italiana a quella francese, alla latina, alla tedesca, alla greca."}
{"id": "2499819", "revid": "439868", "url": "https://it.wikipedia.org/wiki?curid=2499819", "title": "Cattedrale di Otranto", "text": "La cattedrale di Santa Maria Annunziata \u00e8 il pi\u00f9 importante luogo di culto cattolico della citt\u00e0 di Otranto, chiesa madre dell'omonima arcidiocesi. Nel luglio del 1945 papa Pio XII elev\u00f2 la cattedrale alla dignit\u00e0 di basilica minore.\nStoria.\nLa cattedrale, edificata sui resti di un villaggio messapico, di una domus romana e di un tempio paleocristiano, fu fondata nel 1068 dal vescovo normanno Guglielmo. \u00c8 una sintesi di diversi stili architettonici comprendendo elementi bizantini, paleocristiani e romanici. Fu consacrata il 1\u00ba agosto 1088 durante il papato di Urbano II dal legato pontificio Roffredo, arcivescovo di Benevento.\nNell'agosto 1480, la cattedrale fu teatro di una terribile carneficina; i Turchi espugnarono la citt\u00e0 dopo alcuni giorni d'assedio ed entrarono nella chiesa sterminando il clero e i civili che vi si erano rifugiati. Venne trasformata in moschea e furono distrutti tutti gli affreschi risalenti al XIII secolo. Nel 1481, dopo la liberazione di Otranto ad opera delle truppe di Alfonso II di Aragona, fu fortemente rimaneggiata.\nDescrizione.\nArchitettura.\nEsterno.\nLa facciata medievale a doppio spiovente \u00e8 stata oggetto di numerosi rimaneggiamenti susseguitisi nei secoli. All'indomani delle devastazioni inflitte nel corso dell'occupazione turca del 1480, fu edificato il grande rosone a 16 raggi con fini trafori gotici di forma circolare convergenti al centro, secondo i canoni dell'arte gotico-araba. Nel 1674 fu aggiunto il portale barocco, composto da due mezze colonne scanalate per lato che sorreggono l'architrave con lo stemma dell'arcivescovo Gabriel Adarzo de Santander retto da due angeli. Ai lati della facciata si aprono due monofore.Un altro portale minore \u00e8 presente sul lato sinistro della basilica; fu edificato tra la fine del XV e l'inizio del XVI secolo da Nicol\u00f2 Fernando per volont\u00e0 dell'arcivescovo Serafino da Squillace che fece scolpire la propria figura sulla struttura.\nInterno.\nL'interno possiede una pianta a tre navate absidate, scandite da dodici archi a loro volta sorretti da quattordici colonne di granito con capitelli differenti. Nel 1693 l'arcivescovo Francesco Maria De Aste fece costruire l'arco trionfale e nel 1698 copr\u00ec la navata centrale e il presbiterio con un soffitto a lacunari lignei con dorature su fondo nero e bianco. Nel presbiterio \u00e8 collocato l'altare maggiore con il settecentesco paliotto in argento che riporta la raffigurazione dell'Annunciazione.\nGli affreschi parietali rimanenti evidenziano tracce bizantine, come l'immagine della \"Madonna col Bambino\" nella navata sinistra. Lungo le navate laterali, coperte da un soffitto a tavole dipinte realizzato nel 1827 dall'arcivescovo Andrea Mansi, sono visibili sei altari dedicati alla Resurrezione di Ges\u00f9, a san Domenico di Guzman, alla Madonna Assunta (a destra), alla Pentecoste, alla Visitazione della Beata Vergine Maria e a sant'Antonio da Padova (a sinistra). Nella navata sinistra \u00e8 presente il battistero barocco commissionato dall'arcivescovo Michele Orsi intorno alla met\u00e0 del XVIII secolo. Nella stessa navata si notano il monumento sepolcrale di Francesco Maria de Aste, deceduto nel 1719, e il mausoleo del metropolita Gaetano Cosso, morto nel 1655.\nLa navata destra termina nella \"cappella dei Martiri\", edificata per ordine di Ferdinando I di Napoli e ricostruita a spese pubbliche nel 1711. In essa sono conservati i resti mortali dei santi martiri di Otranto, gli ottocento abitanti di Otranto massacrati e decapitati dai Turchi sul Colle della Minerva il 14 agosto 1480 per non aver voluto rinnegare la fede cristiana. Le reliquie dei martiri sono deposte in sette grandi armadi e dietro il marmoreo altare \u00e8 conservato il \"sasso del martirio\" sul quale, secondo la tradizione, avvenne la decapitazione.\nMosaico pavimentale.\nDi grande impatto scenico \u00e8 l'ampia decorazione musiva pavimentale che si sviluppa lungo le navate, il presbiterio e l'abside. Fu commissionato dal primo arcivescovo latino della citt\u00e0, Gionata, e fu eseguito tra il 1163 e il 1165 da un gruppo di artisti capeggiati da Pantaleone, un monaco basiliano del monastero di San Nicola di Casole.\nIl programma iconografico del mosaico si sviluppa attraverso scene dall'Antico Testamento, dai cicli cavallereschi, e dai bestiari medievali, dal \"Romanzo di Alessandro\". Le immagini, disposte lungo lo sviluppo dell\"Albero della vita\", ripercorrono l'esperienza umana dal peccato originale alla salvezza.\nTra le immagini vi \u00e8 anche che appartiene a un celebre tema dell'iconografia sacra medievale, quella dell'ascensione di Alessandro Magno su un velivolo trainato in cielo da due grifoni, allegoria della superbia che ebbe molta fortuna nell'occidente cristiano.\nCripta.\nLa cripta, che si snoda nell'area sottostante dell'abside, del presbiterio e di parte dell'aula, risale all'XI secolo ed \u00e8 una miniatura della celebre Cisterna di Teodosio o della Moschea di Cordova.\nPossiede tre absidi semicircolari e si caratterizza per le quarantotto campate intervallate da oltre settanta tra colonne, semicolonne e pilastri. La particolarit\u00e0 \u00e8 nella diversit\u00e0 degli elementi di sostegno, provenienti da edifici antichi e altomedievali, dal vario repertorio figurativo.\nDi grande pregio gli affreschi superstiti che abbracciano un arco cronologico dal Medioevo al Cinquecento.\nTorre campanaria.\nLa torre campanaria fu edificata nelle immediate vicinanze della cattedrale nel XII secolo, sotto la dominazione normanna. La monumentale struttura si presenta a pianta quadrata, con un robusto alzato ingentilito da quattro finestre con arco a tutto sesto. Gli archi, le cornici, i listelli e le mensole, che decorano l'esterno, richiamano gli stessi motivi, cari all'architettura militare, visibili sulle mura e sulle torri di difesa della citt\u00e0. I materiali impiegati nella costruzione sono il carparo e il calcare bianco compatto, materiali tipici del territorio salentino.L'attuale torre costituiva, molto probabilmente, il basamento di una struttura pi\u00f9 alta, con funzioni di avvistamento e segnalazione. La posizione sopraelevata, dominante la citt\u00e0 e lo specchio d'acqua antistante, consentiva di dare l'allarme in caso di pericolo. Questa destinazione funzionale, comune in passato, giustifica la posizione distaccata all'edificio sacro. Le numerose campane bronzee, di cui \u00e8 dotata la torre, furono fuse nel corso dei secoli per volont\u00e0 di committenti ecclesiastici diversi.\nOrgani a canne.\nOrgano Kircher.\nNel braccio destro del transetto, a pavimento, si trova un antico organo a canne. Lo strumento, costruito nella prima met\u00e0 del XVIII secolo dai fratelli organari gallipolini Simone e Pietro Kircher. Lo strumento venne realizzato durante l'episcopato di Michele Orsi (1722-1752) e collocato sopra una cantoria sulla parete fondale del transetto di destra. Nel 1947, demolita la cantoria, l'organo venne accantonato nel transetto; solo nel 1986 inizi\u00f2 l'intervento di ripristino, terminato nel 1995.\nLo strumento, a sistema di trasmissione integralmente meccanico, ha un'unica tastiera di 47 note con prima ottava scavezza (ma con le note fa# e sol#) ed una pedaliera a leggio scavezza di 9 note costantemente unita al manuale.\nLa cassa dello strumento, riccamente intagliata, racchiude il prospetto, costituito da tre gruppi di canne disposte cuspide (le due laterali di 11 canne, quella centrale di 8 canne); in alto, si trova lo stemma dell'arcivescovo Michele Orsi.\nI vari registri sono comandati da pomelli collocati in due colonne nella registriera, posta alla destra della consolle; le due zampogne, invece, da due manette ad incastro sopra il manuale, mentre l'uccelliera \u00e8 azionata da un pomello alla sinistra della consolle.\nOrgano Ruffatti.\nNel braccio sinistro del transetto, su di una cantoria appositamente costruita, si trova un secondo organo a canne, costruito nel 1960 dalla ditta organaria Fratelli Ruffatti ed attualmente utilizzato come organo principale.\nLo strumento, a trasmissione elettrica, ha la consolle separata collocata a pavimento nel transetto di sinistra, nei pressi della balaustra del presbiterio. Essa possiede due tastiere di 61 note ciascuna ed una pedaliera concavo-radiale di 32 note."}
{"id": "2499821", "revid": "767487", "url": "https://it.wikipedia.org/wiki?curid=2499821", "title": "Hall of Fame Tennis Championships 2007 - Singolare", "text": "Il singolare del Hall of Fame Tennis Championships 2007 \u00e8 stato un torneo di tennis facente parte dell'ATP Tour.\nMark Philippoussis era il detentore del titolo, ma quest'anno non ha partecipato.\nFabrice Santoro ha battuto in finale 6\u20134, 6\u20134 Nicolas Mahut"}
{"id": "2499822", "revid": "290948", "url": "https://it.wikipedia.org/wiki?curid=2499822", "title": "Etil acetato", "text": ""}
{"id": "2499823", "revid": "290948", "url": "https://it.wikipedia.org/wiki?curid=2499823", "title": "Etilacetato", "text": ""}
{"id": "2499825", "revid": "183483", "url": "https://it.wikipedia.org/wiki?curid=2499825", "title": "Johann Bode", "text": ""}
{"id": "2499827", "revid": "1543377", "url": "https://it.wikipedia.org/wiki?curid=2499827", "title": "Jaco Van Dormael", "text": "Durante la sua carriera, Van Dormael ha sviluppato un nuovo stile narrativo e visivo che ha reso i suoi film riconoscibili dal pubblico di tutto il mondo per la loro forte componente sperimentalista, le sequenze brillanti e oniriche, il sonoro estremamente suggestivo. I suoi film sono noti per la rappresentazione rispettosa e solidale di persone con disabilit\u00e0 mentali e fisiche.\nVan Dormael trascorse la sua infanzia viaggiando in Europa prima di studiare cinema all'INSAS di Bruxelles, dove scrisse e diresse il suo primo cortometraggio, \"Maedeli la br\u00e8che\" (1981), vincitore del premio onorario per il miglior cortometraggio straniero agli Student Academy Awards. Il suo esordio nel cinema con \"Toto le h\u00e9ros - Un eroe di fine millennio\" (1991) fu un immediato successo di critica e pubblico e vinse la Cam\u00e9ra d'or al Festival di Cannes.\nCinque anni dopo, Van Dormael fu nuovamente premiato a Cannes con \"L'ottavo giorno\" (1996), quando i suoi attori principali, Daniel Auteuil e Pascal Duquenne, ricevettero il premio per la miglior interpretazione maschile. I successivi film del regista, \"Mr. Nobody\" (2009) e \"Dio esiste e vive a Bruxelles\" (2015), riscossero un ulteriore successo di critica e numerosi riconoscimenti, vincendo i premi Magritte per miglior film, miglior regia e migliore sceneggiatura.\nBiografia.\nL'infanzia e gli studi.\nJaco Van Dormael nacque nel 1957 a Ixelles, in Belgio, cinque anni dopo il fratello Pierre. Alla sua nascita rischi\u00f2 di morire strangolato dal cordone ombelicale e, dal momento che ricevette un apporto insufficiente di ossigeno, si temette che avrebbe potuto presentare dei problemi mentali. Da questo trauma probabilmente hanno avuto origine i temi ricorrenti dei suoi film, che esplorano i mondi delle persone con disabilit\u00e0 mentali e fisiche. Van Dormael crebbe in Germania fino all'et\u00e0 di sette anni, quando la sua famiglia ritorn\u00f2 in Belgio.\nFelice nel lavorare con i bambini, tent\u00f2 per qualche tempo la carriera di clown. Divenne produttore di animazione per bambini e lavor\u00f2 ai teatri di Galafronie, Isocele e Guimbarde. Dopo aver sviluppato interesse per il cinema, Van Dormael si iscrisse all'INSAS di Bruxelles e successivamente al Louis Lumi\u00e8re College di Parigi. La sua esperienza di animatore per bambini, lo porter\u00e0 ad approfondire nei propri lavori cinematografici la tematica dell'infanzia e a privilegiare osservatori \"innocenti\" nelle sue narrazioni.\nI primi cortometraggi.\nNegli anni ottanta, Van Dormael produsse una serie di cortometraggi che suscitarono un notevole interesse critico. Mentre era studente all'INSAS, scrisse e diresse il racconto per bambini \"Maedeli la br\u00e8che\", che ricevette l'Honorary Foreign Film Award (premio d'onore per il miglior cortometraggio straniero) agli Student Academy Awards del 1981, presentati dalla Academy of Motion Picture Arts and Sciences. Successivamente diresse \"Stade 81\" (1981), un breve documentario sui Giochi paralimpici, i cortometraggi \"Les Voisins\" (1981), sulla vita quotidiana dei residenti di un quartiere di Bruxelles, e \"L'imitateur\" (1982), un documentario sull'intrusione di due disabili nel mondo dei \u00abnormali\u00bb. Seguirono \"Sortie de secours\" (1983), premiato al Nyon International Documentary Film Festival, e \"De Boot\" (1985), realizzato su commissione per un'opera teatrale di Eva Bal. Il cortometraggio pi\u00f9 noto del periodo fu \"\u00c8 pericoloso sporgersi\" (1984), il quale vinse il Grand Prix al Festival international du court m\u00e9trage de Clermont-Ferrand e il premio del pubblico per il miglior corto belga al Festival internazionale del cinema fantastico di Bruxelles del 1985. Il film percorre i possibili futuri del figlio di un capostazione e fu il punto di partenza per la scrittura della sceneggiatura di \"Mr. Nobody\" (2009), terzo lungometraggio del regista.\nAnni novanta.\nNel 1991, Van Dormael diresse il suo primo lungometraggio, \"Toto le h\u00e9ros - Un eroe di fine millennio\", il cui racconto si snoda in un complesso mosaico di analessi e sequenze oniriche, a volte con flussi di coscienza, e segue la storia di Thomas, interpretato da Michel Bouquet, che crede di essere stato scambiato alla nascita con un altro bambino. \"Toto le h\u00e9ros\" richiese dieci anni di lavoro dal momento che Van Dormael riscrisse il copione almeno otto volte. Nel 1985 due produttori belgi ricevettero una versione del copione e nel corso dei successivi cinque anni raccolsero circa 3,5 milioni di dollari (budget considerevole per una produzione belga) in denaro pubblico del Belgio, della CEE e delle televisioni di Stato francese e tedesca. \"Toto le h\u00e9ros\" fu presentato al Festival di Cannes 1991 e ricevette la Cam\u00e9ra d'or, premio assegnato alla migliore opera prima presentata al festival. Il film fu pubblicato nello stesso anno e fu un successo finanziario e di critica. Ricevette cinque premi Joseph Plateau, il premio C\u00e9sar per il miglior film straniero, quattro European Film Awards e una candidatura ai British Academy Film Awards. La colonna sonora del fratello Pierre Van Dormael \u2013 che sin dalla prima collaborazione nel 1980 compose le musiche per ogni film di Jaco \u2013 fu acclamata dalla critica. \"Toto le h\u00e9ros\" rese Van Dormael riconoscibile al pubblico di tutto il mondo sia come scrittore sia come regista.\nSulla scia di tale successo, nel 1995 Van Dormael partecip\u00f2 all'acclamato progetto \"Lumi\u00e8re et compagnie\". L'opera \u00e8 un'antologia di brevi documenti cinematografici diretti da registi di fama internazionale con la cinepresa originale dei fratelli Lumi\u00e8re. \"Le Baiser\" \u00e8 l'episodio dell'opera diretto da Jaco Van Dormael e interpretato da Pascal Duquenne. Nello stesso periodo Van Dormael lavor\u00f2 a un altro progetto: il regista voleva scrivere un film pi\u00f9 lineare rispetto a \"Toto le h\u00e9ros\", che esplorasse il mondo attraverso gli occhi di un uomo con sindrome di Down. Il secondo lungometraggio di Van Dormael, \"L'ottavo giorno\" (\"Le Huiti\u00e8me jour\"), realizz\u00f2 questo desiderio con l'incontro casuale e la successiva amicizia tra Georges, interpretato da Pascal Duquenne, e Harry, un uomo d'affari divorziato e infelice, interpretato da Daniel Auteuil.\nL'interesse di Van Dormael per le persone con disabilit\u00e0 mentali e fisiche era nato dal loro \u00abtalento e amore per la vita, un aspetto che a noi spesso manca\u00bb. Egli cerc\u00f2 di esplorare il concetto dei due mondi (quello di Georges e quello di Harry) esistenti in contemporanea ma assai distinti tra loro. \"L'ottavo giorno\" fu presentato al Festival di Cannes 1996, dove fu candidato per la Palma d'oro. Vinse il premio per la miglior interpretazione maschile, assegnato sia a Pascal Duquenne sia a Daniel Auteuil, e fu la prima volta nella storia del festival che due attori condivisero il premio. Il film ricevette ottime recensioni e vinse quattro premi Joseph Plateau. Fu anche nominato per un premio C\u00e9sar e per il Golden Globe per il miglior film straniero. Costato circa 5 milioni di dollari, \"L'ottavo giorno\" incass\u00f2 oltre 33 milioni di dollari, diventando il film di Van Dormael ad aver realizzato il maggiore incasso fino ad allora.\nNel 1998 Van Dormael partecip\u00f2 al progetto \"Spotlights on a Massacre: 10 Films Against 100 Million Antipersonnel Land Mines\" (\"Lumi\u00e8re sur un massacre\"), una raccolta di cortometraggi che insieme costituivano una campagna contro le mine antiuomo. Nello stesso anno fu membro della giuria del Festival di Cannes 1998. Nel 1999 \"Toto le h\u00e9ros\" ricevette il premio per la migliore sceneggiatura belga degli anni 1984-'99 durante la 13\u00aa edizione dei premi Joseph Plateau.\nAnni 2000.\nNel 2001 Van Dormael inizi\u00f2 a lavorare a quello che sarebbe divenuto il suo terzo lungometraggio, \"Mr. Nobody\", le cui riprese iniziarono solo sei anni dopo. Il film fu girato in inglese, una particolarit\u00e0 rispetto alle altre produzioni belghe girate in una delle lingue principali del Paese. Van Dormael giustific\u00f2 tale scelta affermando: \u00abLa storia mi \u00e8 arrivata in inglese. Essa \u00e8 ambientata su tempi e distanze molto lunghe. Uno dei fili della trama riguarda un ragazzo che deve scegliere se vivere con la madre in Canada o col padre in Inghilterra. Ci sono inoltre grandi attori anglofoni con cui volevo lavorare\u00bb. Il budget per la realizzazione fu di circa 33 milioni di euro, corrispondenti a 47 milioni di dollari, una cifra che lo rese il film pi\u00f9 costoso della cinematografia belga. Il budget fu approvato prima che il cast fosse confermato, grazie alla fama del regista e al potenziale del copione. Il film segue una narrativa non lineare e l'interpretazione a molti mondi per raccontare la vita di Nemo Nobody, interpretato da Jared Leto.\n\"Mr. Nobody\" ebbe la sua anteprima mondiale alla 66\u00aa Mostra internazionale d'arte cinematografica di Venezia, dove ricevette il premio Osella per il migliore contributo tecnico e il Biografilm Lancia Award per il miglior film biografico. Fu acclamato dalla critica cinematografica e venne citato pi\u00f9 volte come uno dei migliori film dell'anno. La pellicola fu candidata a sette premi Magritte e ne vinse sei: miglior film, miglior regia e migliore sceneggiatura per Jaco Van Dormael, migliore fotografia per Christophe Beaucarne, migliore colonna sonora per Pierre Van Dormael e miglior montaggio per Matyas Veress. Ricevette inoltre il premio Andr\u00e9 Cavens del Sindacato belga della critica cinematografica e il premio del pubblico al miglior film europeo agli European Film Awards. Sin dalla sua pubblicazione originale, \"Mr. Nobody\" divent\u00f2 un film di culto, noto per la sua filosofia e fotografia, con personaggi singolari e musiche di Pierre Van Dormael.\nAnni 2010.\nDopo \"Mr. Nobody\", Van Dormael si dedic\u00f2 a produzioni pi\u00f9 semplici e minimaliste che trovarono uno specifico campo d'azione in ambito teatrale. Insieme a Mich\u00e8le Anne De Mey, sua moglie, il regista port\u00f2 in giro per l'Europa e nel resto del mondo uno spettacolo dal titolo \"Kiss and Cry\" (2011). Durante la realizzazione della pi\u00e8ce, Van Dormael entr\u00f2 in contatto con l'autore belga Thomas Gunzig, con il quale cominci\u00f2 a lavorare sul soggetto del suo quarto lungometraggio, dal titolo \"Dio esiste e vive a Bruxelles\" (\"Le Tout Nouveau Testament\"). Il punto di partenza della sceneggiatura si incentrava sulla figura di un dio dispotico, che vive in un piccolo appartamento a Bruxelles insieme alla moglie e alla figlioletta Ea, di cui abusa sia verbalmente sia fisicamente. Egli ha creato l'umanit\u00e0 solo per avere qualcosa da tormentare; una volta scoperto il sadico piano del padre, Ea decide di scappare di casa e di rivelare a tutti gli uomini la data della loro morte. Il film, descritto come una commedia nera con tratti propri del genere fantasy, \u00e8 interpretato da Beno\u00eet Poelvoorde, l'esordiente Pili Groyne e Yolande Moreau, rispettivamente nelle parti di Dio, sua figlia e sua moglie, e include la partecipazione di Catherine Deneuve, Fran\u00e7ois Damiens, David Murgia e Pascal Duquenne.\nPresentato in anteprima al Festival di Cannes 2015 durante la Quinzaine des R\u00e9alisateurs, \"Dio esiste e vive a Bruxelles\" fu un autentico successo di pubblico e critica. La pellicola riscosse uno dei maggiori incassi dell'anno in Belgio, dove vinse quattro premi Magritte, tra cui miglior film, miglior regia e migliore sceneggiatura per Jaco Van Dormael. Fu selezionato come proposta belga per l'Oscar al miglior film straniero e ricevette candidature per il premio C\u00e9sar, il Golden Globe e il David di Donatello, tra gli altri. La pellicola fu inoltre il terzo film di Van Dormael a ricevere il premio Andr\u00e9 Cavens assegnato alle migliori produzioni cinematografiche del Belgio.\nEstetica e stile.\nI film di Van Dormael, sebbene siano pochi, presentano forti temi comuni tra loro. Il regista fa un uso distintivo della voce fuori campo e analizza il mondo da una prospettiva ingenua, come quella del giovane Thomas in \"Toto le h\u00e9ros\", del protagonista disabile in \"L'ottavo giorno\", del nascituro in \"Mr. Nobody\" e di Ea in \"Dio esiste e vive a Bruxelles\". Il modo in cui questi personaggi vedono il mondo \u00e8 spesso colorato, fantasioso e lontano dalla realt\u00e0, con immagini surreali usate per illustrare la loro fervida immaginazione. Van Dormael ha affermato in proposito: \u00abMi piacciono due cose della vita: essere vivo e fare film e queste due cose sono contrastanti perch\u00e9 nei film tutto ha significato mentre la mia vita \u00e8 piena di buchi. Nella narrativa tradizionale dei film ci si occupa di rendere le cose semplici mentre io cerco di realizzare film complessi come la vita. \u00c8 questo quello che ho cercato di fare con \"Mr. Nobody\", fare un film che rispecchi la complessit\u00e0 della vita. Credo che il cinema abbia ancora molto da scoprire in tal senso, perci\u00f2 in genere preferisco i film che pongono domande a quelli che danno delle risposte consolatorie\u00bb.\nDurante la fase di scrittura, il regista procede per addizione, abbozzando il materiale fino a rendere coerente la storia. Egli spiega infatti: \u00abScrivo ogni giorno anche solo degli appunti e arrivo a raccogliere molto materiale e lo unisco. Qui vedo se ci sono ripetizioni nella vicenda e la storia inizia a essere organica. Ma quello che mi interessa di pi\u00f9 nel cinema non \u00e8 dare un'immagine di realt\u00e0 ma dare un'immagine pi\u00f9 di percezione generale che permetta a tutti gli stili di raccogliersi e di saltare da una storia all'altra, da uno spazio e da un tempo all'altro proprio come succede a livello di pensiero\u00bb. Nei suoi film, Van Dormael riconosce tracce del lavoro di Federico Fellini, definendo pressoch\u00e9 identiche le strutture di \"Amarcord\" e \"Toto le h\u00e9ros\". Egli inoltre cita Andrej Tarkovskij, Ren\u00e9 Magritte, Georges M\u00e9li\u00e8s, Auguste e Louis Lumi\u00e8re tra le sue influenze. Le opere del regista spesso finiscono con la morte, la quale non \u00e8 raffigurata come una tragedia, ma come un momento di felicit\u00e0 in cui il defunto osserva serenamente il mondo sottostante. La sceneggiatura di \"Sulla terra come in cielo\", curata da Van Dormael, termina con una nascita, che raffigura il passaggio per un nuovo mondo. Questo schema viene utilizzato anche in \"Mr. Nobody\", nel quale la morte e l'immediata rinascita poste alla fine del film trasmettono un senso di felicit\u00e0.\nVan Dormael fa un importante uso di musiche pop classiche, come \"Boum!\" di Charles Trenet in \"Toto le h\u00e9ros\", \"Mexico\" di Luis Mariano in \"L'ottavo giorno\" e varie versioni di \"Mr. Sandman\" in \"Mr. Nobody\", usate come temi ricorrenti. Ogni opera del regista \u00e8 caratterizzata da immagini surreali. Nei primi due film questi elementi sono relativamente pochi, ad esempio i fiori danzanti in \"Toto le h\u00e9ros\" o Georges che vola intorno a una stanza in \"L'ottavo giorno\". \"Mr. Nobody\" e \"Dio esiste e vive a Bruxelles\" sono caratterizzati da un uso esteso di elementi surreali durante tutta la durata della pellicola. Sia in \"Toto le h\u00e9ros\" sia in \"L'ottavo giorno\" sono presenti personaggi con sindrome di Down, i quali vengono raffigurati con rispetto, evidenziando le loro caratteristiche infantili."}
{"id": "2499830", "revid": "237256", "url": "https://it.wikipedia.org/wiki?curid=2499830", "title": "Alexandra Petrova", "text": ""}
{"id": "2499833", "revid": "237256", "url": "https://it.wikipedia.org/wiki?curid=2499833", "title": "Aleksandra Petrova", "text": ""}
{"id": "2499835", "revid": "6923", "url": "https://it.wikipedia.org/wiki?curid=2499835", "title": "John Fitch", "text": "Pilota di successo nella categoria sport ed endurance, ha preso parte a 2 Gran Premi in Formula 1, i Gran Premi d'Italia del 1953 e del 1955.\nDopo la morte del compagno di squadra Levegh nella tragedia di Le Mans pass\u00f2 a progettare e creare sistemi per la sicurezza sulle automobili e sui circuiti."}
{"id": "2499836", "revid": "51323", "url": "https://it.wikipedia.org/wiki?curid=2499836", "title": "Commissione Europea contro il Razzismo e l'Intolleranza", "text": ""}
{"id": "2499837", "revid": "7336", "url": "https://it.wikipedia.org/wiki?curid=2499837", "title": "Basso tuba", "text": ""}
{"id": "2499838", "revid": "287204", "url": "https://it.wikipedia.org/wiki?curid=2499838", "title": "Swedish Open 2007", "text": "Lo Swedish Open 2007 (conosciuto anche come \"Catella Swedish Open\" per motivi di sponsorizzazione) \u00e8 stato un torneo di tennis giocato sulla terra battuta. \u00c8 stata la 60\u00aa edizione dello Swedish Open, che fa parte della categoria International Series nell'ambito dell'ATP Tour 2007. Si \u00e8 giocato al B\u00e5stad Tennis Stadion di B\u00e5stad in Svezia,dal 9 al 16 luglio 2007.\nCampioni.\nSingolare.\n David Ferrer ha battuto in finale Nicol\u00e1s Almagro, 6-1, 6-2\nDoppio.\n Simon Aspelin / Julian Knowle hanno battuto in finale Mart\u00edn Garc\u00eda / Sebasti\u00e1n Prieto, 6-2, 6-4"}
{"id": "2499839", "revid": "51323", "url": "https://it.wikipedia.org/wiki?curid=2499839", "title": "ECRI", "text": ""}
{"id": "2499841", "revid": "767487", "url": "https://it.wikipedia.org/wiki?curid=2499841", "title": "Ronald J. Bacigal", "text": " \nBiografia.\n\u00c8 docente di diritto alla Scuola di diritto della Universit\u00e0 di Richmond. \u00c8 noto negli USA come \u00abuno dei principali studiosi del Quarto Emendamento della Costituzione degli Stati Uniti d'America\u00bb (\u00ab\"nationally recognized as one of the leading scholars of Fourth Amendment Law\"\u00bb).\nBacigal si \u00e8 laureato alla Concord University e alla Scuola di legge della Washington and Lee University. Nell'ambito del Fulbright Program ha lavorato a L'Aia. Ha insegnato alla Richmond University dal 1971 ed \u00e8 professore dal 1973. \u00c8 referente per le decisioni penali della Corte d'Appello della Virginia.\nHa ricevuto numerosi premi, inclusi il Premio Professionalit\u00e0 Harry L. Carrico 2008, presentato dall'agenzia Virginia State Bar della Corte Suprema della Virgina; l\u2019\"Outstanding Faculty Award\" 1990 del Virginia State Council of Higher Education e, per due volte, il \"Distinguished Educator Award\" dell'Universit\u00e0 di Richmond (Virginia).\nBacigal \u00e8 autore di numerosi testi di diritto, usati sia a livello educativo sia a livello professionale, e ha pubblicato numerosi articoli su riviste qualificate."}
{"id": "2499843", "revid": "599013", "url": "https://it.wikipedia.org/wiki?curid=2499843", "title": "Tunji Awojobi", "text": "Carriera.\nCon il Cibona Zagabria e con l'Olimpija Lubiana, rispettivamente nelle stagioni 2000-01 e 2001-02, gioc\u00f2 in Eurolega. A seguito di queste due parentesi arriv\u00f2 nella Legadue italiana ingaggiato dall'Andrea Costa Imola, ma fu tagliato a dicembre alla fine del girone di andata.\nNel 1997 esord\u00ec con la maglia della sua Nazionale, la Nigeria. Con essa disput\u00f2 anche i Campionati Mondiali di Grecia 1998 e Giappone 2006."}
{"id": "2499844", "revid": "116395917", "url": "https://it.wikipedia.org/wiki?curid=2499844", "title": "Sito d'arrampicata", "text": "Un sito d'arrampicata \u00e8 un'area geografica che offre la possibilit\u00e0 di praticare l'arrampicata. Si pu\u00f2 trattare di una falesia, ossia un affioramento roccioso attrezzato per l'arrampicata sportiva, di una parete rocciosa alta centinaia di metri per le vie lunghe di arrampicata sportiva o trad, o di una zona di massi per il bouldering. \nIn passato si usava il termine \"palestra di roccia\" in quanto l'arrampicata in falesia o su masso era considerata solo un allenamento (e quindi una palestra) per l'alpinismo, e non una disciplina fine a s\u00e9 stessa.\nStoria.\nL'arrampicata in palestra di roccia \u00e8 nata per permettere l'attivit\u00e0 di scalata anche nei mesi invernali, durante i quali le temperature rigide e la presenza di neve ostacolano la scalata in montagna. Negli anni settanta venne iniziata la tracciatura di vie di arrampicata in falesie a bassa quota da parte di scalatori o, talvolta, di personale militare. \u00c8 questo il caso delle falesie del Muzzerone, nel comune di Portovenere (Liguria, provincia di La Spezia), che vennero iniziate ad attrezzare da incursori della Marina Militare, di stanza nel vicino forte di Le Grazie.\nDescrizione.\nNormalmente i siti d'arrampicata sono gi\u00e0 attrezzati con chiodi da roccia, fittoni resinati, spit, soste e tutti gli altri strumenti addetti alla salita e alla discesa della conformazione rocciosa. L'attrezzatura ha il solo scopo di garantire la sicurezza dello scalatore, limitando i danni in caso di caduta, non di favorire la progressione. L'attrezzatura presente in parete viene comunemente indicata con il termine generale di \"protezioni\". Il percorso di salita attrezzato \u00e8 detto via d'arrampicata. Si distinguono in monotiri, che si sviluppano per una lunghezza al massimo di 30-35 metri, e vie di pi\u00f9 tiri. "}
{"id": "2499845", "revid": "240277", "url": "https://it.wikipedia.org/wiki?curid=2499845", "title": "Anthony Anderson", "text": " Divenuto famoso grazie al suo ruolo nella serie televisiva \"Black-ish\", di cui \u00e8 anche produttore, grazie alla quale ha ottenuto diverse candidature ai Golden Globe, Critics' Choice Awards e Primetime Emmy Awards. Ha inoltre recitato in numerose serie televisive, tra le quali \"Law &amp; Order - I due volti della giustizia\", \"Tutto in famiglia\" e \"The Shield\".\nBiografia.\nSi trasferisce a Compton (California), inizia gli studi alla Hollywood High School Performing Arts Center, per terminarli a Howard University nel 1993. Appare nei film tv \"Alien Avengers\" (1996) e le sue prime partecipazioni televisive sono nei telefilm \"JAG - Avvocati in divisa\" (1996) e \"NYPD - New York Police Department\" (1998) e nella serie tv \"Tutto in famiglia\" con Damon Wayans. Dal 2005 al 2007 interpreta il ruolo di Antwon Mitchell nella serie tv The Shield. Dal 2008 al 2010 interpreta il detective Kevin Bernard in una cinquantina di episodi della serie televisiva \"Law &amp; Order - I due volti della giustizia\". Dal 2014 \u00e8 il protagonista di \"Black-ish\".\nVita privata.\nFiglio di un centralinista, \u00e8 sposato con Alvina Renee Stewart, sua ex compagna di classe, dalla quale ha avuto due figli, Kyra e Nathan Anderson. Anthony \u00e8 stato arrestato a Memphis per presunto stupro il 28 luglio 2004, rimanendo in carcere fino al 7 ottobre successivo: l'accusa \u00e8 poi caduta per mancanza di prove. Una volta uscito, ha ripreso normalmente la sua attivit\u00e0 di attore.\nDoppiatori italiani.\nDa doppiatore \u00e8 sostituito da:"}
{"id": "2499849", "revid": "3831", "url": "https://it.wikipedia.org/wiki?curid=2499849", "title": "University of Richmond School of Law", "text": ""}
{"id": "2499850", "revid": "1318658", "url": "https://it.wikipedia.org/wiki?curid=2499850", "title": "Mike Sparken", "text": "Fece il suo debutto nella Formula 1 nel 1955 cogliendo un settimo posto in occasione del Gran Premio di Gran Bretagna.\nSparken muore nel 2012 ed \u00e8 stato sepolto presso il cimitero di Montparnasse, a Parigi."}
{"id": "2499853", "revid": "110157", "url": "https://it.wikipedia.org/wiki?curid=2499853", "title": "Universit\u00e0 di Richmond", "text": "L'Universit\u00e0 di Richmond \u00e8 una universit\u00e0 privata, indipendente, di arti liberali con sede tra la citt\u00e0 di Richmond e la contea di Henrico, in Virginia. \u00c8 abbreviata in \"UR\" o \"U of R\" e conta approssimativamente 4000 studenti.\nComprende la \"Scuola di Diritto dell'Universit\u00e0 di Richmond\" (\"T.C. Williams School of Law\"), accreditata dalle agenzie statunitensi di valutazione delle istituzione scolastiche."}
{"id": "2499856", "revid": "1448629", "url": "https://it.wikipedia.org/wiki?curid=2499856", "title": "San Demetrio Corone", "text": "San Demetrio Corone (\"Sh\u00ebn Mitri\" in arb\u00ebreshe) \u00e8 un comune italiano di abitanti della provincia di Cosenza in Calabria.\nCon un'altitudine di 521 m s.l.m., sulle colline che dalla pianura di Sibari salgono verso la Sila Greca, \u00e8 affacciata sul versante destro dell'alta valle del Crati, da cui si ha la visione del Massiccio del Pollino.\nLa cittadina \u00e8 tra i centri culturali pi\u00f9 importanti delle comunit\u00e0 albanesi d'Italia e conserva la lingua albanese, il rito bizantino, i costumi, la cultura e l'identit\u00e0 etnica propria d'origine. \u00c8 sede del \"Collegio Italo-Albanese di Sant'Adriano\" (1732-1794), importante organismo religioso e culturale per la conservazione del rito orientale e delle tradizioni patrie, faro del patrimonio identitario albanese, in cui si form\u00f2 l\"'intellighentia\" italo-albanese del continente. Fa parte della circoscrizione della Chiesa Italo-Albanese dell'Eparchia di Lungro.\nNella frazione Macchia Albanese, posta a 418 metri s.l.m., \u00e8 nato Girolamo De Rada, sommo vate arb\u00ebresh, padre della letteratura albanese moderna.\nDa anni la musica, il canto e le nuove sonorit\u00e0 degli albanesi d'Italia sono raggruppate qui ne \"Il Festival della Canzone Arb\u00ebreshe\".\nGeografia fisica.\nLe quote topografiche oscillano, per la zona a sud pi\u00f9 elevata, tra i 500 e gli 800 metri di altitudine e tra i 400 ed i 40 metri per la porzione a nord, a ridosso dell'alveo del fiume Crati. L'intero territorio \u00e8 caratterizzato da un reticolo idrografico alquanto sviluppato e complesso. \u00c8 solcato in senso longitudinale dal torrente Galatrella che lo delimita, marginalmente dai torrenti Mizofato e Muzzolito, pi\u00f9 intermedi quasi tutti affluenti del fiume Crati.\nNella parte sommitale, in localit\u00e0 Buttorino, Castagna Rotonda e Poggio, la vegetazione dominante \u00e8 rappresentata da numerosi castagneti che danno a questa zona un aspetto naturalistico del tutto singolare. La zona nord, invece, digradante verso la Piana di Sibari, presenta una morfologia caratterizzata dalla presenza di pianori e terrazzamenti, che si intervallano tra i numerosi torrenti e solchi erosivi. Il territorio, di complessivi 7.500 ettari, ha la visione della catena del Pollino.\nStoria.\nSan Demetrio Corone fu costruito sul finire del XV secolo da esuli albanesi costretti all'esilio dal dominio incombente turco-musulmano nei Balcani. I suoi fondatori vi giunsero dall'Albania nel 1471, pi\u00f9 tardi giunsero gli Arvaniti (greco-albanesi) della seconda diaspora e Greci dalla citt\u00e0 di Corone in Morea (Grecia) tra il 1532 e il 1534.\nGli esuli albanesi costruirono il centro abitato presso l'antico oratorio di Sant'Adriano, dove nel X secolo San Nilo di Rossano si era rifugiato a pregare, con dimora in una grotta, creando una vita monastica basiliana locale. Tuttavia la zona fu abitata in epoca precedente, sempre risalente a insediamenti di monaci orientali (VII secolo). Il primo nucleo abitativo era conosciuto in latino con il nome di \"Situ Sancti Dimitri\", anche se i suoi abitanti lo chiamarono da sempre \"katundi i Sh\u00ebn Mitrit\". Testimonianza del fatto che preesisteva un piccolo monastero all'arrivo dei albanesi \u00e8 data dalle Capitolazioni del 3 novembre 1471, quando l'abate archimandrita Paolo Greco si rec\u00f2 presso il notaio De Angelis per rogare un atto che registr\u00f2 l'impegno ad accogliere i profughi albanesi a seguito del Duca Teodoro Lopez nel casale di San Demetrio, con la facolt\u00e0 di coltivarne le terre.\nNel 1524 si ebbe una nuova immigrazione albanese in seguito alla guerra che Carlo V condusse contro i turchi: gli albanesi di Corone, citt\u00e0 della Morea, oggi Peloponneso, vennero accolti dall'Imperatore nel Regno di Napoli e si distribuirono nei vari paesi fondati dai loro predecessori, fra cui San Demetrio.\nDopo la costituzione del Regno d'Italia il nome \"Corone\", in ricordo della diaspora albanese, in particolare della seconda, venne aggiunto al comune (1863).\nSan Demetrio Corone \u00e8 sede del Collegio Italo-Albanese di Sant'Adriano: chiamato in origine Collegio Corsini, fu istituito da papa Clemente XII nel 1732 a San Benedetto Ullano, allo scopo di preparare il clero italo-albanese alla conservazione del rito bizantino-greco. Fu poi trasferito a San Demetrio Corone nel 1794, a seguito di richiesta del vescovo Francesco Bugliari. Dal 1794 la storia del territorio \u00e8 profondamente legata a quella del Collegio, fondato da re Ferdinando IV al posto del soppresso monastero. Esso divenne un importante organismo culturale degli albanesi d'Italia, nonch\u00e9 il primo istituto di formazione culturale in Calabria, dalle cui mura uscirono luminose figure del Risorgimento italiano come Agesilao Milano (1830-1856) e Domenico Mauro (1812-1873), e letterati e giuristi come Cesare Marini (1792-1865) e Girolamo De Rada (1814-1903).\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 124 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAlbania 53 4,87%\nTradizioni popolari.\nDurante la commemorazione dei defunti, suggestiva \u00e8 la visita dei sacerdoti (\"pap\u00e0des\") presso le famiglie, per procedere alla benedizione delle \"\"panagie\" (mensa con vino, pane, grano bollito e una candela sovrapposta al centro), simboli della resurrezione dei corpi e dell'immortalit\u00e0 dell'anima.\n\u00c8 consuetudine, da tradizione, fra la notte di Sabato e Domenica della Settimana Santa (\"Java e Madhe\"), recarsi alla fontana dei monaci (\"pusi\") presso il Collegio di San Adriano, per perpetuare il rito del \"rubare l'acqua\". Di solito ci si reca a gruppi, in tutto silenzio, secondo una regola cui non si deve trasgredire, anche se le tentazioni non mancano. E proprio in difesa di questa regola che ci si reca di \"dokaniqie\", lungo bastone con l'estremit\u00e0 biforcuta. Qui si procede all'accensione di un grande fal\u00f2 (\"qeradonulla\") davanti al sagrato della chiesa. Al momento dell'accensione si inneggia il canto greco \"Kristos Anesti\"\" (Cristo \u00e8 risorto). La mattina alle 5:30 si svolge una messa in chiesa chiamata messa dell'alba o \"FJALA E MIRE\"\nIl 26 ottobre cade la festa del santo patrono, e per tre giorni si tiene la fiera. La tradizione vuole che il giorno della vigilia, dal portone principale della chiesa, esca il \"cavallo di S. Demetrio\" (\"kali i Sh\u00e8n Mitrit\"), sorretto alle spalle da due persone. \u00c8 realizzato in cartapesta e gira casa per casa, portando messaggi augurali e ricevendo in cambio danaro, vino o altro. Il mercoled\u00ec delle Ceneri, durante il carnevale, viene svolto il funerale di \"Nikolla\", un vecchio vestito di stracci con a seguito vari personaggi. Subito dopo entrano in scena i diavoli (\"djelzit\"), coperti di pelle di capra.\nIl 26 agosto invece si festeggino i santi Adriano e Natalia copatroni del paese e anche in occasione di questa festivit\u00e0 ci sono tre giorni di fiera e nel piazzale antistante la chiesa vengono allestite le \"Barracche\" dove ci si ritrova per mangiare panini, ma maggiormente si mangio lo spezzatino di trippa.\nIstituzioni, enti e associazioni.\nTra le istituzioni culturali \u00e8 da menzionare il Centro \"De Rada\", sorto per iniziativa dell'amministrazione comunale, che promuove la cultura arb\u00ebresh\u00eb attraverso ampi programmi e iniziative culturali. Dall\u2019Associazione culturale \"Arbitalia\" di San Demetrio Corone \u00e8 nata la prima rivista arb\u00ebresh\u00eb nel web, il cui Presidente e Direttore \u00e8 stato il cantautore, letterato, poeta e scrittore Pino Cacozza morto nel febbraio 2021. Questa associazione ha creato all\u2019interno della rivista una Collana di Pubblicazioni in formato digitale chiamata \u201cle Perle di Arber\u201d. Questa collana editoriale presenta molte opere di scrittori italo-albanesi che hanno voluto raccontare le tradizioni, gli usi e costumi della loro terra per tramandarle alle generazioni a venire. Lo stesso direttore di questa collana editoriale \u00e8 stato l\u2019autore di molti libri come Il recital \"I percorsi dell'Arberia:Udh\u00ebtimet e Arb\u00ebris\u00eb\u201d, che sviluppa le problematiche esistenziali della minoranza linguistica storica albanese, presente nell\u2019Italia centro meridionale da oltre 5 secoli, l Recital dal titolo Rr\u00ebnjat e Arb\u00ebris\u00eb (Le radici dell\u2019Arbria) che ci riporta alla mente il ruolo dei Rapsodi dell\u2019antichit\u00e0, quei personaggi centrali della vita culturale di una popolazione, i quali, avendo ricevuto in eredit\u00e0 il patrimonio tradizionale, svolgevano il ruolo di tutori e trasmettitori alle nuove generazioni della cultura attraverso i testi poetici cantati e accompagnati da uno strumento musicale e i Ponti d'Arte 2017, Rassegna d'Arte Internazionale, Artisti Albanesi e Italiani a confronto, (2017). Si ricordano,inoltre,alcuni degli scrittori italo albanesi che hanno pubblicato i loro libri all\u2019interno di questa collana editoriale come lo scrittore Nikola D.Bellucci nel suo libro intitolato \"Dissertazione perifrastica sul Vjersh Arb\u00ebresh\" (2016),lo scrittore A. Domenico Cassiano nel libro \"La collina del prete\" (2014),lo scrittore Ernesto Iannuzzi con il libro intitolato \"Quella vecchia valigia di cartone\" (2014), che ci racconta la storia di una famiglia arb\u00ebresh\u00eb dove l\u2019autore tesse la sceneggiatura realizzando straordinarie sequenze di microstorie di una societ\u00e0 meridionale con tanti problemi e tanti sogni racchiusi in una valigia di cartone , lo scrittore Enrico Ferraro, \"Zzopa gj\u00f3ghie ty Puher\u00edut - Frammenti di vita pallagorese\" (2015) e lo scrittore A. Domenico Cassiano con il libro\" La montagna sotto la neve\" (2014).\nCultura.\nDa alcuni anni sono diventati famosi, in tutti i paesi arb\u00ebresh\u00eb d'Italia e soprattutto nella provincia di Cosenza, due gruppi musicali di San Demetrio Corone che suonano musica ska con testi in arb\u00ebresh\u00eb, rivisitando ritmi folk e canzoni popolari. \nA San Demetrio Corone si svolge annualmente, nel secondo sabato del mese di agosto, il \"Festival della Canzone Arb\u00ebreshe\" diventato appuntamento insostituibile delle espressioni musicali emergenti degli italo-albanesi.\nDa visitare c'\u00e8 la bottega del maestro Hevzi Nuhiu, artista scultore del legno, con pregevoli opere a motivi ornamentali orientali, e, sul ripido pendio presso il torrente Sant'Elia, i resti di un piccolo santuario eremitico noto come \"Grotta di San Nilo\", dove si era rifugiato per pregare nel X secolo proprio il Santo San Nilo di Rossano. Il Collegio, che incorpora la chiesa di Sant'Adriano, costruita verso il 955 da San Nilo, costituisce un esempio di architettura normanno-bizantina. Da vedere anche i costumi o le bambole artigianali col caratteristico costume albanese.\nGeografia antropica.\nFrazioni.\nMacchia Albanese \u00e8 una frazione di San Demetrio Corone, piccolo borgo della bassa valle del Crati, esteso su un poggio alla sinistra del torrente \"Due Mulini\" e circondato da un pittoresco panorama, di fronte al mar Jonio. \u00c8 stato popolato da una colonia di profughi albanesi nel XV secolo.\nA Macchia Albanese nacquero personaggi illustri della storia, della letteratura, della filosofia \"arb\u00ebresh\u00eb\", tra cui: Girolamo De Rada, tra i padri della letteratura \"Rilindja\" albanese; Giuseppe De Rada, figlio di Girolamo e autore di una grammatica della lingua albanese; Francesco Avati, umanista; Michele Marchian\u00f2, albanologo.\nNella chiesa matrice di Macchia Albanese si trova il sepolcro del poeta Girolamo De Rada (vicino all'altare) con un'epigrafe in lingua albanese. La casa dei De Rada \u00e8 d'importanza storica-regionale, poich\u00e9 culla del degli italo-albanesi. Nella casa si accede per mezzo di un antico cortile, alla cui entrata si trova lo stemma della famiglia.\nIl 21 novembre nella chiesa parrocchiale, consacrata a Santa Maria di Costantinopoli, si festeggia \"Sh\u00ebn M\u00ebria Mexasporis\" (Madonna della mezza aratura) con grande partecipazione del popolo italo-albanese.\nAmministrazione.\nLa cittadina fa parte dell'Unione Arb\u00ebria (\"Lidhja Arb\u00ebria\") costituito dai comuni albanesi di San Demetrio Corone, Santa Sofia d'Epiro, San Giorgio Albanese, Vaccarizzo Albanese e San Cosmo Albanese."}
{"id": "2499859", "revid": "599013", "url": "https://it.wikipedia.org/wiki?curid=2499859", "title": "Aldoli", "text": "Il termine aldolo indica un composto chimico del tipo beta-idrossichetone o beta-idrossialdeide, ovvero un composto nella cui molecola sono presenti un gruppo carbonile (CO) e un gruppo ossidrile (OH) e in cui l'ossigeno del gruppo carbonilico e l'ossidrile sono separati da 3 atomi di carbonio legati tra loro.\nGli aldoli sono coinvolti nella reazione detta condensazione aldolica.\nGli aldoli possono essere disidratati per riscaldamento facendoli reagire in ambiente acido tramite eliminazione 1 (E1), o per reazione in ambiente basico grazie ad una eliminazione 1 - base coniugata (E1cB). Il prodotto della disidratazione di un aldolo \u00e8 un composto carbonilico alfa-\u03b2 insaturo detto enone.\nStoria.\nUn esempio di aldolo \u00e8 il 3-idrossibutanale. Il 3-idrossibutanale fu sintetizzato nel 1872 da Charles Wurtz attraverso la reazione di condensazione aldolica dell'acetaldeide in presenza di acido cloridrico."}
{"id": "2499862", "revid": "92723", "url": "https://it.wikipedia.org/wiki?curid=2499862", "title": "Dalibor Jenis", "text": "Biografia.\nJenis ha studiato al Conservatorio di Bratislava e, per un anno, ha frequentato l'Accademia Italiana di Osimo, nelle Marche. Nella sua carriera ha partecipato con successo ai concorsi di canto \u201cAntonin Dvorak\u201d di Karlsbad e \u201cAlfredo Kraus\u201d di Las Palmas e nel 1990 gli sono stati riconosciuti tre premi al concorso \u201cBelvedere\u201d di Vienna.\nIl suo repertorio spazia da Mozart a Leoncavallo, da Gounod a \u010cajkovskij, da Jan\u00e1\u010dek a Verdi e Rossini. Fra le opere da lui interpretate: \"Il barbiere di Siviglia\" di Rossini, \"Don Carlo\" di Verdi (\u00e8 stato Rodrigo alla prima del 7 dicembre 2008 al Teatro alla Scala), \"La dama di picche\" di \u010cajkovskij, \"Il re e il carbonaio\" di Dvo\u0159\u00e1k, \"Docktor Faust\" di Busoni, \"Marion Delorme\" di Ponchielli, \"Die Rheinnixen\" di Offenbach, \"Edgar\" e \"Gianni Schicchi\" di Puccini.\nIn ambito internazionale \u00e8 considerato uno dei migliori interpreti del Figaro rossiniano, personaggio da lui affrontato per la prima volta al Rossini Opera Festival di Pesaro; sempre con questo ruolo si \u00e8 esibito alla Staatsoper di Vienna, all'Op\u00e9ra National di Parigi, alla Staatsoper di Amburgo, all'Arena di Verona."}
{"id": "2499863", "revid": "599013", "url": "https://it.wikipedia.org/wiki?curid=2499863", "title": "Harry Blanchard", "text": "Partecip\u00f2 al Gran Premio degli Stati Uniti 1959 chiudendo al settimo posto alla guida di una Porsche.\nMor\u00ec pochi mesi dopo a causa di un incidente durante la 1000 km di Buenos Aires."}
{"id": "2499870", "revid": "123725193", "url": "https://it.wikipedia.org/wiki?curid=2499870", "title": "Copia e incolla", "text": "Copia e incolla (\"copy and paste\" in inglese), in informatica, \u00e8 un diffuso e semplice modo, implementato nelle interfacce grafiche dei sistemi operativi per riprodurre e spostare testo o altri dati da una posizione all'altra (di un file o tra file diversi).\nLa locuzione.\nIl concetto, ideato da Larry Tesler nella primavera del 1975, si riferisce al metodo popolare e semplice di riprodurre testo o altri dati da un'origine a una destinazione. Differisce da \"Taglia e Incolla\" in quanto il testo o i dati di origine originali non vengono cancellati o rimossi. La popolarit\u00e0 di questo metodo deriva dalla sua semplicit\u00e0 e dalla facilit\u00e0 con cui gli utenti possono spostare i dati tra varie applicazioni visivamente senza ricorrere alla memorizzazione permanente.\nUna volta copiati i dati negli appunti, \u00e8 possibile incollare il contenuto degli appunti in un documento di destinazione.\nIl Sistema X Window mantiene un blocco appunti aggiuntivo contenente il testo selezionato pi\u00f9 di recente; facendo clic con il tasto centrale, il contenuto di questa \"selezione\" viene incollato su qualsiasi puntatore sia puntato in quel momento.\nLa funzione di \"copia\" trasferisce, creandone una copia, un qualunque set di dati (testi, immagini o altro) dal programma di origine in un'area di memoria RAM nota come Appunti. Da qui i dati possono essere \"incollati\" in un altro programma, sempre che quest'ultimo sia in grado di riconoscere il loro formato. Ad esempio, non sempre \u00e8 possibile incollare del testo in un programma specializzato per l'elaborazione di suoni, e viceversa.\nL'idea del copia e incolla \u00e8 risultata cos\u00ec popolare ed utile da essere estesa praticamente a tutto: i file sul disco possono essere copiati e incollati in posizioni diverse, i fogli di calcolo copiano ed incollano interi grafici, eccetera. Cosa pu\u00f2 essere copiato o incollato \u00e8 completamente sotto il controllo del singolo programma, e non del sistema operativo. Si \u00e8 per\u00f2 evoluto un sistema di convenzioni grazie al quale si usano sempre le stesse combinazioni di tasti (ad esempio, per copiare e per incollare su Microsoft Windows, per copiare e per incollare sui sistemi Macintosh, la pura selezione col mouse per copiare e il tasto centrale e/o destro su Unix, e cos\u00ec via, pi\u00f9 altri metodi come i menu contestuali o pulsanti vari).\nVersioni pi\u00f9 sofisticate permettono di usare pi\u00f9 aree di memoria contemporaneamente, al prezzo per\u00f2 di complicare un poco i comandi che l'utente deve dare: occorre, oltre a dare il comando di copia o incolla, specificare anche su quale delle aree di appunti si vuole operare.\nUn ulteriore vantaggio del copia e incolla \u00e8 che in genere non utilizza l'unit\u00e0 a disco, risultando perci\u00f2 molto veloce. Questo pu\u00f2 non essere pi\u00f9 vero nel caso in cui vengano copiati dati molto voluminosi, che superano la capacit\u00e0 di memoria fisica del computer costringendo il sistema operativo ad utilizzare la memoria virtuale sul disco.\nSe invece di riprodurre si intende spostare i dati, si ricorre al taglia e incolla, o al drag and drop (trascina e rilascia).\nDescrizione.\nNell'interazione uomo-macchina \"copia\" e \"incolla\" sono comandi correlati che offrono una tecnica di comunicazione interprocesso interfaccia utente per il trasferimento dei dati. Il comando cut rimuove i dati selezionati dalla sua posizione originale, mentre il comando copia crea un duplicato; in entrambi i casi i dati selezionati sono conservati in uno strumento di memorizzazione temporaneo chiamato Appunti. I dati negli appunti vengono successivamente inseriti nella posizione in cui viene emesso il comando incolla. I dati sono disponibili per qualsiasi applicazione che supporta la funzionalit\u00e0, consentendo quindi un facile trasferimento dei dati tra le applicazioni.\nI nomi dei comandi sono una metafora dell'interfaccia basata sulla procedura fisica utilizzata nella modifica del manoscritto per creare un layout di pagina.\nQuesta tecnica di interazione ha strette associazioni con tecniche correlate nelle interfacce grafiche utente che utilizzano dispositivi di puntamento come un mouse per computer (mediante trascinamento della selezione, ad esempio).\nLa capacit\u00e0 di replicare le informazioni con facilit\u00e0, cambiandola tra contesti e applicazioni, implica problemi di privacy a causa dei rischi di divulgazione quando si gestiscono informazioni sensibili. Termini come la \"clonazione\", la \"copia in avanti\", il \"riporto\" o il \"riutilizzo si\" riferiscono alla diffusione di tali informazioni attraverso documenti e possono essere soggetti a regolamentazione da parte di organi amministrativi.\nTrova e vai.\nIl sistema operativo NeXTStep ha esteso il concetto di avere un buffer a copia singola aggiungendo un secondo buffer di ricerca a livello di sistema utilizzato per la ricerca. Il buffer di ricerca \u00e8 disponibile anche in macOS.\nIl testo pu\u00f2 essere inserito nel buffer di ricerca utilizzando il Pannello trova o selezionando il testo e premendo \u2318 + E.\nIl testo pu\u00f2 quindi essere cercato con Trova Successivo \u2318 + G e Trova Precedente \u2318 + D.\nLa funzionalit\u00e0 \u00e8 utile quando ad esempio si modifica il codice sorgente. Per trovare l'occorrenza di una variabile o di un nome di funzione altrove nel file, basta selezionare il nome facendo doppio clic, premere \u2318 + E e poi saltare alla ricorrenza successiva o precedente con \u2318 + G / \u2318 + D.\nNota che questo \"non\" distrugge il tuo buffer di copia come con altre interfacce utente come Windows o il sistema X Window.\nInsieme a copia e incolla, questo pu\u00f2 essere utilizzato per la sostituzione rapida e semplice del testo ripetuto:\nCopia e incolla l'automazione.\nCopiare i dati uno ad uno da un'applicazione all'altra, ad esempio da Excel a un modulo Web, potrebbe richiedere molto lavoro manuale. Copia e incolla pu\u00f2 essere automatizzata con l'aiuto di un programma che consente di scorrere l'elenco dei valori e incollarli nella finestra dell'applicazione attiva. Tali programmi potrebbero venire sotto forma di macro o programmi dedicati che coinvolgono pi\u00f9 o meno script. In alternativa, \u00e8 possibile utilizzare applicazioni che supportano la modifica simultanea per copiare o spostare raccolte di elementi.\nUso nello sviluppo del software.\nLa programmazione \"copia e incolla\" \u00e8 un anti-pattern derivato dall'azione ripetitiva copiare e incollare con poca attenzione codice pre-esistente in un altro file di codice sorgente.\nAltre combinazioni.\nLa funzione di \"Copia\" pu\u00f2 essere ottenuta anche con la combinazione dei tasti sulla tastiera .\nLa funzione di \"Incolla\", invece, pu\u00f2 essere ottenuta anche con la combinazione .\nCollegamenti esterni.\n2. Comunicazione peer-to-peer per mezzo di selezioni nell'ICCCM"}
{"id": "2499872", "revid": "287204", "url": "https://it.wikipedia.org/wiki?curid=2499872", "title": "Garuda (disambigua)", "text": ""}
{"id": "2499873", "revid": "25831986", "url": "https://it.wikipedia.org/wiki?curid=2499873", "title": "Indonesiana", "text": ""}
{"id": "2499878", "revid": "287204", "url": "https://it.wikipedia.org/wiki?curid=2499878", "title": "Peter Ashdown", "text": "Inizialmente corre nella Formula Junior. Nel 1958 ha un incidente sul circuito di Rouen, nel quale si rompe una clavicola.\nPartecip\u00f2 al Gran Premio di Gran Bretagna 1959 chiudendo al dodicesimo posto alla guida di una Cooper di Formula 2.\nDopo l'esperienza della Formula 1 torna a correre in Formula Junior a bordo di una Lola. Nel 1960 e nel 1962 vince la 1000 km del N\u00fcrburgring nella sua categoria."}
{"id": "2499880", "revid": "599013", "url": "https://it.wikipedia.org/wiki?curid=2499880", "title": "Andrea Carrea", "text": "Professionista dal 1949 al 1958, vinse una tappa al Tour de Romandie.\nCarriera.\nCorridore dalle buone doti di passista, insieme ad Ettore Milano e Michele Gismondi fu uno dei due fedelissimi del \"Campionissimo\" Fausto Coppi. Debutt\u00f2 nel 1940 e durante la seconda guerra mondiale fu anche internato in Germania.\nA fine 1949 pass\u00f2 professionista nella Bianchi di Coppi e da qui lo segu\u00ec in otto Giri e due Tour de France, corsi con la Nazionale italiana. Proprio al Tour riusc\u00ec ad indossare nel 1952 la maglia gialla al termine della nona tappa.\nCarrea muore nel 2013 ed \u00e8 stato sepolto nel cimitero di Cassano Spinola, poco distante dal mausoleo dove riposa Costante Girardengo."}
{"id": "2499884", "revid": "1305772", "url": "https://it.wikipedia.org/wiki?curid=2499884", "title": "Distribuzione beta-binomiale", "text": "In teoria delle probabilit\u00e0 la distribuzione casuale beta-binomiale \u00e8 una famiglia di distribuzioni di probabilit\u00e0 discrete che pu\u00f2 essere vista come generalizzazione della distribuzione binomiale. Descrive la distribuzione del numero di successi su \"n\" esperimenti indipendenti di tipo s\u00ec/no, ma, contrariamente alla distribuzione Binomiale, la probabilit\u00e0 di successo non \u00e8 un parametro fisso \u03c0, ma \u00e8 un valore distribuito come una variabile casuale Beta B(a,b). Si tratta infatti di una mistura di Binomiali in cui il parametro \u03c0 ha distribuzione Beta.\nLa distribuzione beta-binomiale dipende da tre parametri: \"n\", \"a\", \"b\".\nDefinizione.\nSe \"X\"~BeB(n,a,b) \u00e8 una variabile casuale distribuita come una variabile casuale beta-binomiale con i parametri \"n\", \"a\", \"b\" allora per formula_1 \ndove la costante \"C\" \u00e8 data da\ne formula_4 \u00e8 la funzione gamma.\nUn modo alternativo per descrivere la BeB(n,a,b) \u00e8 dato da\ndove formula_6 \u00e8 la funzione beta di Eulero.\nCaratteristiche.\nIl valore atteso dipende da tutti e tre i parametri\ncos\u00ec come pure la varianza\nl'assimetria viene indicata con\nUtilizzando la notazione formula_11 il valore atteso e la varianza possono essere descritti in una forma che ricorda quella della variabile casuale binomiale.\ndalla quale si nota che a parit\u00e0 di valore atteso (ed \"n\") la variabile casuale beta-binomiale ha sempre una varianza maggiore della variabile casuale binomiale.\ne l'assimitria viene indicata con\ne cos\u00ec anche in questo caso diventa evidente come l'asimmetria della beta-binomiale sia sempre maggiore dell'asimmetria della binomiale, a parit\u00e0 valore atteso (ed \"n\").\nCasi particolari.\nNel caso che a=1 e b=1, allora si tratta di una variabile casuale uniforme discreta con P(X=x)=1/(n+1) essendoci n+1 valori possibili.\nAmbiti di applicazione.\nLa variabile casuale beta-binomiale \u00e8 idonea a descrivere fenomeni solitamente descritti dalla variabile casuale binomiale, qualora per\u00f2 la probabilit\u00e0 vari.\nUn possibile caso \u00e8 quello di prevedere quante lampadine si fulminano entro 1 anno dall'installazione sapendo che la probabilit\u00e0 che si fulminino non \u00e8 uguale per tutte, ma riesce ad essere descritta da una variabile casuale Beta.\nAnalogamente, qualora ci si trovi di fronte ad un modello che dovrebbe essere descritto da una variabile casuale binomiale, ma dove i dati mostrano una distribuzione molto \"larga\", allora si pu\u00f2 sospettare che la probabilit\u00e0 degli eventi non sia costante, ma vari attorno ad un valore come nel modello beta-binomiale.\nEsempi.\nProbabilit\u00e0 di estrarre X palline rosse da un'urna della quale si conosce solo approssimativamente la composizione.\nUn modello.\nNell'ambito dell'inferenza bayesiana, da un'urna della quale si ignora il numero di palline presenti ma che da estrazioni precedenti risulta che vi siano una percentuale di palline rosse che varia come una variabile casuale Beta(a,b), dovranno essere estratte (e ogni volta reinserite) \"n\" palline. Ci si chiede quale sia la probabilit\u00e0 che \"x\" di queste siano rosse. La risposta sta nella variabile casuale BetaB(n,a,b)\nEsempio numerico.\nPartendo da un concetto di completa ignoranza che ci porta a descrivere la distribuzione a priori come una variabile casuale uniforme continua e dunque come una Beta(1,1) vengono estratte 15 palline, delle quali solo una \u00e8 rossa. In questo modo la probabilit\u00e0 a posteriori diventa una variabile casuale Beta(1+1,1+14)=Beta(2,15).\nA questo punto si decide di fare un'ulteriore estrazione di 40 palline e ci si chiede quale sia la probabilit\u00e0 che esattamente due di queste siano rosse.\nEssendo in questa seconda estrazione la probabilit\u00e0 P(X=x) quella di una variabile casuale BetaB(40,2,15) si ottiene che\ndove\ned essendo formula_18 e inoltre essendo in generale formula_19 e pertanto\nsi ottiene\nQuesto risultato \u00e8 diverso da quello che si sarebbe ottenuto utilizzando come probabilit\u00e0 di successo la stima puntuale, vale a dire la semplice proporzione ottenuta nella prima serie di estrazioni (1/15 = 6,67%) e applicando per la seconda la variabile casuale binomiale B(n=40,p=1/15). In questo caso si sarebbe ottenuto P(X=2 | n=40, p=1/15) = 25,19%.\nIl grafico mette in evidenza il fatto che la variabile casuale B(n=40,p=1/15) \u00e8 molto pi\u00f9 \"stretta\" della BetaB(40,2,15), ci\u00f2 \u00e8 dovuto al fatto che nell'approccio bayesiano non ci si \"dimentica\" che vi \u00e8 un'incertezza su quale sia la vera proporzione di palline rosse e questa incertezza rende probabili anche valori pi\u00f9 \"distanti\".\nScelta bayesiana tra due modelli: Estrazione da un'urna: determinare a quale urna nota corrisponda un'urna.\nDomande\nNell'ambito dell'inferenza bayesiana si pu\u00f2 dire pertanto che\nPer procedere \u00e8 necessario fare ricorso alla variabile casuale beta-binomiale, infatti sapendo che su 50 palline estratte 12 sono rosse, si pu\u00f2 calcolare la probabilit\u00e0 formula_31 che si tratti dell'urna A, nel seguente modo\nche grazie al fatto che P(U=B)=1-P(U=A)=1/2=P(U=A) si semplifica ottenendo\ntenuto conto dei valori dell'esempio, si calcola\nci\u00f2 vuol dire che la probabilit\u00e0 che l'urna in questione sia l'urna A \u00e8 del 98,4%.\nQuesto risultato \u00e8 comprensibile, visto che il 24% dell'urna ignota \u00e8 molto pi\u00f9 prossimo al 20% dell'urna A che non al 67% dell'urna B.\nTenuto conto delle prime due estrazioni (quando le urne erano note) e l'estrazione dall'urna della quale si era perso il nome, e del fatto che al 98,4% l'urna in questione \u00e8 l'urna A, ma che c'\u00e8 pur sempre una probabilit\u00e0 dell'1,6% che si tratti dell'urna B, la percentuale di palline rosse in questa urna della quale non si sa quale delle due sia viene descritta dalla mistura delle due variabili casuali formula_37 (con i=A,B) ponderate con le probabilit\u00e0 P(U=i|X=x,n).\nUna volta nota tale mistura di variabili casuali \u00e8 possibile calcolare la probabilit\u00e0 che alla prossima estrazione di 10 palline neanche una sia rossa. Par fare ci\u00f2 \u00e8 necessario fare ricorso a tecniche di calcolo numerico."}
{"id": "2499887", "revid": "25832206", "url": "https://it.wikipedia.org/wiki?curid=2499887", "title": "Justin Drew Bieber", "text": ""}
{"id": "2499888", "revid": "80598", "url": "https://it.wikipedia.org/wiki?curid=2499888", "title": "Gianni tre", "text": ""}
{"id": "2499890", "revid": "594360", "url": "https://it.wikipedia.org/wiki?curid=2499890", "title": "Choi Min-sik", "text": "Biografia.\nDopo aver lavorato molti anni a teatro, soprattutto negli anni novanta, si dedica prevalentemente al cinema a partire dal nuovo millennio. Si fece notare per il suo ruolo in \"Shiri\" (1999), ma \u00e8 grazie al ruolo del pittore Jang Seung-eop in \"Ebbro di donne e di pittura\" (2002) di Im Kwon-taek che guadagna pi\u00f9 visibilit\u00e0. Raggiunge la notoriet\u00e0 internazionale diretto da Park Chan-wook in \"Oldboy\" (2003), tornando a lavorare nuovamente con Chan-wook nel suo successivo film \"Lady Vendetta\" e interpretando questa volta l'esatto contrario del ruolo che lo ha reso famoso, ossia un assassino che \u00e8 ricercato da una donna che cerca vendetta."}
{"id": "2499892", "revid": "25832290", "url": "https://it.wikipedia.org/wiki?curid=2499892", "title": "Min-sik Choi", "text": ""}
{"id": "2499893", "revid": "2082070", "url": "https://it.wikipedia.org/wiki?curid=2499893", "title": "Esercito del Regno di Napoli", "text": "LEsercito del Regno di Napoli, attivo durante il \"decennio francese\", ovvero allorquando il regno borbonico fu conquistato e governato dai napoleonidi, fu una forza armata di terra che prese parte, al fianco della Grande Armata, a molte delle principali campagne delle guerre napoleoniche. Con l'occupazione napoleonica e la creazione del nuovo regno nel 1806 il trono napoletano venne affidato in un primo momento a Giuseppe Bonaparte, fratello di Napoleone. Nel 1808, fino al 1815, il trono napoletano fu occupato invece da Gioacchino Murat, uno dei pi\u00f9 brillanti comandanti militari dell'impero napoleonico.\nStoria.\nGiuseppe Bonaparte.\nNel 1806 il Regno di Napoli fu occupato dalle truppe napoleoniche, mentre le truppe Borboniche, sconfitte, si rifugiarono al seguito del re Ferdinando IV in Sicilia. Il 15 febbraio 1806 infatti Giuseppe Bonaparte, fratello maggiore di Napoleone, entr\u00f2 a Napoli alla testa di un corpo di spedizione franco-italiano che, dopo aver sconfitto le truppe borboniche a Campo Tenese, si impadron\u00ec di tutta la parte continentale del regno (se si escludono le fortezze di Gaeta, Civitella del Tronto e l'estremo sud della Calabria, che continuarono a resistere all'assedio francese per molto tempo).\nNell'aprile dello stesso anno Giuseppe Bonaparte si proclam\u00f2 \"re delle Due Sicilie\", diventando fautore di una politica innovatrice in campo politico e legislativo, e cominciando a dotarsi di un esercito proprio, con reparti formati dai nuovi sudditi. Il nuovo esercito nazionale si affianc\u00f2 in un primo momento all'Armata di Napoli francese, che rimase nel regno ancora per qualche anno.\nLa costituzione del nuovo esercito inizialmente si dimostr\u00f2 ardua: le resistenze filo-borboniche nei primi anni del decennio francese erano ancora diffuse e il nuovo modello di leva obbligatoria introdotto da Giuseppe Bonaparte nel 1807 non diede i risultati sperati. Vennero cos\u00ec creati 2 reggimenti di Fanteria di Linea napoletani, sul modello francese, dotati di 4 battaglioni ciascuno. Questi due reggimenti furono subito inviati fuori dal regno, prima in Italia settentrionale e poi in Spagna (Guerra d'indipendenza spagnola). Durante queste campagne, a causa dei ritardi provocati dall'introduzione della coscrizione obbligatoria, i rinforzi vennero in buona parte reclutati nelle carceri. Questo metodo, usato per tutto il 1808, fu oggetto di aspre critiche da parte di Napoleone e venne definitivamente eliminato con la salita al trono di Napoli di Gioacchino Murat, avvenuta il 1\u00ba agosto 1808.\nGioacchino Murat.\nGioacchino Murat sal\u00ec al trono di Napoli il 1\u00ba agosto 1808, dopo la nomina di Giuseppe Bonaparte a re di Spagna. Ferma intenzione del nuovo sovrano era quella di dotare il regno di un numeroso e moderno esercito nazionale. In questo proposito fu aiutato dallo stesso Napoleone, che con la convenzione di Bayonne impose al Regno di Napoli di fornire all'Impero almeno 16.000 fanti e 2.500 cavalieri. Nel fare questo Murat decise di usare la leva obbligatoria come forma di reclutamento principale, riuscendo infine ad accattivarsi le simpatie del popolo e a risolvere i problemi sorti durante il regno di Giuseppe Bonaparte. Anche la Marina fu ingrandita e, nonostante non fosse ancora in grado di contrastare la flotta inglese, consegu\u00ec un importante successo riuscendo quello stesso anno a conquistare l'isola di Capri, gi\u00e0 nelle mani di sir Hudson Lowe.\nNel 1809 il nuovo re costitu\u00ec il 3\u00ba Reggimento di Fanteria di Linea, organizzandolo su un modello originale formato da 3 battaglioni (4 in guerra) di 7 compagnie ciascuno (di cui due scelte di granatieri e volteggiatori), con uno stato maggiore e uno minore. Con minime variazioni questa divenne la struttura-tipo dei reggimenti di linea napoletani.\nPuntando sul carattere rude e deciso degli abitanti degli Abruzzi e delle Calabrie, nel 1809 Murat costitu\u00ec anche due reggimenti di fanteria di linea a reclutamento regionale: il 4\u00b0 \"Real Sannita\" e il 5\u00b0 \"Real Calabria\". Nel 1810, per sopperire alle perdite riportate in Spagna e nella spedizione in Sicilia, venne creato il 6\u00ba Reggimento Fanteria di Linea \"Napoli\", formato da elementi della Guardia Municipale di Napoli. Nello stesso anno venne incorporato nell'esercito napoletano anche un ex-reparto francese formato da soldati di colore, che divenne il 7\u00ba Reggimento di Fanteria di Linea \"Real Africano\".\nNel 1811, a Saragozza, fu creato l'8\u00ba Reggimento di Fanteria di Linea, formato dai rinforzi inviati da Napoli al 1\u00b0 \"Re\" e al 2\u00b0 \"Regina\" di linea, reggimenti da lungo tempo impegnati nella guerra spagnola.\nIl 1812 vide l'esercito napoletano impegnato in Spagna, Russia e in Polonia, contro le potenze della sesta coalizione. In questo periodo si fece pienamente ricorso a tutte le classi di leva e alla riserva, riuscendo, nonostante il grande sforzo, appena a ricolmare le perdite subite.\nNel 1813, tornato a Napoli dalla Russia, Murat decise che per salvare il proprio trono era giunto il momento di staccarsi dalla causa napoleonica, ormai vacillante dopo la sconfitta di Lipsia. Con questo intento richiam\u00f2 tutti i reggimenti in patria, li dot\u00f2 di una compagnia di artiglieria ciascuno e form\u00f2 il 9\u00ba Reggimento Fanteria di Linea. Nei primi mesi del 1814 tutti i reggimenti napoletani parteciparono alla breve campagna contro le truppe napoleoniche nell'Italia centro-settentrionale, occupando Roma, la Toscana, l'Emilia e le Marche. Alla fine della campagna le truppe napoletane rimasero stanziate nelle Marche, provocando le proteste del Papa, tuttavia ignorate da Murat.\nNonostante la pace raggiunta, Murat ben presto si pent\u00ec di aver abbandonato Napoleone (in quel periodo all'Elba) e i nuovi alleati, Austria e Inghilterra, non gli davano troppo affidamento. Cos\u00ec, alla met\u00e0 del 1814, il governo napoletano riallacci\u00f2 i rapporti con Napoleone, decidendo per un ulteriore potenziamento delle forze armate in vista di un imminente ritorno alla guerra. Vennero per l'occasione costituiti il 10\u00ba Reggimento Fanteria di Linea, l'11\u00b0 (grazie ai volontari italici dislocati nelle Marche) e il 12\u00b0, ultimo Reggimento di linea, formato dai reduci di Danzica.\nIl 1815 vide tutti i reggimenti napoletani impiegati nella guerra contro l'Austria. Questa guerra nacque dalla volont\u00e0 del re di Napoli di unificare la penisola italiana sotto la propria corona, in modo da permettere a Napoleone, ritornato nel frattempo sui campi di battaglia, di disfarsi della minaccia austriaca.\nConquistata tutta l'Italia centrale in meno di un mese, l'esercito di Murat occup\u00f2 le rive del Po dall'Adriatico fino a Reggio Emilia. Il 30 marzo 1815 il sovrano, per ovviare all'inferiorit\u00e0 numerica nei confronti degli austriaci, emise il \"Proclama di Rimini\", che chiamava tutti gli italiani a battersi sotto le bandiere napoletane per l'indipendenza nazionale. Questo appello tuttavia diede magri risultati: le popolazioni locali, stanche della guerra, fornirono solo poche centinaia di volontari (in gran parte ex-ufficiali italici). L'avanzata napoletana oltre il Po fu respinta dagli austriaci a Occhiobello, costringendo Murat a ripiegare fino alle Marche dopo una lunga e combattuta ritirata. In questa regione, e precisamente a Tolentino, l'esercito napoletano fu sconfitto in maniera decisiva dagli austriaci. Bench\u00e9 la battaglia non avesse avuto un esito negativo per le truppe di Murat, il sovrano decise di ritirarsi immediatamente a Napoli dopo aver ricevuto notizie, probabilmente esagerate, su possibili sollevazioni filo-borboniche e su un intervento inglese sui mari.\nNel frattempo le truppe austriache avevano provveduto a rioccupare buona parte del versante tirrenico della penisola, ricollocando il Papa Pio VII a Roma e giungendo fino a San Germano (l'Attuale Cassino). Qui l'esercito napoletano di Murat fu sconfitto per l'ultima volta dagli austriaci, in decisiva superiorit\u00e0 numerica. Il 19 maggio Gioacchino Murat si rifugi\u00f2 nel Gargano con l'intenzione di ritornare a Parigi, mentre i suoi generali firmavano la resa decretata dal Trattato di Casalanza. Murat, in un primo momento deciso a raggiungere Napoleone, escogit\u00f2 un piano per ritornare trionfalmente a Napoli con un manipolo di poche centinaia di fedelissimi. Tuttavia in seguito a una tempesta fu costretto a sbarcare in Calabria, a Pizzo, dove il 13 ottobre 1815 fu catturato e fucilato dai reparti borbonici.\nCon la sconfitta di Murat il Regno di Napoli ritorn\u00f2 in possesso di Ferdinando IV di Borbone, che l'8 dicembre 1816 decise di prendere il titolo di Ferdinando I, re del nuovo Regno delle Due Sicilie. Quest'esito finale tuttavia permise ugualmente all'esercito che era stato di Murat di veder riconosciuti i suoi diritti. Quest'esercito non venne sciolto, ma amalgamato con l'altro esercito che i Borbone avevano provveduto a conservare durante il loro esilio in Sicilia. L'Esercito delle Due Sicilie infatti, cos\u00ec come gran parte delle istituzioni del nuovo regno, si bas\u00f2 in grandissima parte sugli ordinamenti e sulla legislazione del decennio francese.\nL'esercito murattiano tuttavia don\u00f2 alla nuova forza armata borbonica anche un'altra eredit\u00e0: quella del liberalismo e del costituzionalismo, che di l\u00ec a pochi anni germogli\u00f2 con i moti del 1820, i primi del Risorgimento italiano, proprio a causa degli ufficiali che combatterono al servizio di Gioacchino Murat.\nLe campagne.\nIl primo compito affidato alle truppe napoletane al di fuori dei confini nazionali fu la difesa delle guarnigioni dell'Italia del nord, in particolare di Mantova, nel 1807. Con l'ascesa al trono di Gioacchino Murat, avvenuta nel 1808, il ruolo delle truppe napoletane mut\u00f2 radicalmente: il loro impiego venne attuato su tutti i maggiori fronti napoleonici, fino alla caduta del sovrano (maggio 1815).\nCampagna di Spagna.\nNel gennaio 1808 entr\u00f2 in Spagna la divisione napoletana al comando del generale Lechi, andando a occupare in un primo momento le piazzeforti di Barcellona. Con l'abdicazione del re Carlo IV, a Madrid scoppi\u00f2 una rivolta popolare che si estese velocemente a tutta la Spagna. Le truppe napoletane furono costrette a reprime la reazione popolare, a cui nel frattempo si aggiunse quella delle truppe spagnole. Cominci\u00f2 cos\u00ec un'aspra guerriglia, in cui a battaglie campali vere e proprie si alternarono agguati e imboscate da parte dei partigiani spagnoli. Nel giugno del 1808 le truppe napoletane parteciparono all'assedio di Girona per volere del generale francese Duhesme. Segu\u00ec un difficile rientro a Barcellona, che durante l'assenza delle truppe cadde completamente in mano ai rivoltosi, supportati dall'intera popolazione locale. La citt\u00e0 venne cos\u00ec assediata con gravi perdite fino al 16 dicembre del 1808, quando grazie all'intervento del maresciallo Saint-Cyr si riusc\u00ec di nuovo a rioccupare la capitale catalana. Il comandante francese non manc\u00f2 per l'occasione di elogiare il comportamento tenuto dalle truppe napoletane, e in particolare dal maggiore D'Ambrosio (futuro generale). L'arrivo dei rinforzi da Napoli avvenne via terra: le truppe di rincalzo furono costrette ad aprirsi la strada combattendo fino a Barcellona, e appena arrivate furono destinate all'assedio di Girona con l'intera divisione napoletana. Nell'agosto del 1809, dopo l'apertura di una breccia nelle mura della citt\u00e0 catalana, si tent\u00f2 una sortita nella piazzaforte a cui parteciparono molti battaglioni scelti napoletani, ma l'assalto non riusc\u00ec e le truppe murattiane furono falcidiate. I reparti napoletani vennero cos\u00ec inviati a Figueras per la ricostruzione, senza poter assistere alla caduta di Girona avvenuta nel dicembre del 1809.\nNel 1810 Murat decise di mandare in Spagna altri reparti freschi napoletani per un totale di circa 6.000 uomini, al comando del generale Francesco Pignatelli-Strongoli, coadiuvato da Florestano Pepe. La divisione napoletana fu impiegata nella repressione della guerriglia alla periferia di Barcellona, e nella difesa dalle navi inglesi sulla costa. Tuttavia i rapporti tra i comandanti napoletani e quelli francesi divennero ben presto pessimi: Pignatelli-Strongoli per questo motivo fu costretto a rientrare in patria alla fine dell'anno. Il suo posto venne preso dal generale Ferrier, che ridusse le dimensioni della divisione napoletana, relegandola a compiti di sorveglianza sull'Ebro. La brigata napoletana quindi partecip\u00f2 alla battaglia di Calatayud, per essere poi trasferita a Valencia. Successivamente la brigata si distinse nell'assedio del castello di Oropesa. Le truppe napoletane furono poste, nei primi mesi del 1812, al comando di Guglielmo Pepe, che decise di stanziarsi a Saragozza. Da Saragozza i reparti vennero trasferiti a Castell\u00f3n de la Plana, dove vennero gradualmente smembrati nei vari distaccamenti circostanti nel tentativo di reprimere la guerriglia filo-spagnola. Anche Guglielmo Pepe tuttavia fu richiamato in patria per dissidi con i francesi, cos\u00ec nel 1813 la brigata napoletana fu trasferita nuovamente a Saragozza, venendo impiegata contro i guerriglieri locali. Ricolmate per l'ultima volta le perdite, la brigata napoletana partecip\u00f2 alle ultime azioni della guerra di Spagna seguendo le sorti delle altre truppe napoleoniche.\nI reparti che pi\u00f9 si impegnarono sul fronte spagnolo furono il 1\u00b0, il 2\u00ba e l'8\u00ba Reggimento Fanteria di Linea.\nCampagna di Russia e di Germania.\nA partire dalla primavera del 1812, al comando di Murat, circa 10.000 soldati partirono dal reame di Napoli per la campagna di Russia. Solo nel 1814, in seguito alla disfatta generale dell'armata napoleonica, le truppe napoletane si ritirarono nei territori del regno.\nLa divisione napoletana fu posta al comando di Florestano Pepe e comprendeva i seguenti reparti: I Brigata al comando del maresciallo di campo Rosaroll (5\u00ba Reggimento Fanteria di Linea, 6\u00ba Reggimento Fanteria di Linea, Marinai della Guardia Reale), II Brigata al comando del maresciallo di campo D'Ambrosio (7\u00ba Reggimento Fanteria di Linea, Veliti della Guardia Reale, 5 squadroni di cavalleria della Guardia Reale e una compagnia d'artiglieria a cavallo). Partiti a fine aprile i napoletani impiegarono 5 mesi per attraversare l'Europa, arrivando nella Polonia orientale (odierna Bielorussia) all'inizio dell'autunno. A fine ottobre la divisione napoletana venne schierata in Lituania, a Kowno e a Wilna, dove la cavalleria della Guardia ebbe l'onore di scortare lo stesso Napoleone nella fase finale della sua ritirata, subendo gravi perdite soprattutto a causa del clima. La stessa sorte tocc\u00f2 ai Veliti, che coprirono la ritirata della Grande Armata fino a Kowno, perdendo 1.200 uomini tra morti e feriti.\nI Marinai e altre compagnie scelte vennero invece aggregati in un nuovo reggimento formato appositamente per coprire la ritirata dei reparti francesi. A questo reggimento si aggiunse poi il 4\u00ba Reggimento Fanteria Leggero, spedito appositamente da Napoli. Questa brigata napoletana venne incorporata nella 31\u00aa Divisione (gen. Gerard) dell'XI Corpo d'armata francese, e segu\u00ec la Grande Armata dalla Slesia fino a Dresda combattendo assiduamente. Nel maggio del 1813 i napoletani furono impiegati nella controffensiva napoleonica ad Eissdorf, e poi a Bautzen e L\u00fctzen, subendo gravi perdite. Al momento dell'armistizio di Pleiswitz lo stesso Napoleone decor\u00f2 della legion d'onore il comandante napoletano Mac Donald, insieme a parecchi ufficiali e soldati. Alla ripresa delle ostilit\u00e0 la brigata partecip\u00f2 alla battaglia di Lipsia, poi venne impiegata ad Hanau e, nel novembre 1813, i pochi superstiti furono finalmente rimpatriati.\nI reparti di linea vennero invece stanziati a Danzica, dove si attendeva l'arrivo delle armate russe. L'assedio inizi\u00f2 il 21 gennaio 1813 e si protrasse per quasi un anno. All'inizio dell'assedio alcune compagnie napoletane si trovavano a Stettino per compiti di scorta, furono costrette a rientrare a Danzica combattendo. Il gelo, la fame, le malattie e le numerose ricognizioni offensive al di fuori delle mura, provocarono forti perdite tra le truppe murattiane. Il 9 giugno il comandante della piazza di Danzica, generale Jean Rapp, impieg\u00f2 le truppe napoletane nella sua controffensiva, causando altre perdite. Due giorni dopo fu firmata una tregua, e i comandanti napoletani ne approfittarono per mandare a Murat dei rapporti elogiativi sul comportamento delle loro truppe. Lo stesso generale francese Detres fece pervenire al sovrano una relazione riportante ottime impressioni sui soldati napoletani, relazione pubblicata poi sul \"Monitore delle Due Sicilie\". Al contrario delle notizie provenienti dalla Spagna infatti, le notizie provenienti dal fronte russo furono puntualmente pubblicate sulla stampa napoletana.\nDue mesi e mezzo dopo la tregua, si ebbe la controffensiva russa del 29 agosto 1813, respinta, in cui i napoletani persero alcune centinaia di uomini. Nel mese di settembre vi fu un nuovo attacco russo, respinto dai napoletani al fianco dei soldati bavaresi e westfaliani, al prezzo di 200 morti. Man mano per\u00f2 il cerchio russo si strinse intorno alle mura di Danzica, e l'impiego dell'artiglieria da parte dei russi provoc\u00f2 numerosi e gravi incendi nella citt\u00e0 anseatica, fatta principalmente di costruzioni di legno.\nIl generale Rapp, intuendo l'inutilit\u00e0 di protrarre la difesa della piazzaforte, chiese alla fine di novembre ai russi di poter abbandonare la citt\u00e0 con le sue truppe, ma la proposta francese incontr\u00f2 un netto rifiuto da parte dello Zar. A questo punto i comandanti napoletani suggerirono al Rapp di aprirsi la strada combattendo attraverso gli schieramenti assedianti, ma il generale francese opt\u00f2 pi\u00f9 saggiamente per una resa incondizionata. Alla fine dell'assedio le truppe napoletane corrispondevano a quasi la met\u00e0 (1.700 soldati) di quelle presenti all'inizio delle operazioni (3.200 soldati). I napoletani inoltre furono, tra i contingenti di diverse nazionalit\u00e0 presenti (francesi, tedeschi, polacchi), quelli che ebbero il minor numero di diserzioni, 22 in tutto. Il 7 gennaio 1814 i napoletani superstiti furono quindi avviati verso la prigionia russa. Dopo pochi giorni per\u00f2, il passaggio di Murat dalla parte degli alleati, rese loro la libert\u00e0. Con una lunga marcia compiuta in perfetto ordine, tanto da destare l'ammirazione delle autorit\u00e0 civili e militari dei paesi attraversati, i napoletani percorsero la Slesia, la Sassonia e l'Austria, si imbarcarono a Trieste e cos\u00ec raggiunsero Ancona e Barletta. Giunti infine a Napoli, come premio per il loro comportamento, Murat incluse i reduci di Danzica nella Guardia reale.\nSulla condotta dell'esercito napoletano durante la campagna di Russia, lo storico Raffaele de Cesare cos\u00ec si espresse:\nCampagna del 1814.\nSul finire del 1813 l'esercito napoletano venne inviato in Italia settentrionale con l'obiettivo ufficiale di schierarsi contro gli austriaci a difesa di Napoleone, tenendo tuttavia un atteggiamento ostile nei confronti degli italici. La reale intenzione di Murat per\u00f2 era quella di trovare un accordo con gli alleati per conservare il trono di Napoli dopo la disfatta di Russia. Nel frattempo le truppe napoletane occuparono tutta l'Italia centrale: al momento dell'accordo tra Murat e gli alleati quindi l'esercito napoletano entr\u00f2 facilmente in possesso di tutte le province occupate. Il 1\u00b0, il 2\u00ba e il 3\u00ba Reggimento Fanteria di Linea vennero inviati nella valle del Po, dove avrebbero dovuto coadiuvare l'azione anglo-austriaca contro i franco-italici. Tuttavia la collaborazione coi nuovi alleati fu scarsa, l'unica battaglia degna di nota a cui parteciparono i reggimenti napoletani fu quella di Reggio Emilia, avvenuta il 7 marzo 1814.\nLa guerra austro-napoletana.\nL'esercito napoletano fu impiegato anche nel notevole tentativo di Murat di unificare l'Italia, l'ultima sua operazione militare. Nel marzo 1815 infatti, con 35.000 fanti, 5.000 cavalieri e 60 cannoni, il sovrano si diresse alla conquista del nord Italia nel tentativo di creare un baluardo \"italiano\" contro la minaccia austriaca nei confronti dell'Impero napoleonico.\nNel marzo del 1815 Murat raggiunse con la III Divisione le Marche, dove, dall'anno precedente, in seguito alla campagna nell'Italia centro-settentrionale intrapresa dal sovrano contro i franco-italici, erano stanziate la I e la II Divisione napoletana. Contemporaneamente ordin\u00f2 alla Divisione della Guardia Reale di avanzare attraverso il territorio laziale e toscano sul versante tirrenico della penisola. Murat decise di lasciare a difesa del Regno solo la IV Divisione, in corso di organizzazione.\nGli austriaci avevano in Italia circa 50.000 uomini, di cui 25.000 alla destra del Po.\nIl 4 aprile si ebbe il primo vero combattimento: i napoletani riuscirono a passare il Panaro battendo gli austriaci, mentre la brigata Pepe marciava su Carpi. Entrato trionfalmente a Bologna, il re lanci\u00f2 un proclama nella speranza di raccogliere nuovi soldati dalle province emiliane, ma solo poche centinaia di volontari raggiunsero le truppe napoletane. A quel punto Murat rivolse la sua attenzione al ponte di Occhiobello, nella speranza di attraversare il Po e congiungersi cos\u00ec a varie formazioni di volontari della Lombardia, regione in cui sperava di trovare il sostegno materiale che non aveva trovato in Emilia. Nel frattempo per\u00f2 gli austriaci avevano provveduto a fortificare la zona con efficaci trinceramenti: il 7 e l'8 aprile, nonostante gli sforzi, i napoletani non riuscirono a formare una testa di ponte salda, anzi subirono il contrattacco austriaco che per\u00f2 venne respinto. Gli austriaci attaccarono anche a Carpi, venendo nuovamente respinti dai napoletani. Nei giorni seguenti si tent\u00f2 un nuovo attacco al ponte di Occhiobello, terminato con un niente di fatto. Cos\u00ec Murat, ricevendo anche notizie di un possibile intervento inglese contro il suo regno, decise di ritirarsi dal Po per raggiungere posizioni meglio difendibili. Allo stesso tempo fu ordinato alla Guardia Reale di abbandonare Firenze e di dirigersi su Pesaro.\nIl 14 aprile inizi\u00f2 il ripiegamento, assai ordinato. I napoletani ebbero facilmente la meglio sugli austriaci che tentavano di sbarrargli la strada a Borgo Panigale. Scontri meno favorevoli si ebbero invece a Cesenatico e al passaggio del Ronco, senza tuttavia incidere sulle truppe, che proseguirono ordinatamente la loro lenta ritirata. Nel frattempo per\u00f2 gli austriaci del generale Nugent escogitarono un piano per tagliare la strada alla ritirata napoletana: attraversarono gli Appennini al Colfiorito nel tentativo di raggiungere le Marche prima delle truppe murattiane, ricevendo anche rinforzi toscani e pontifici. Solo quando Murat raggiunse Ancona scopr\u00ec che il nemico stava per chiuderlo in una tenaglia. Fortunatamente per lui, nonostante la velocit\u00e0 di Nugent e di Bianchi attraverso l'Appennino, le truppe austriache al comando di Neippberg, che lo seguivano da Bologna, erano ancora distanti. Cos\u00ec il re di Napoli decise di scontrarsi prima con la colonna di Bianchi a Tolentino, per poi rivolgersi contro Neippberg.\nIl 1\u00ba maggio Murat concentr\u00f2 a Macerata le divisioni D'Ambrosio, Lechi e della Guardia Reale, inviandole a Tolentino il giorno successivo. Bianchi invece decise di schierare le truppe austriache sull'unica strada che portava da Tolentino a Macerata, nella valle del Chienti. Il terreno circostante, accidentato e bagnato, favoriva la difesa austriaca e ci\u00f2 nonostante Murat decise di utilizzare solo una parte delle truppe disponibili nell'attacco. La mattina del 2 maggio l'attacco napoletano ebbe inizio con un assalto guidato dal generale D'Ambrosio, che riusc\u00ec a far indietreggiare le truppe austriache fin quasi al paese di Tolentino, dopo aver combattuto per tutto il giorno con gravi perdite (lo stesso D'Ambrosio fu ferito). Il 3 maggio Murat attacc\u00f2 nuovamente Bianchi, facendolo ulteriormente indietreggiare e conquistando il castello della Rancia. Tuttavia una parte delle truppe napoletane, quelle comandate dal generale D'Aquino, che aveva ordinato ai suoi battaglioni un'inadeguata formazione da battaglia campale, venne respinta dalle cariche della cavalleria austriaca. Anche il terreno, viscido e brullo, non favor\u00ec l'avanzata napoletana. Queste circostanze sfavorevoli tuttavia non incisero sulle sorti dello scontro per i napoletani, ancora in bilico. A quel punto Murat avrebbe potuto ancora volgere la situazione in suo favore, ma quando seppe che una parte delle truppe austriache si stava dirigendo verso gli Abruzzi dopo aver occupato Roma, decise in tutta fretta di rompere il contatto col nemico e di ripiegare al pi\u00f9 presto verso il suo regno.\nLa ritirata si dimostr\u00f2 gi\u00e0 dal principio ardua: a Macerta, dove lo Stato Maggiore napoletano intendeva concentrare le truppe per riorganizzarle, si ebbe una cruenta battaglia con gli austriaci, e i napoletani furono costretti ad aprirsi la strada verso sud combattendo e subendo ingenti perdite. Le condizioni meteorologiche peggiorarono e l'attraversamento dei fiumi marchigiani, ingrossati e spesso privi di ponti, comport\u00f2 un grande numero di annegati. Poco a poco la ritirata si trasform\u00f2 in rotta, anche se le retroguardie dello schieramento napoletano seppero fino all'ultimo tenere a bada le avanguardie austriache. Nel frattempo, il 13 maggio, giunse in soccorso di Murat la IV Divisione, e solo cos\u00ec i napoletani riuscirono a evitare la disfatta totale, sconfiggendo gli austriaci a Castel di Sangro.\nMurat raggiunse rapidamente Capua con la sua divisione, e ne approfitt\u00f2 per proclamare la Costituzione, con la speranza di stringere la popolazione intorno al trono. Ma era troppo tardi: la flotta inglese aveva gi\u00e0 preso possesso del porto di Napoli e la IV Divisione era stata annientata dagli austriaci a Cassino. Solo le piazzeforti di Ancona, Pescara e Gaeta, assediate, resistevano ancora.\nIl 20 maggio, a Casalanza, Carrascosa e Bianchi stipularono una convenzione che pose termine alla guerra e che, al contempo, garantiva all'esercito murattiano la conservazione dei suoi diritti anche sotto la monarchia borbonica, appena reinsediatasi sul trono di Napoli.\nIl 22 maggio il generale Bianchi entr\u00f2 a Napoli con Ferdinando IV di Borbone, ponendo fine al \"decennio francese\". Le fortezze di Ancona e Pescara aprirono le porte appena ebbero notizia del trattato di Casalanza, mentre Gaeta continu\u00f2 a resistere: il generale Begani, comandante della piazzaforte, rifiutava di arrendersi se non dietro espresso ordine di Gioacchino Murat.\nCos\u00ec venne portata a Gaeta anche la squadra inglese, e l'assedio fu rinforzato con altri contingenti austriaci, pontifici e borbonici. Nella fortezza di Gaeta invece erano schierati, oltre agli artiglieri, alcuni battaglioni del 10\u00b0 e del 12\u00b0 di Linea. La situazione all'interno della piazza era assai difficile, tutti sapevano che la guerra era ormai finita, ma la tenacia e la decisione delle ultime truppe murattiane resero possibile il prolungamento della difesa. La flotta inglese intensific\u00f2 i bombardamenti contro la cittadella, cos\u00ec come le truppe di terra, e a fine giugno affluirono nuovi rinforzi e nuovi cannoni per gli assedianti. Oltre alle cannonate vennero lanciati sulla fortezza anche numerosi inviti alla resa, ma dalla piazzaforte si rispose sempre col fuoco. Nel frattempo Napoleone era stato sconfitto definitivamente a Waterloo e Luigi XVIII reinsediato a Parigi. Ma nonostante ci\u00f2 a Gaeta si combatteva ancora. Solo il 5 agosto Begani intavol\u00f2 trattative di resa, chiedendo solo che Gaeta fosse consegnata direttamente a Ferdinando IV, e non a stranieri (in modo da evitare il precedente di Malta), e che i suoi uomini potessero giovarsi della convenzione di Casalanza. Ottenne tutto quanto richiesto e l'8 agosto 1815 la bandiera murattiana venne ammainata per sempre. Begani part\u00ec per un lungo esilio, mentre il fragore delle cannonate (le ultime delle guerre napoleoniche) a Gaeta finalmente termin\u00f2."}
{"id": "2499894", "revid": "333796", "url": "https://it.wikipedia.org/wiki?curid=2499894", "title": "Jaco van Dormael", "text": ""}
{"id": "2499895", "revid": "25832310", "url": "https://it.wikipedia.org/wiki?curid=2499895", "title": "Jang Seung-up", "text": ""}
{"id": "2499897", "revid": "1442080", "url": "https://it.wikipedia.org/wiki?curid=2499897", "title": "Swedish Open 2007 - Singolare", "text": "Il singolare del torneo di tennis Swedish Open 2007, facente parte dell'ATP Tour, ha avuto come vincitore David Ferrer che ha battuto in finale Nicol\u00e1s Almagro 6-1, 6-2."}
{"id": "2499899", "revid": "599013", "url": "https://it.wikipedia.org/wiki?curid=2499899", "title": "David Piper", "text": "Carriera.\nCorse solo 2 Gran Premi in Formula 1 a bordo di una Lotus 16 privata, ma \u00e8 ricordato soprattutto per essere stato uno tra i migliori piloti privati di vetture Gran Turismo degli anni sessanta, per lungo tempo cliente della Ferrari, le cui vetture erano dipinte nel tipico colore verde delle vetture da corsa inglesi invece del consueto Rosso corsa.\nOltre alle numerose affermazioni nelle competizioni nazionali, tra i suoi risultati di rilievo in campo internazionale vi sono le sei vittorie della \"9 Ore di Kyalami\" nel 1962 e 1963 su Ferrari 250 GTO, nel 1964 su Ferrari 250 LM, nel 1965 su Ferrari 330 P2, nel 1966 su Ferrari 365 P2/3 e nel 1969 sulla Porsche 917.\nDa segnalare anche la vittoria alla 1000 Km di Parigi del 1966, il secondo posto alla 2000 Km di Daytona del 1964, il secondo posto alla 1000 km di Spa 1969, il terzo posto assoluto e la vittoria di classe \"Prototipi fino a 4 litri\" alla 12 Ore di Sebring 1965, la vittoria di classe \"Gran Turismo fino a 3 litri\" alla 12 Ore di Sebring del 1964, mentre il miglior risultato alla 24 Ore di Le Mans \u00e8 il sesto posto ottenuto nel 1963 su una Ferrari 250 GTO della NART in coppia con Masten Gregory.\nL'incidente.\nRimase ferito durante le riprese del film \"Le 24 Ore di Le Mans\" e perse parte di una gamba. Ristabilitosi pass\u00f2 alle corse storiche, continuando a correre sulla sua Porsche 917."}
{"id": "2499902", "revid": "33689", "url": "https://it.wikipedia.org/wiki?curid=2499902", "title": "Madonna nera", "text": ""}
{"id": "2499907", "revid": "767487", "url": "https://it.wikipedia.org/wiki?curid=2499907", "title": "Daniel Ricardo da Silva Soares", "text": ""}
{"id": "2499909", "revid": "227211", "url": "https://it.wikipedia.org/wiki?curid=2499909", "title": "Variabile casuale betabinomiale", "text": ""}
{"id": "2499911", "revid": "205250", "url": "https://it.wikipedia.org/wiki?curid=2499911", "title": "Gino Amisano", "text": "Biografia.\nDiplomato ragioniere, nel 1945 avvi\u00f2, a Valenza, un'azienda di coperture per selle da bicicletta e di caschi leggeri Robic per ciclisti. Nel 1946 fonda l'AGV (sigla di Amisano Gino Valenza) con la quale pass\u00f2 alla produzione di selle per gli scooter Vespa e Lambretta. Il primo casco per motociclisti, firmato AGV, \u00e8 del 1947. Nel 1953 progett\u00f2 il primo casco da corsa in vetronite; i prodotti della sua azienda nei decenni successivi furono usati sempre pi\u00f9 frequentemente nelle gare di Formula 1 e di motociclismo. Il primo casco integrale \u00e8 del 1967 l'X-3000 sviluppato con Giacomo Agostini.\nPersonalit\u00e0 di spicco nel mondo del motociclismo (il successo mondiale dei suoi prodotti lo port\u00f2 ad essere soprannominato \"il re dei caschi\"), s'impegn\u00f2 per la sicurezza dei piloti, finanziando il primo progetto di clinica mobile del dottor Claudio Costa (1977). Indossarono i suoi caschi piloti del calibro di Giacomo Agostini, Kenny Roberts, Niki Lauda e Valentino Rossi.\nNegli anni ottanta entr\u00f2 nel mondo del calcio, rilevando e salvando l'Alessandria dal fallimento. Rest\u00f2 legato alla squadra per circa quindici anni, ricoprendo il ruolo di presidente tra il 1987 e il 1991 e poi nuovamente tra il 1994 e il 2001, anno in cui lasci\u00f2 la squadra ad Aldo Spinelli; nel periodo della gestione Amisano la squadra ottenne varie promozioni in Serie C1, ma fall\u00ec il ritorno in B.\nNegli ultimi anni gest\u00ec vigneti nei pressi di Gavi e s'impegn\u00f2 nella beneficenza sovvenzionando l'Istituto Giannina Gaslini di Genova; si trasfer\u00ec infine a Nervi, dove mor\u00ec a 87 anni."}
{"id": "2499913", "revid": "436907", "url": "https://it.wikipedia.org/wiki?curid=2499913", "title": "Justify", "text": "Justify \u00e8 un singolo del gruppo musicale finlandese The Rasmus, pubblicato il 2 gennaio 2009 come secondo estratto dal settimo album in studio \"Black Roses\".\nVideo musicale.\nIl videoclip \u00e8 stato registrato il 9 novembre 2008 e mostra il cantante Lauri Yl\u00f6nen legato ad una sedia che, non appena inizia a cantare, comincia a lacrimare nero. Le lacrime, con il trascorrere del brano, escono sempre pi\u00f9 velocemente fino a sommergere completamente il cantante."}
{"id": "2499918", "revid": "125397267", "url": "https://it.wikipedia.org/wiki?curid=2499918", "title": "Andrea Rispoli", "text": "Caratteristiche tecniche.\nGioca come centrocampista o difensore esterno, sia a destra che a sinistra. Dotato di grande velocit\u00e0, si contraddistingue come un ottimo crossatore e propenso al gol.\nCarriera.\nClub.\nBrescia.\nCresciuto calcisticamente nell'Alba Cavese di Cava de' Tirreni, sua citt\u00e0 natale, milita in seguito negli Allievi nazionali della . Dopo il fallimento della societ\u00e0 campana del 2005, passa, all'et\u00e0 di ancora 16 anni, nelle giovanili del Brescia, dopo aver superato un provino. Verr\u00e0 aggregato in prima squadra a partire dalla stagione 2007-2008 ed esordir\u00e0 in Serie B con le \"rondinelle\" il 3 maggio 2008, nella trasferta vittoriosa contro il , per poi riuscire a guadagnare un ruolo pi\u00f9 importante nelle due stagioni successive. Segna il suo primo gol tra i professionisti il 1\u00ba giugno seguente, in -Brescia (1-1). Rimane a Brescia fino al giugno del 2010, segnando altre 7 reti, di cui 3 in 3 partite consecutive nel maggio precedente contro , di nuovo Modena e la sua ex squadra ai tempi delle giovanili Salernitana.\nI vari prestiti.\nNel luglio 2010 viene acquistato dal , che ad agosto lo cede in prestito al Lecce, con cui Rispoli esordisce in Serie A il 26 settembre, in -Lecce (2-2). Con i salentini disputa 13 partite, in una stagione in cui la squadra pugliese riesce a raggiungere il diciassettesimo posto, salvandosi.\nRientrato al Brescia, nell'estate del 2011 si trasferisce, sempre in prestito, alla Sampdoria, in Serie B: contribuisce alla promozione della squadra in Serie A con 30 presenze. Per la stagione 2012-2013 viene acquistato dal Padova, rimanendo dunque in B. Con i biancoscudati torna al gol il 16 febbraio 2013, nella partita persa contro la e colleziona 9 cartellini gialli in tutto il campionato.\nViene poi ceduto al Parma, che, dopo una panchina all'inizio del campionato 2013-2014, lo gira in prestito, sempre in cadetteria, alla , con cui sigla 4 gol (collezionando altri 9 cartellini gialli durante il campionato) e raggiunge la salvezza.\nAlla fine della stagione fa ritorno al Parma, ottenendo 14 presenze fino a febbraio 2015 e con il quale aveva trovato anche il gol in Coppa Italia, il 14 gennaio contro il Cagliari.\nPalermo.\nIl 2 febbraio 2015 \u00e8 ceduto al Palermo con la formula del prestito con diritto di riscatto. Il 2 luglio 2015, in seguito al fallimento societario del Parma, Rispoli si svincola e viene tesserato a titolo definitivo dal Palermo firmando un contratto quadriennale. Il 28 agosto 2016 sigla il primo gol con i siciliani (oltre che in Serie A) nella partita pareggiata per 1-1 contro l'Inter a San Siro. Il 23 aprile 2017 trova la sua prima doppietta in rosanero (e in Serie A) nella sconfitta contro la Lazio per 6-2. Chiuder\u00e0 il campionato con il suo record personale di marcature stagionali, ben 6, rivelandosi uno dei migliori terzini del campionato nonostante la retrocessione in Serie B.\nRimasto in rosanero, torna al gol il 12 novembre 2017 nella vittoriosa trasferta sul campo della (1-2). Il 27 febbraio 2018 realizza una doppietta nel successo casalingo per 4-1 contro l'. Il 25 marzo, nel match contro il (vinto per 4-1), ottiene la centesima presenza con la maglia rosanero. Pur non riuscendo a raggiungere l\u2019obiettivo della promozione, nemmeno nella finale play-off del torneo cadetto disputata contro il Frosinone, \u00e8 confermato in rosa anche per la stagione successiva: in questa otterr\u00e0 il terzo posto in Serie B, poi undicesimo per via di una pesante penalizzazione per illeciti amministrativi. A seguito dell'esclusione del club siciliano dal successivo campionato di seconda serie per inadempienze, ufficializzata il 24 giugno 2019, Rispoli si svincola dal club palermitano nel mese di luglio.\nRitorno al Lecce.\nIl 13 agosto 2019 firma per il , club neopromosso in Serie A, tornando a vestire la maglia dei salentini dopo otto anni. Con i giallorossi gioca 28 partite in massima serie e conclude il campionato con la retrocessione in Serie B.\nCrotone e ritorno al Parma.\nL'8 settembre 2020 viene acquistato a titolo definitivo dal , neopromosso in Serie A, firmando un contratto biennale con opzione per il terzo anno. Veste la maglia dei calabresi in 19 occasioni in un campionato chiuso con la retrocessione in Serie B. Il 31 agosto 2021 si svincola dal club calabrese.\nNei primi mesi della stagione 2021-2022 si allena con la squadra di Eccellenza siciliana del Don Carlo Misilmeri, in attesa di una chiamata da parte di una squadra professionistica. Il 9 dicembre 2021 si accorda con il , che milita in Serie B.\nNazionale.\nTra il 2009 e il 2010 ha giocato 4 partite con la nazionale Under-21, con un gol all'attivo.\nStatistiche.\nPresenze e reti nei club.\n\"Statistiche aggiornate al 22 gennaio 2022.\""}
{"id": "2499923", "revid": "186709", "url": "https://it.wikipedia.org/wiki?curid=2499923", "title": "Teoria del cinema", "text": ""}
{"id": "2499924", "revid": "186709", "url": "https://it.wikipedia.org/wiki?curid=2499924", "title": "Teorie del cinema", "text": ""}
{"id": "2499927", "revid": "287204", "url": "https://it.wikipedia.org/wiki?curid=2499927", "title": "Crocifissione con i santi", "text": "La Crocifissione con i santi \u00e8 un affresco di Beato Angelico conservato nella ex-sala capitolare del convento di San Marco (oggi Museo nazionale) a Firenze. L'opera occupa una grande lunetta sulla parte superiore della parete nord (ben 550x950 cm) e risale al 1441-1442.\nStoria.\nL'Angelico si dedic\u00f2 alla decorazione di San Marco su incarico di Cosimo de' Medici, tra il 1438 e il 1445, anno della sua partenza per Roma, per poi tornarvi negli anni 1450, quando complet\u00f2 alcuni affreschi e si dedic\u00f2 alla stesura di codici miniati per il convento stesso.\nLa \"Crocifissione\" della sala capitolare rappresenta l'unico caposaldo nella datazione del ciclo decorativo, poich\u00e9 l'Angelico vi stava sicuramente lavorando nel 1441-1442. Da un atto notarile datato 22 agosto 1441 si apprende infatti che a quella data il Capitolo, a cui partecipava anche l'Angelico, si riuniva nella nuova sagrestia perch\u00e9 la sala non era ancora pronta; da un documento del 25 agosto 1442 si legge poi che le riunioni del Capitolo avevano gi\u00e0 ottenuto la loro sede definitiva.\nLa critica \u00e8 concorde nel ritenere l'opera in massima parte autografa, con collaborazioni limitate e sotto la direzione del maestro, tranne qualche isolata ipotesi che vorrebbe l'opera lasciata incompiuta dal maestro in partenza per Roma nel 1455 e terminata da collaboratori.\nRisale al Vasari la notizia secondo cui l'Angelico nel dipingere quest'opera si commoveva fino alle lacrime; lo storico aretino, che descrisse minutamente l'affresco, scrisse anche che nel san Cosma l'Angelico ritrasse il suo amico Nanni di Banco.\nVerso la fine del XV secolo la testa del beato Cavalcanti nella genealogia domenicana venne sostituita con quella di Antonino Pierozzi, arcivescovo fiorentino e poi santo che visse proprio a San Marco contemporaneamente all'Angelico.\nDal 2011 al 2014 sono state effettuate indagini scientifiche, nuove ricerche su documentazioni fotografiche e grafiche e l'intervento diretto sull'affresco, data la potenziale gravit\u00e0 della ripresa della solfatazione. L'intervento attuale si \u00e8 mosso facendo ricorso a nuovi materiali e nuove tecniche ma secondo un atteggiamento metodologico che non rinnega affatto i principi dell'intervento del 1968/1974.\nDescrizione.\nLa grande Crocefissione presenta un'iconografia innovativa, poich\u00e9 al posto dei personaggi consueti presenti al Calvario mostra tutta una serie di santi, vissuti nelle epoche e nei luoghi pi\u00f9 disparati, secondo un complesso sistema allegorico che adombra vari significati. Si tratta di una raffigurazione mistica, invece della consueta scena narrativa, assimilabile a opere come il \"Compianto della Croce al Tempio\", sempre dell'Angelico. Ci\u00f2 che descrive l'immagine \u00e8 il significato salvifico dell'evento: la Redenzione.\nLo sfondo della scena \u00e8, come nella maggior parte degli altri affreschi di San Marco, spoglio e deserto, composto da un suolo bruno, una fascia rocciosa quasi illeggibile e un cielo che in antico era blu, ma che la caduta del pigmento dell'azzurrite (o \"blu d'Alemania\") ha reso violaceo, scoprendo la preparazione rossiccia sottostante. La parte superiore della lunetta \u00e8 occupata dalle sole croci di Ges\u00f9 e dei ladroni, con la grande iscrizione in ebraico su quella di Cristo. Altri elementi tipici dei Calvari dipinti sono la presenza del teschio di Adamo (figura dell'umanit\u00e0 perduta) alla base della Croce (come \"memento mori\") e il gruppo dei dolenti a sinistra, con le tre pie donne e il giovane san Giovanni Evangelista.\nIl resto dei santi pu\u00f2 essere diviso in due gruppi: a sinistra i protettori di Firenze (san Giovanni Battista) e della casata dei Medici, che aveva finanziato la ricostruzione e la decorazione del convento, e a destra un vasto gruppo di santi fondatori di ordini religiosi, che alludono alla Chiesa militante. Nel dettaglio si vedono, da sinistra, i santi Cosma e Damiano (protettori di Casa Medici e in particolare di Cosimo il Vecchio), san Lorenzo (protettore di Lorenzo il Vecchio), san Marco (titolare della Chiesa), san Giovanni Battista; a destra si trovano inginocchiati san Domenico (fondatore dei Domenicani), san Girolamo (riconoscibile dal cappello cardinalizio gettato in terra, fondatore dei Geronimiti), san Francesco (fondatore dei Francescani), san Bernardo di Chiaravalle (fondatore dei Cistercensi), san Giovanni Gualberto (fondatore dei Vallombrosani), san Pietro Martire (domenicano). Dietro a questi, in piedi, san Zanobi (vescovo di Firenze), sant'Agostino (fondatore degli Agostiniani), san Benedetto (fondatore dei Benedettini), san Romualdo (fondatore dei camaldolesi) e san Tommaso d'Aquino (teologo domenicano).\nSulla cornice superiore sono raffigurati dieci inserti di \"Profeti e Sibille\", con al centro la figura allegorica del pellicano che nutre i figli con le proprie carni. I personaggi hanno ciascuno un cartiglio e il nome vicino; essi sono (da sinistra):\nI cartigli che tengono in mano quindi sviluppano il senso mistico della rappresentazione, soprattutto quelle di Isaia, di Geremia o di Giobbe.\nInfine nella bordura inferiore \u00e8 stata raffigurata la \"genealogia domenicana\", con sedici papi, cardinali, vescovi, santi e beati dell'Ordine entro clipei, con al centro il fondatore. Secondo il Vasari, grazie all'aiuto di numerosi confratelli che visitarono quei personaggi e i loro luoghi d'origine, molti di questi ritratti sarebbero stati eseguiti \"al naturale\".\nStile.\nTutta la scena \u00e8 caratterizzata da un senso contemplativo, sottolineato dall'assenza di un vero e proprio sfondo, che sacrifica la narrazione in favore di una sacralit\u00e0 improntata alla preghiera. La disposizione delle figure \u00e8 allineata sul piano frontale del dipinto, e solo le croci dei due ladroni sono disposte in profondit\u00e0, con inclinazione in diagonale. La Croce di Cristo si innalza sulla scena, dominandola per tutta la sua larghezza e dividendola in due comparti."}
{"id": "2499935", "revid": "79968", "url": "https://it.wikipedia.org/wiki?curid=2499935", "title": "Ordine del Santo Sepolcro", "text": ""}
{"id": "2499938", "revid": "124123", "url": "https://it.wikipedia.org/wiki?curid=2499938", "title": "Louis Paul Boon", "text": "Biografia.\nAlla nascita il suo nome \u00e8 Lodewijk Paul Aalbrecht Boon. Nato da una famiglia con difficolt\u00e0 economiche, lasci\u00f2 la scuola all'et\u00e0 di 16 anni per aiutare il padre, cerc\u00f2 di continuare gli studi la sera e nel fine settimana ma presto dovette abbandonare l'idea per mancanza di fondi.\nSi tratta di uno scrittore e giornalista fiammingo che viene considerato come uno dei pi\u00f9 talentuosi del XX secolo per quanto riguarda la lingua olandese."}
{"id": "2499947", "revid": "93335", "url": "https://it.wikipedia.org/wiki?curid=2499947", "title": "Ullevi stadium", "text": ""}
{"id": "2499949", "revid": "92723", "url": "https://it.wikipedia.org/wiki?curid=2499949", "title": "Mercedes-Benz M275", "text": "La sigla Mercedes-Benz M275 indica una piccola famiglia di motori a combustione interna a ciclo Otto con frazionamento a 12 cilindri a V, prodotti dal 2002 al 2013 dalla Casa tedesca Daimler-Benz per il suo marchio automobilistico Mercedes-Benz.\nProfilo e caratteristiche.\nI motori \"M275\" sono stati introdotti nel 2002 con la versione da 5.5 litri di cilindrata dotata di doppia sovralimentazione mediante due turbocompressori. Tale sistema avrebbe in seguito caratterizzato anche il resto della famiglia \"M275\", estesasi con l'arrivo della versione \"M285\" e della versione griffata AMG.\nI motori \"M275\" sono dei grossi V12 che condividono alcune caratteristiche con i precedenti motori M137 che vanno a sostituire. Prima di tutto, su ognuna delle due bancate, poste a 60\u00b0 tra loro, \u00e8 montato un solo asse a camme, che grazie a punterie a rullo in lega di alluminio va a muovere tre valvole per cilindro, due di aspirazione ed una di scarico. Tra le altre caratteristiche in comune con la precedente famiglia di V12 tedeschi, va ricordata anche l'accensione a doppia candela.\nLe differenze pi\u00f9 rilevanti stanno invece nella cilindrata, leggermente inferiore grazie all'alesaggio ridotto di 2 mm, e nella gi\u00e0 menzionata sovralimentazione a doppio turbocompressore.\nAl suo esordio, il 5.5 litri \"M275\" \u00e8 stato affiancato quasi subito dal motore \"M285\", ossia una versione ritoccata, specifica per le Maybach 57 e 62. A partire dal 2003 arriva la versione rivista dalla AMG, caratterizzata dall'innalzamento della cilindrata a 6 litri e dal fatto di possedere un elevato picco di coppia motrice, pari a 1000 Nm, che tra l'altro sono anche limitati elettronicamente a tale livello.\nNel 2005 il 5.5 litri \"M275\" \u00e8 stato leggermente rivisto e le sue prestazioni hanno beneficiato di un leggero miglioramento.\nDai motori \"M275\" di normale produzione, sono poi state derivate altre versioni molto particolari, tra cui quella da 640 CV montata sulla \"Maybach Zeppelin\", versione speciale delle \"normali\" Maybach di serie, e quella da 670 CV montata sulla sportiva Mercedes-Benz SL65 AMG \"Black Series\".\nPer le loro caratteristiche, i motori \"M275\" hanno ricevuto diversi riconoscimenti internazionali. Questo propulsore V12 \u00e8 stato sostituito a partire dal 2012 da una nuova versione con il medesimo frazionamento siglata Mercedes-Benz M279.\nCaratteristiche tecniche.\nDi seguito vengono mostrate le caratteristiche tecniche e le applicazioni dei vari motori \"M275\" previsti dalla Casa:\nMotore M158.\nIl reparto Mercedes-AMG di Affalterbach ha realizzato nel 2010 una nuova unit\u00e0 motrice direttamente derivata dall'M275 stesso, del quale conserva le caratteristiche dimensionali e la doppia sovralimentazione. Questo motore, siglato M158, \u00e8 stato progettato e realizzato appositamente per essere montato su una Gran Turismo come la Pagani Huayra, il cui debutto \u00e8 avvenuto al Salone dell'automobile di Ginevra del 2011. Questo motore \u00e8 stato rivisto ed ottimizzato in pi\u00f9 punti: i turbocompressori sono stati aggiornati per rispondere ancor pi\u00f9 prontamente alle sollecitazioni del pedale dell'acceleratore, ed in particolare sono stati montati due radiatori in posizione laterale per consentire un migliore raffreddamento dei due intercooler montati sulle due testate. Va infatti considerato che il motore M158, a differenza dei motori M275 ed M285, \u00e8 destinato ad essere montato in posizione posteriore centrale longitudinale, per cui i radiatori dell'acqua e dell'olio non sono collocati dinanzi a esso come accadrebbe su una vettura a motore anteriore, ma sono invece posti all'avantreno e collegati al motore tramite tubazioni che passano sotto l'abitacolo.\nLa lubrificazione \u00e8 passata alla configurazione a carter secco per consentire il montaggio del motore su una vettura dal baricentro basso come appunto \u00e8 la \"Huayra\". Non solo, ma il motore M158 dispone di un sistema per permettere all'olio di raggiungere pi\u00f9 rapidamente l'ottimale temperatura di esercizio.\nLe prestazioni del motore M158 sono considerevoli, poich\u00e9 raggiunge una potenza massima di 700 CV ed un picco di coppia di 1000 Nm. Nonostante ci\u00f2, il 6 litri biturbo che equipaggia la \"Huayra\" riesce ad essere relativamente poco inquinante e parco nei consumi (se confrontato con motori di analoga potenza e cilindrata) e ci\u00f2 grazie ad un sistema di alimentazione a due stadi, gestito da due pompe carburante a gestione elettronica, delle quali la seconda viene attivata solo in condizioni di reale richiesta di potenza, evitando quindi inutili sprechi di benzina.\nTutto l'impianto di scarico \u00e8 stato realizzato a parte, non presso la Mercedes-AMG, ma in un'altra azienda tedesca, la \"MHG Fahrzeugtechnik\". Tale impianto, realizzato in lega di titanio, ha la caratteristica di essere molto leggero, arrivando, nella sua interezza, a pesare meno di 10\u00a0kg."}
{"id": "2499950", "revid": "287204", "url": "https://it.wikipedia.org/wiki?curid=2499950", "title": "Antonio Bonazza", "text": "Biografia.\nFiglio dello scultore Giovanni, e fratello di Francesco e Tommaso, con i quali realizz\u00f2 intorno al 1730 due bassorilievi nella basilica dei SS. Giovanni e Paolo a Venezia.\nEsord\u00ec nel 1738 con piccole figure di angeli in un elegante stile tardobarocco, realizzate per il tabernacolo sull'altar maggiore della canonica a Carrara San Giorgio (Padova).\nVisse quasi stabilmente a Padova, dove spos\u00f2 nel 1739 la nobile Margherita Serigo.\nNei primi anni di attivit\u00e0 lavor\u00f2 per la parrocchiale di Boara Polesine (Rovigo) creando una \"Madonna con Bambino\", per la parrocchiale di Borso del Grappa (Treviso) realizzando un \"San Giovanni Battista\" e un \"San Zeno\", per la parrocchiale di Cornegliana (Padova) con le Stazioni della via Crucis, per la parrocchiale di Stanghella (Padova) con \"San Pietro e San Paolo\".\nNel 1742 complet\u00f2 una vasta serie di sculture da giardino commissionata a Bagnoli di Sopra per la villa di Ludovico Widmann, caratterizzata da rappresentazioni mitologiche e da scene di genere formate da soldati, contadini, schiavit\u00f9, nobili e dame; queste opere sono ritenute tra le pi\u00f9 pregevoli della scultura rococ\u00f2 europea.\nNel 1757 consegn\u00f2 un gruppo di statue per il giardino di Peterhof a San Pietroburgo.\nTra le sue opere pi\u00f9 significative si annoverarono le \"Virt\u00f9\" espressive conservate nella chiesa del Torresino padovana, i busti naturalistici del duomo di Padova raffiguranti il \"Cardinale Rezzonico\" e il \"Papa Clemente XIV\", gli angeli luminosi conservati nei luoghi di culto veneti, le statue installate in vari giardini di Venezia e dintorni.\nNella sua ultima fase creativa Bonazza si avvicin\u00f2 uno stile realista, come evidenzi\u00f2 nella \"Santa Anna\" del 1758 nella chiesa parrocchiale di Carrara San Giorgio (Padova), e nella pregevole marmorea \"Piet\u00e0\" per la chiesa di S. Giovanni di Verdara (Museo Civico di Padova).\nBonazza spos\u00f2, il 25 gennaio 1739, Margherita Anna Serego, di origine nobile, con la quale ebbe dieci figli. Fu membro della fraglia padovana dei tagliapietra, con la quale ebbe cariche direttive.\nStile.\nLa sua capacit\u00e0 si riscontr\u00f2 nella sintesi tra la tradizione artistica veneta e in una spinta innovativa in grado di superare la barriera del conformismo decorativo contemporaneo.\nRicevette l'influenza del vicentino Orazio Marinali.\nPlasm\u00f2 con una essenza di chiaroscuri affine a Piazzetta e con una espressivit\u00e0 narrativa e psicologica vicina ai personaggi goldoniani.\nDalle sue sculture prese spunto F. A. Bustelli per i temi e i disegni delle sue porcellane, mentre i suoi seguaci pi\u00f9 noti furono Francesco Androsi e Danieletti. \nGrazie a lui Padova divenne un centro importante per la produzione scultorea veneta."}
{"id": "2499953", "revid": "599013", "url": "https://it.wikipedia.org/wiki?curid=2499953", "title": "Bruchhausen (disambigua)", "text": ""}
{"id": "2499956", "revid": "339392", "url": "https://it.wikipedia.org/wiki?curid=2499956", "title": "Comune-mercato", "text": ""}
{"id": "2499957", "revid": "339392", "url": "https://it.wikipedia.org/wiki?curid=2499957", "title": "Mercato (Germania)", "text": ""}
{"id": "2499960", "revid": "287204", "url": "https://it.wikipedia.org/wiki?curid=2499960", "title": "Alvhem", "text": "Alvhem \u00e8 una piccola area che si trova nel comune di Ale nella contea di V\u00e4stra G\u00f6taland. "}
{"id": "2499963", "revid": "339392", "url": "https://it.wikipedia.org/wiki?curid=2499963", "title": "Mercato (Austria)", "text": ""}
{"id": "2499964", "revid": "767487", "url": "https://it.wikipedia.org/wiki?curid=2499964", "title": "Bartolomeo Bonascia", "text": "Biografia.\nSvolse per tutta la vita l'attivit\u00e0 di \"Ingegnere o Architetto del Pubblico\", ricevendo un compenso fisso, con il compito di curare e progettare le costruzioni nella citt\u00e0 di Modena, assieme alla professione di pittore.\nSi conservano poche notizie e rare documentazioni sulla vita di quello che viene considerato, assieme ad Agnolo e a Bartolomeo degli Erri, il pi\u00f9 importante esponente della pittura modenese del Quattrocento.\nTra le tracce della sua attivit\u00e0 vi \u00e8 una possibile collaborazione per la Compagnia di San Giovanni della Morte nel 1468, oltre alla mirabile tela del \"Cristo morto sorretto dalla Vergine e da San Giovanni\" originariamente conservata nel convento di San Vincenzo firmata \"Bartholomeus De Bonasciis\" e datata 1485. L'opera, caratterizzata dai colori chiari e da effetti luminosi, \u00e8 ora conservata presso la Galleria Estense di Modena.\nLa maestosit\u00e0 espressiva dei personaggi, la purezze delle forme e dei volumi, la plasticit\u00e0 si accostano alla lezione lirica prospettica che Piero della Francesca aveva effettuato in Emilia; inoltre non cos\u00ec trascurabili appaiono le influenze della scuola ferrarese e veneta per la mirabilit\u00e0 paesaggistica.\nGli storici dell'arte hanno attribuito a Bonascia anche l'affresco raffigurante il \"Presepio\" presente nella cappella del duomo di Modena, di ispirazione pierfranceschiana.\nTra le altre opere di pittura attribuite al Bonascia vi sono il grande affresco della parete destra della basilica di Nonantola, raffigurante i \"Santi Martino, Gregorio, Giovanni, Giacomo Maggiore, Silvestro, Antonio e Giorgio\", oltre che una \"Annunciazione\" e il \"Crocefisso tra Maria e Giovanni\"; la \"Madonna in trono tra quattro santi\", conservato nella Pinacoteca Nazionale di Bologna; il \"Giudizio universale\" sul primo altare di San Bernardino del duomo di Modena; la \"Sacra conversazione con i santi Sebastiano e Cristoforo\", provenienti dalla chiesa degli agostiniani, oggi nella Pinacoteca di Ferrara."}
{"id": "2499966", "revid": "69794", "url": "https://it.wikipedia.org/wiki?curid=2499966", "title": "Sebastiano Bombelli", "text": "Biografia.\nNacque a Udine il 14 o 15 ottobre 1635 (battezzato il giorno 15), istruitosi e formatosi sotto la guida del padre Valentino e del padrino di battesimo Girolamo Lugaro, si trasfer\u00ec sin da giovane a Venezia dove, dopo un periodo di perfezionamento svolto con Guercino a Bologna, inizi\u00f2 la carriera studiando la maniera di Paolo Veronese diventando in breve tempo uno dei suoi maggiori conoscitori.\nLa sintesi delle tecniche del Cinquecento, dell'impulso dato dai naturalisti e del gusto a lui contemporaneo dei \"tenebrosi\" venne indirizzata da Bombelli \nnel settore in cui si specializz\u00f2 maggiormente, ossia la ritrattistica. Da non sottovalutare il suo soggiorno fiorentino, durante il quale ebbe modo di apprezzare la tecnica del Sustermans.\nLa sua prima opera superstite risale al 1665, si tratta del \"Ritratto di\" \"Benedetto Mangilli\" (Musei Civici, Galleria d'Arte Antica, Udine), dipinto che evidenzia influenze di Bernardo Strozzi.\nTra le caratteristiche peculiari delle sue opere affiorano vitalit\u00e0, espressivit\u00e0 e comunicabilit\u00e0, sia nei ritratti ancorati alla tradizione barocca come il \"Polo Querini\" del 1684 (Fondazione Querini Stampalia, Venezia) sia in quelli pi\u00f9 semplificati. I suoi personaggi fuoriescono dalla penombra seppur descritti sin nei minimi particolari, appariscenti con i loro abbigliamenti vistosi e festosi.\nDel 1675 \u00e8 il primo \"Autoritratto\" (Musei Civici, Galleria d'Arte Antica, Udine), caratterizzato da una spiccata vena introspettiva e scevro dagli abbellimenti tipici del \"ritratto ufficiale\" che lo avevano reso celebre a Venezia.\nUno fra i tanti suoi seguaci, fu Fra Galgario (Giuseppe Vittore Ghislandi) che soggiorn\u00f2 per un decennio a Venezia ed ebbe occasione di conoscere e collaborare con Bombelli. Per un periodo studi\u00f2 presso la sua bottega anche un giovane Anton Domenico Gabbiani, il quale molto apprese da Bombelli (si vedano i suoi primi ritratti, come quelli dei \"Musicisti della corte del Gran Principe Ferdinando de' Medici\" presso la Galleria dell'Accademia); i due artisti rimasero in ottimi rapporti per tutta la vita, come dimostra una bellissima lettera di Bombelli indirizzata all'ex allievo nel 1716. Fu il maestro anche di Domenico e Giovanni Battista Parodi, figli dello scultore genovese Filippo Parodi, amico personale del pittore friulano; la fama di Bombelli come abilissimo ritrattista era nota a livello internazionale, tanto che uno dei suoi allievi fu Johann Gottfried Tannauer, pittore e miniaturista celeberrimo alla corte dello zar Pietro il Grande di Russia. Fu inoltre molto legato da vincoli di amicizia ed affetto con il conterraneo Luca Carlevarijs e con la giovane e promettente Rosalba Carriera, della quale dipinse un intenso ritratto in occasione della sua nomina ad Accademica di San Luca. Il suo stile ritrattistico influenz\u00f2 successivamente anche altri pittori, tra i quali Alessandro Longhi e Niccol\u00f2 Cassana.\nBombelli ebbe un fratellastro, Raffaele, anche lui pittore, meno noto rispetto a Sebastiano ed attivo in ambito friulano.\nL'artista viaggi\u00f2 e lavor\u00f2 anche all'estero, ad esempio in Baviera, dove ritrasse l'Elettore Ferdinando Maria, la moglie Enrichetta Adelaide di Savoia, i figli Maria Anna, Massimiliano II, Giuseppe Clemente ed il fratello Massimiliano Filippo Girolamo, ad Innsbruch ritraendo l'Arciduchessa Anna de' Medici e le figlie Claudia Felicita (futura seconda moglie dell'imperatore Leopoldo I) e Maria Maddalena, per i per i duchi di Brunswick-L\u00fcneburg, oltre che a Vienna dove ritrasse l'imperatore Leopoldo d'Austria e la coppia Giuseppe I e Guglielmina Amalia, fu attivo anche a Firenze, Mantova e Parma e prest\u00f2 il suo servizio per alcuni cardinali. \n. Il suo atelier a Venezia era assai famoso e frequentato da importanti personalit\u00e0 di passaggio a Venezia, in particolare durante il Carnevale: proprio in questa circostanza ritrasse nel 1692 il principe Federico di Danimarca (futuro re Federico IV). \nSebastiano Bombelli fu anche un perito d'arte: essendo il maggior conoscitore di Paolo Veronese venne spesso contattato per verificare l'autenticit\u00e0 di opere che affioravano sul mercato. Contestualmente a questa attivit\u00e0, Bombelli fu anche restauratore. Purtroppo, per dare nuova lucentezza e brillantezza ad opere antiche, utilizzava vernici e lacche che - col passar del tempo - si ossidavano annerendo la pellicola pittorica. Varie fonti, coeve e non, accennano a questa informazione, in particolare Lanzi. La sua maestria nell'uso dei colori era per\u00f2 molto apprezzata tanto da essere il dedicatario del testo \"Nuovo plico d'ogni sorte di tinture\" di Gallipido Tallier - edito nel 1704 - e al pittore vengono indirizzate queste parole \u00ab...ben sapendo il mondo la virt\u00f9, che lei possiede in genere di colorire e dipingere; E son per dire, che l'opre del suo penello hanno un non s\u00f2 che di celeste, che abbaglia la vista \u00e0 chi le mirano...\u00bb.\nFu membro della fraglia pittorica di Venezia dal 1687 al 1700.\nInfermo negli ultimi anni della sua vita, mor\u00ec a Venezia il 4 maggio 1719. I suoi esecutori testamentari furono gli amati e potenti nipoti Paolo e Girolamo Celotti, entrambi Frati Serviti."}
{"id": "2499967", "revid": "106908", "url": "https://it.wikipedia.org/wiki?curid=2499967", "title": "Per i tuoi larghi occhi/Fila la lana", "text": "Per i tuoi larghi occhi/Fila la lana \u00e8 il settimo singolo a 45 giri di Fabrizio De Andr\u00e9, pubblicato in Italia dalla Karim nel 1965.\nIl disco.\nLa copertina raffigura una foto del cantautore. Entrambe le canzoni sono arrangiate da Elvio Monti, autore della musica di \"Per i tuoi larghi occhi\", e sono state registrate negli studi \"Dirmaphon\" di Viale Pola a Roma (dove incidevano gli artisti della RCA Italiana).\nBrani.\n\"Per i tuoi larghi occhi\".\nIl brano risente della poetica di Charles Baudelaire fin dal titolo, che \u00e8 una citazione dell'autore:\nNel brano un uomo si dispera per la fine del suo amore, una donna gelida dal \"\u00abcuore di neve\u00bb\" che, pur non avendolo mai totalmente ricambiato, rimane fissa nei suoi pensieri.\nL'arrangiamento \u00e8 di Elvio Monti, gi\u00e0 pianista di Claudio Villa, anche autore della musica de \"La citt\u00e0 vecchia\".\n\"Fila la lana\".\nSebbene lo stesso De Andr\u00e9 avesse presentato questo brano medievaleggiante come \u00abuna canzone popolare francese del quindicesimo secolo\u00bb che aveva conosciuto tramite Vittorio Centanaro, \u00e8 stato in realt\u00e0 composto da Robert Marcy nel 1948 e interpretato da Jacques Douai nel 1955. La versione originale trae a sua volta spunto dalla canzone \"Malbrough s'en va-t-en guerre\" (XVIII secolo).\nIl testo narra la tragica vicenda della vedova del signore di Vly (nell'originale \"Monsieur de Marlbrough\", modificato nella traduzione per ragioni di metrica), caduto in battaglia. Anche in questo pezzo ricorre il tema dell'inutilit\u00e0 della guerra: non si sa se il nobile fosse stato un \"prode eroe\", ma ci\u00f2 non ha importanza per la dama che \"per mill'anni e forse ancora pianger\u00e0 la triste sorte\".\nLa guerra di Valois di cui si parla \u00e8 pi\u00f9 nota come guerra di successione bretone (1361-1364), conflitto secondario che si svolse nell'ambito della guerra dei cent'anni."}
{"id": "2499969", "revid": "1851848", "url": "https://it.wikipedia.org/wiki?curid=2499969", "title": "Stracult", "text": "Stracult \u00e8 stato un programma televisivo italiano di cinema ideata da Marco Giusti ed in onda su Rai 2 in seconda serata dal 2000 al 2020.\nIl programma.\nIl titolo \"stracult\" \u00e8 un riferimento ai migliori cosiddetti cult movie, in quanto la trasmissione rivisita la storia del cinema popolare (ma non solo) fin dalle origini. Essa ripropone molte delle migliori sequenze, dettagliando i film dei registi italiani, a partire dagli anni quaranta e cinquanta. Gli spezzoni tratti dalle pellicole e le interviste sono lo spunto per ricostruire anche storie, fatti e rapporti tra attori, registi e produttori dietro la macchina da presa. Molte opere sono riviste con i commenti dei protagonisti, loro aneddoti personali, ricordi e curiosit\u00e0 relative all'insieme del cast e i generi cinematografici di appartenenza.\nLa trasmissione si ispira originariamente al libro di Marco Giusti \"Stracult. Dizionario dei film italiani\", dapprima pubblicato da Sperling &amp; Kupfer nel 1999 e riedito da Frassinelli in edizione aggiornata nel 2004.\nRubriche.\nTra le rubriche fisse vanno segnalate: \"Questa volta parliamo di...\" che si occupa di introdurre il tema principale di ciascuna puntata, \"Il Professore\" dove un personaggio fornisce la sua biografia e la sua esperienza in quanto ritenuto convenzionalmente un esperto sull'argomento principale di ogni appuntamento, \"Questa \u00e8 la vita...\", simile alla precedente ma incentrata pi\u00f9 sulla carriera in generale di un protagonista del cinema o della cultura popolare. Altre parti di \"Stracult\" sono: \"Come ho salvato il set...\", in cui un noto artista rievoca la sua partecipazione a un film, \"Questi fantasmi\", simile alla precedente, nella quale viene mostrata la breve apparizione in una pellicola o in un estratto televisivo di una celebrit\u00e0 agli inizi. Se \"Prossimamente su questi schermi...\" \u00e8 incentrata su un film ancora in fase di lavorazione, \"Le ragazze di piazza di Spagna\" mostra l'intervista ad un'attrice all'esordio, mentre \"Vietato ai minori\" rievoca un film del passato, che suscit\u00f2 scandalo e vari interventi censori all'epoca della sua prima visione.\nA partire da edizioni pi\u00f9 recenti, \u00e8 stata aggiunta la rubrica \"Stratube\", nella quale vengono mostrati vari trailer di film rari o quasi dimenticati del passato.\nEdizioni e conduttori.\nExtra.\nLa stagione 2001 aveva come peculiarit\u00e0, che dopo ogni puntata andava in onda un film (denominato appunto \"Film Stracult\"), di solito inerente all'argomento principale trattato in ciascun appuntamento: la trasmissione della pellicola di turno veniva anticipata nei titoli di coda, premettendo che avrebbe seguito il TG2 della notte.\nL'edizione 2003 ha come \"cornice\" una parodia di un film poliziottesco (\"Inseguimento\"), incentrato su \"Max Ventura\" e \"Tony \"Handsome\" Cuccurullo\" (rispettivamente interpretati da G-Max ed Enrico Silvestrin), ovvero due rapinatori di banca che fuggono in auto con una ragazza come ostaggio, braccati dalla coppia di poliziotti \"Montecarlo &amp; St. Tropez\" (Lillo &amp; Greg), i cui dialoghi introducono i principali servizi di ogni puntata.\nQuesta stagione include pure la mini-fiction sull'immaginario supereroe \"Argoss - Il fantastico Superman\" sempre con Lillo &amp; Greg, Eva Henger, Giorgio Bracardi (nel ruolo del \"Doctor Mad\"), ed Enzo Salvi. Sempre Salvi \u00e8 \"Billy er macellaio\", versione romana del personaggio interpretato da Daniel Day-Lewis in \"Gangs of New York\", alle prese con i \"tagli\" offerti al suo cliente \"professor Sanguinacci\" (alias Tatti Sanguineti). Infine Max Giusti \u00e8 protagonista dei siparietti comici di \"Nico Di Puglia\", un truffaldino produttore pugliese desideroso di rilanciare la Commedia sexy all'italiana.\nPaolo Ruffini, anche autore del programma per tre edizioni dal 2005 al 2008 \u00e8 stato uno dei conduttori pi\u00f9 longevi nella storia della trasmissione. Tra gli altri personaggi che si sono avvicendati alla guida della trasmissione, o vi hanno soltanto collaborato, ci sono stati Piotta (protagonista della mini-fiction \"Il maresciallo Spacca\" diretta dai Manetti Bros.), Giorgio Bracardi, Enzo Salvi, Max Tortora, Chiara Francini, Chiara Sani, Maria Mazza, Nicola Vicidomini, Stefano Sarcinelli, David Pratelli, Nicola Di Gioia, Massimo Ceccherini, Alessandro Paci e Carlo Monni. Dall'autunno 2008 all'estate 2009 il programma si trasforma per due edizioni in Stracult Show; la prima serie \u00e8 condotta da Fabio Caressa e Elena Di Cioccio, nella seconda Caressa \u00e8 sostituito da Giampaolo Morelli. Per le edizioni del 2010 e del 2011 presentatore di \"Stracult\" \u00e8 G Max.\nNel 2012 torna a condurre Paolo Ruffini, affiancato stavolta dallo stesso Marco Giusti, mentre nel 2013 al posto di Ruffini arriva Lillo. I momenti musicali sono affidati ai Franzistors, gruppo immaginario creato ai tempi di Cocktail d'amore, con Greg come leader. Nel 2014 arrivano alla conduzione Nino Frassica e Andrea Delogu, che da sola presenter\u00e0 nell'autunno dello stesso anno Troppo Giusti, altro programma di Marco Giusti. Rispetto alle edizioni precedenti subentrano i \"Premi Stracult\", presentati da Nino Frassica con la giuria composta da Francesco Scali, Luigi Leoni e Clemente Russo. Gli spazi musicali sono affidati agli Statale 66, con vari omaggi alle colonne sonore d'epoca. Nell'edizione del 2016 la conduzione passa a Fabrizio Biggio, affiancato in studio per quattro puntate da Ilenia Pastorelli e per due puntate da Daniela Virgilio. Anche la struttura dei talk porta alcuni cambiamenti, perch\u00e9 le puntate non vengono suddivise in due parti differenti con ospiti diversi, ma viene sviluppato un solo talk che vede attori, registi, attrici e produttori interagire tra di loro. Ogni puntata viene introdotta e conclusa dagli sketch della Famiglia Cafone, interpretati da Nino Frassica, Maccio Capatonda ed Herbert Ballerina. Inoltre ritornano in trasmissione i The Pills, nelle vesti di tre autori che danno consigli alle conduttrici e intervengono durante le discussioni con gli ospiti.\nDa settembre 2016 va in onda la versione invernale della trasmissione, intitolata \"#Stracult\" ed in tale occasione la formula si rinnova: al consueto contenitore di argomenti legati al cinema di genere del passato, si aggiunge pure l'approfondimento di alcune delle moderne uscite settimanali, con ospiti in studio i loro protagonisti intervistati dai conduttori. Si fondono cos\u00ec insieme i temi tradizionali con quelli di \"Troppo Giusti\", programma andato in onda autonomamente sulla stessa rete per due edizioni, anch'esso condotto dalla Delogu e Giusti con la partecipazione di G Max come inviato in alcuni servizi esterni. In \"#Stracult\" il rapper romano si occupa di \"scovare\" alcuni caratteristi del passato, generalmente ritiratisi dalle scene, dei quali viene cos\u00ec ripercorsa la carriera. \nL'edizione estiva del 2017 si compone di uno speciale in due puntate su Carosello e dalle consuete puntate in studio, con Fabrizio Biggio alla conduzione.\nDa segnalare la puntata speciale intitolata \"La Tv di Gianni Boncompagni\" dedicata al celebre regista e autore, andata in onda in seguito alla sua scomparsa come omaggio da parte della redazione del programma.\nLa stagione invernale 2017-18 conferma contenutisticamente quella precedente, con ospiti i protagonisti delle varie pellicole in uscita settimanale, affiancati dalle immancabili presenze di figure di culto del cinema passato. G Max, dalla sua postazione dietro una scrivania, cura lo spazio riservato alle telefonate dei telespettatori, alcuni dei quali interagiscono con le personalit\u00e0 in studio. Figurano pure collegamenti esterni con i The Pills, colti all'uscita di una sala cinematografica alle prese con la loro recensione del (o di uno dei) film principale/i della settimana appena visto, nonch\u00e9 con un giovane esponente della critica, di solito occasionalmente inviato ad un evento o rassegna cinematografica.\nGli sketch.\nUna caratteristica delle edizioni 2010 e 2011 della trasmissione sono gli sketch ambientati in una sala di un cinema dove accanto a G Max, siedono fra gli altri, ospiti come Massimo Ceccherini, Max Gazz\u00e8, Rocco Siffredi, Riccardo Schicchi, Giuliano Palma, Sabrina Impacciatore, Roy Paci, Selen, Paola Turci, Nino Frassica, Francesco Bianconi, Lillo e Greg, Nicola Vicidomini, Rocco Papaleo, Arisa, Marco Giallini, Raiz, Simone Cristicchi, Gianni Fantoni, Andrea Perroni, Paola Maugeri, Manuela Moreno, Roberto Giacobbo, Raffaella Modugno, Rosanna Sferrazza, Kiara Tomaselli, Giorgia Vecchini, Astrid Meloni, Elena Radonicich, Nicola Di Gioia, Francesco Puma, Ivan Zingariello.\nLa sigla.\nLa prima sigla \u00e8 cronologicamente \"Il Mambo del Giubileo\" di Piotta con il testo riadattato che cita personaggi e film dei generi cinematografici del cinema popolare italiano. Segue poi \"Quando Stracult Va In Onda\" eseguita da G Max; dal 2010 ancora quest'ultimo si occupa del brano d'apertura del programma cio\u00e8 \"Semo quelli de Stracult\". Rimane sempre costante la parte visiva della sigla che mostra immagini e scene di film di genere, \"ritoccate\" dall'animatore Gianluigi Toccafondo. In essa inoltre si riconoscono attori del cinema italiano di genere come Salvatore Baccaro (dal film \"La bestia in calore\"), Alvaro Vitali (\"Pierino medico della Saub\", sempre con Baccaro), Mario Carotenuto, Mario Merola (\"Carcerato\"), Mario Brega (da \"Per un pugno di dollari\"), Renzo Montagnani, Maurizio Merli (\"Il cinico, l'infame, il violento\"), Tomas Milian e Bombolo (\"Delitto al Blue Gay\"), Lino Banfi (da \"La dottoressa ci sta col colonnello\"), Edwige Fenech, Michela Miti (\"Pierino contro tutti\"), Steve Reeves e le sorelle Bandiera.\nRepliche.\nIl programma \u00e8 stato replicato su Rai Sat Extra, successivamente da Rai Movie, quindi Rai 2, inizialmente nell'estate del 2010 (dal luned\u00ec al venerd\u00ec nel tardo pomeriggio) come \"Stracult Pillole\", ovvero una breve antologia di alcuni momenti salienti, tratti dalle varie edizioni della trasmissione. Le stagioni estive del 2012 e 2013 sono state replicate sempre da Rai 2 nel 2014, mentre la seconda (2001) a partire dal maggio 2015, con messa in onda inizialmente collocata soltanto nella notte tra il venerd\u00ec e il sabato, poi dopo alcune puntate estesa ad analogo orario tra sabato e domenica."}
{"id": "2499970", "revid": "124849609", "url": "https://it.wikipedia.org/wiki?curid=2499970", "title": "Allegria!", "text": "Allegria! \u00e8 stato un quiz televisivo italiano andato in onda in prima serata su Canale 5 dal 1999 al 2001 per tre edizioni, con la conduzione di Mike Bongiorno. L'ultima edizione era intitolata Tutti in allegria.\nIl programma.\nSi trattava di un quiz natalizio trasmesso per tre anni consecutivi nel mese di dicembre in prima serata e realizzato in diretta dal Teatro Nazionale di Milano, che vedeva sfidarsi in ogni edizione (ciascuna composta da una sola puntata) dei personaggi provenienti dalle reti Rai e Mediaset in prove e domande a tematica televisiva. La formula delle prime due edizioni riprendeva quella del \"Rischiatutto\", mentre l'ultima edizione, trasmessa nel 2001, cambi\u00f2 leggermente formula riprendendo il tema dei sondaggi d'opinione gi\u00e0 proposti da Bongiorno in un altro quiz, \"Tutti x uno\", del 1992. Il montepremi conquistato dal vincitore a fine puntata veniva devoluto in beneficenza.\nIl titolo del programma riprende il celebre motto del conduttore quando, nei suoi programmi, salutava i telespettatori.\nGli autori della trasmissione erano Ludovico Peregrini, Dario Baudini e Giovanni Brasca, mentre la voce fuori campo era quella di Federico l'Olandese Volante.\nEdizioni.\nLa prima edizione \u00e8 stata trasmessa in prima serata venerd\u00ec 10 dicembre 1999 e i concorrenti in gara erano Simona Ventura, Amadeus e Gerry Scotti, con la partecipazione del Gabibbo in qualit\u00e0 di \"valletto\" del conduttore, Mike Bongiorno. Il programma ottenne un buon successo di pubblico, con una media di 5.785.000 telespettatori pari al 23,57% di share.\nLa seconda edizione del programma \u00e8 stata trasmessa domenica 17 dicembre 2000, con la partecipazione in gara come concorrenti di Michele Cucuzza, Enrico Papi e Marco Columbro. La serata fu seguita da 5.082.000 spettatori, pari al 21,26% di share.. Anche questa edizione ha visto la presenza del Gabibbo in qualit\u00e0 di valletto.\nIl 23 dicembre 2001, sempre di domenica, \u00e8 andata in onda la terza edizione della trasmissione, rinominata \"Tutti in allegria\", sempre condotta da Mike Bongiorno in compagnia di Miriana Trevisan. In questa edizione il programma divenne una sfida tra la squadra composta da personaggi RAI (Pippo Baudo come caposquadra, Paola Saluzzi e Giancarlo Magalli) e quella dei personaggi Mediaset (Raimondo Vianello come caposquadra, Sandra Mondaini e Emilio Fede). Il montepremi finale di questa serata \u00e8 stato devoluto a Emergency, associazione umanitaria di Gino Strada. La serata fu seguita da 3.985.000 telespettatori, pari al 17,75% di share."}
{"id": "2499971", "revid": "123728815", "url": "https://it.wikipedia.org/wiki?curid=2499971", "title": "Eugenio La Rocca", "text": "Biografia.\nSi \u00e8 laureato con Achille Adriani all'universit\u00e0 di Napoli nel 1968. Ha perfezionato i suoi studi archeologici a Roma e ad Atene.\n\u00c8 stato funzionario della Sovraintendenza alle antichit\u00e0 e belle arti del comune di Roma dal 1972, direttore dei Musei Capitolini di Roma dal 1981 al 1986 e sovraintendente dal 1993 al 2008.\nProfessore di archeologia greca all'universit\u00e0 di Siena (1986-1987) e all'universit\u00e0 di Pisa (1990-1993), dal 2000 \u00e8 professore ordinario di archeologia e storia dell'arte greca e romana all'universit\u00e0 di Roma. Dal 2000 \u00e8 membro corrispondente dell'Accademia dei Lincei.\nHa lavorato sulla cultura figurativa di epoca greca e romana: si devono ai suoi studi la ricomposizione delle sculture dell'\"Amazzonomachia\" del frontone del tempio di Apollo Sosiano di Roma, esposta ai Musei Capitolini, e la ricontestualizzazione degli arredi dei giardini (\"horti\") romani dell'Esquilino.\nDal 1987 ha guidato la missione topografica nel sito archeologico della citt\u00e0 di Bargylia, presso Iasos, in Turchia. Ha diretto gli scavi della Sovraintendenza nei Fori Imperiali dal 1997."}
{"id": "2499975", "revid": "181699", "url": "https://it.wikipedia.org/wiki?curid=2499975", "title": "Estrazione (chimica)", "text": "Per estrazione in chimica si intende la separazione di una o pi\u00f9 sostanze da una matrice mediante trattamento con solvente.\nTermodinamica dell'estrazione.\nSi considera il potenziale chimico del soluto nelle due soluzioni, quella acquosa (aq) e quella organica (o):\nmescolando le due soluzioni si avr\u00e0 la ripartizione del soluto fino al raggiungimento dell'equilibrio, per cui i potenziali saranno uguali:\nda cui si ricava:\nil rapporto tra le attivit\u00e0 \u00e8 quindi:\nQuesto rapporto, che dipende solo dalla temperatura, \u00e8 detto coefficiente di ripartizione (KD) ed \u00e8 una grandezza termodinamica.\nNell'uso pi\u00f9 comune l'estrazione comporta la separazione di una molecola neutra da una soluzione acquosa verso un ambiente con polarit\u00e0 molto pi\u00f9 bassa, in queste condizioni \u00e8 possibile trascurare i coefficienti di attivit\u00e0 per cui il coefficiente di ripartizione pu\u00f2 essere inteso come rapporto tra le concentrazioni molari:\nStechiometria dell'estrazione.\nIl solo coefficiente di ripartizione non basta per fare calcoli esatti sulla stechiometria di un'estrazione, occorre un parametro che tenga conto dei comuni equilibri collaterali. Questo parametro \u00e8 il coefficiente di distribuzione, definito come rapporto tra le concentrazioni analitiche del soluto nelle due fasi:\nEfficienza di estrazione.\nL'efficienza percentuale \u00e8 definita dal rapporto tra le moli di soluto estratte e le moli totali:\ndividendo numeratore e denominatore per CaqVo si ricava l'efficienza in relazione del coefficiente di distribuzione:\nEstrazioni multiple.\n\u00c8 facilmente dimostrabile che la quantit\u00e0 di soluto che rimane in soluzione acquosa dopo \"n\" estrazioni \u00e8:\nQuindi \u00e8 pratica ordinaria effettuare pi\u00f9 estrazioni (di norma 3-5) con piccole aliquote di solvente anzich\u00e9 una sola estrazione con molto solvente."}
{"id": "2499977", "revid": "767487", "url": "https://it.wikipedia.org/wiki?curid=2499977", "title": "L5 (gruppo musicale)", "text": "L5 era il nome di una girlband francese formatosi attraverso la prima stagione del programma televisivo \"Popstars\" in Francia.\nStoria.\nLe ragazze scelte, che hanno composto il gruppo, furono \"Claire Litvine\", \"Coralie Gelle\", \"Alexandra Canto\", \"Marjorie Parascandola\" e \"Lidy Joseph\".\nIl gruppo debutt\u00f2 nel 2001 con il singolo \"Toutes les femmes de ta vie\" che riusc\u00ec a raggiungere la prima posizione nelle classifiche francesi. Al singolo segu\u00ec l'omonimo album di debutto \"L5\" che si rivel\u00f2 un successo riuscendo ad aggiudicarsi anche un disco di platino.\nSuccessivamente venne estratto un secondo singolo dal titolo \"Une \u00c9tincelle\", anche questo ottenne un ottimo successo, e a quest'ultimo segu\u00ec un terzo intitolato \"Question de survie\" che ottenne invece minor successo.\nNel 2002 il gruppo ritorna sulle scene con il secondo album \"Retiens-Moi\". Dall'album vengono estratti vari singoli come \"Aime\", \"Retiens-Moi\", il brano in inglese \"Maniac\" e \"Reste Encore\". Anche questo album si rivela un successo e nel 2004 il gruppo pubblic\u00f2 anche un album live dal titolo \"Le Live\".\nLe ragazze spinte dal successo dei due primi album, nel 2005 pubblicarono il terzo album intitolato \"Turbulences\" da cui vennero estratti i singoli \"D\u00e9connecter\" e \"\u00c0 Ta Libert\u00e9\". L'album venne ben acclamato dalla critica ma nonostante ci\u00f2 le vendite furono inferiori ai precedenti lavori del gruppo. In seguito le ragazze decisero di sciogliersi e di continuare ognuna per la propria strada. Per dare l'ultimo saluto ai fan prima dello scioglimento le ragazze nel 2006 pubblicarono la raccolta \"Best Of\" con il singolo inedito \"Walk Like An Egyptian\"\nIl gruppo si sciolse ufficialmente nel 2007. Dopo lo scioglimento Lydy intraprese una carriera solista con il suo vero nome, ovvero \"Lousy Joseph\". Successivamente Marjorie lanci\u00f2 una carriera solista con il nome di \"Margie Nelson\", e anche Claire come \"Claire L\".\nNel 2014 Marjorie e Alexandra si riuniscono in un duo chiamato \"Elles 2\" e il 16 dicembre 2014 verr\u00e0 pubblicato il loro primo singolo \"Tout conte fait et Rick\"."}
{"id": "2499980", "revid": "124252881", "url": "https://it.wikipedia.org/wiki?curid=2499980", "title": "La citt\u00e0 vecchia/Delitto di paese", "text": "La citt\u00e0 vecchia/Delitto di paese \u00e8 l'ottavo singolo a 45 giri di Fabrizio De Andr\u00e9, pubblicato in Italia dalla Karim nel 1965.\nIl disco.\nEntrambe le canzoni sono arrangiate da Elvio Monti, e sono state registrate negli studi \"Dirmaphon\" di Viale Pola a Roma (dove incidevano gli artisti della RCA Italiana).\nLa copertina raffigura un disegno di un malandato vicolo cittadino.\nI brani.\n\"La citt\u00e0 vecchia\".\nA ritmo di mazurca, De Andr\u00e9 racconta frammenti di vita di quello strano popolo dimenticato che vive presso le aree pi\u00f9 malfamate della zona del porto di Genova, \u00ab\"nei quartieri dove il Sole del buon Dio non d\u00e0 i suoi raggi\"\u00bb. Si tratta di personaggi molto cari al cantautore ligure durante tutta la sua carriera artistica: vecchi alcolizzati che sfogano i loro dispiaceri nel vino, prostitute e loro clienti (che di giorno le insultano e di notte le frequentano spendendo tutti i loro risparmi), ladri, assassini e \"\u00abil tipo strano, quello che ha venduto per tremila lire sua madre a un nano\u00bb\".\nLa morale finale \u00e8 un po' la \"summa\" del pensiero di De Andr\u00e9:\nPer il titolo e il contenuto del brano, De Andr\u00e9 si era ispirato a \"La citt\u00e0 vecchia\", celebre poesia di Umberto Saba ambientata nei malfamati vicoli della zona portuale di Trieste; anche la morale finale \u00e8 quasi la stessa (\"\u00abla prostituta e marinaio, il vecchio che bestemmia, la femmina che bega [...] sono tutte creature della vita e del dolore\u00bb\", dice Saba) e l'autore, come Saba, sente di avere qualcosa in comune con questa gente.\nQuest'ultima frase \u00e8 ripresa direttamente da una canzone di Jacques Pr\u00e9vert, \"Embrasse moi\", da \"Histories\", 1946:\nLa musica, scritta da Elvio Monti, \u00e8 fortemente ricalcata su quella di \"Le bistrot\" di Georges Brassens (1960).\nLa canzone all'epoca fu anche parzialmente censurata, ed i versi originari \"\u00abquella che di giorno chiami con disprezzo \"specie di troia\" / quella che di notte stabilisce il prezzo della tua gioia\u00bb\" furono sostituiti in via definitiva (anche dunque per le successive versioni in studio e dal vivo del brano) con \"\u00abquella che di giorno chiami con disprezzo \"pubblica moglie\" / quella che di notte stabilisce il prezzo alle tue voglie\u00bb\". Una prima versione contenente la frase originaria fu incisa, ma a causa della censura venne ritirata dalla stessa Karim, e ne esistono solo poche e rare copie stampate.\n\"Delitto di paese\".\n\"Delitto di paese\" \u00e8 la prima traduzione in ordine cronologico (altre ne seguiranno negli anni) che De Andr\u00e9 compie direttamente su un brano del suo \"maestro\" Georges Brassens; in questo caso si tratta de \"L'assassinat\", uscita nel 1962.\nLa vicenda \u00e8 quella di un pover'uomo ormai vecchio che si innamora di una giovinetta; lui, dopo qualche effusione, le confessa di non avere nemmeno un centesimo per soddisfarla; allora lei chiama il suo protettore e insieme uccidono l'uomo. Quando per\u00f2 i due convengono che il vecchio era realmente al verde (nel testo italiano gli trovano addosso \u00absolo un mucchio di cambiali e di atti giudiziari\u00bb), si pentono e piangono, domandando perdono al defunto. Una volta giustiziati, gli assassini vengono accolti in paradiso per aver riconosciuto la propria colpa.\nDa notare che nella prima strofa De Andr\u00e9 nomina \"I fiori del male\", libro di Charles Baudelaire, citazione questa non presente nel testo originale, dove tuttavia \u00e8 detto che il crimine non \"fiorisce\" solamente a Parigi."}
{"id": "2499981", "revid": "110157", "url": "https://it.wikipedia.org/wiki?curid=2499981", "title": "Manggha", "text": "Manggha, nome completo in lingua polacca Muzeum Sztuki i Techniki Japo\u0144skiej Manggha, (in lingua italiana: Museo Manggha dell'arte e della tecnologia giapponese), fino al 2007 chiamato \"Centro Manggha dell'arte e della tecnologia giapponese\", \u00e8 un museo, dedicato alla cultura giapponese, che sorge a Cracovia e costituente una sezione del museo nazionale di Cracovia.\nStoria.\nNel 1920 il critico, scrittore e collezionista d'arte \"Feliks Jasie\u0144ski\", don\u00f2 la propria collezione di oggetti d'arte giapponese al Museo nazionale di Cracovia. La sua collezione, per motivi di spazio, non fu mai esposta, se non in un'unica occasione, nel 1944, quando i tedeschi organizzarono l'esposizione al Palazzo del tessuto. Andrzej Wajda fu uno degli spettatori dell'esposizione e, rimastone affascinato per tutta la vita, dopo aver ricevuto un riconoscimento a Kyoto, decise di finanziare la costruzione di un edificio atto ad ospitare le opere d'arte.\nIl nuovo edificio fu disegnato da Arata Isozaki e, inaugurato il 30 novembre 1994, ospita sia mostre temporanee che un'esposizione permanente. L'11 luglio 2002 il centro ha ricevuto la visita ufficiale dell'imperatore del Giappone Akihito e della consorte Michiko."}
{"id": "2499984", "revid": "110157", "url": "https://it.wikipedia.org/wiki?curid=2499984", "title": "Planoise", "text": "Planoise \u00e8 un quartiere di Besan\u00e7on che conta pi\u00f9 di 21.000 abitanti. L'area \u00e8 situata a sud-ovest della citt\u00e0 e supera i 2,5\u00a0km\u00b2.\nStoria.\nGli scavi nella zona hanno trovato una presenza umana sin dal Neolitico. Parti di oggetti di selce e simili dimostrano l'esistenza di una casa risalente a -3.500 anni prima di Ges\u00f9 Cristo. Nel Medioevo la zona \u00e8 un'area agricola, che produce principalmente grano. Dopo la seconda guerra mondiale, la grande crescita del numero di abitanti della citt\u00e0 rende necessaria l'edificazione di molti nuovi edifici. Il quartiere di Planoise diventa uno dei pi\u00f9 grandi siti urbani in costruzione in Francia dagli anni Sessanta e specialmente dal 1970 in poi, con l'edificazione di 8.000 alloggi. Planoise oggi conta oltre 20.700 abitanti.\nGeografia fisica.\nL'area \u00e8 situata a sud-ovest di Besan\u00e7on, e che si affacciano sul villaggio di Avanne-Aveney. Il sito \u00e8 circondato da due colline."}
{"id": "2499985", "revid": "6923", "url": "https://it.wikipedia.org/wiki?curid=2499985", "title": "SsangYong Kallista", "text": ""}
{"id": "2499986", "revid": "287204", "url": "https://it.wikipedia.org/wiki?curid=2499986", "title": "Mercedes Cup 2007", "text": "Il Mercedes Cup 2007 \u00e8 stato un torneo di tennis giocato sulla terra rossa. \u00c8 stata la 30\u00aa edizione del Mercedes Cup, che fa parte della categoria International Series Gold nell'ambito dell'ATP Tour 2007. Si \u00e8 giocato a Stoccarda in Germania, dal 16 al 23 luglio 2007.\nCampioni.\nSingolare.\n Rafael Nadal ha battuto in finale Stanislas Wawrinka 6-4, 7-5\nDoppio.\n Franti\u0161ek \u010cerm\u00e1k / Leo\u0161 Friedl hanno battuto in finale Guillermo Garc\u00eda L\u00f3pez / Fernando Verdasco 6-4, 6-4"}
{"id": "2499993", "revid": "287204", "url": "https://it.wikipedia.org/wiki?curid=2499993", "title": "Bagnoli (Arcidosso)", "text": "Bagnoli \u00e8 una frazione del comune italiano di Arcidosso, nella provincia di Grosseto, in Toscana.\nGeografia fisica.\nIl paese sorge alle pendici occidentali del Monte Amiata, a 672 metri sul livello del mare, immerso tra i boschi di castagni che crescono sul versante della montagna. Il territorio \u00e8 ricco di sorgenti d'acqua e qui si trova la cascata dell'Acqua d'Alto, alta 25 metri. Bagnoli dista circa 58\u00a0km da Grosseto e poco pi\u00f9 di un chilometro dal capoluogo comunale.\nStoria.\nL'insediamento di Bagnoli si \u00e8 formato intorno alla chiesa romanica di Santa Mustiola, intorno al 1205, per poi svilupparsi ulteriormente espandendosi, a partire dal XVII secolo. Intorno al nucleo principale si sono andati a formare altri villaggi e borghi: Canali, Capannelle, Capenti, Case Nuove, Grappolini, Piane e Piane del Maturo. Bagnoli era famosa per la lavorazione della lana, arte in cui Arcidosso si era sempre distinto, possedendo uno dei pi\u00f9 importanti lanifici della zona.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Bagnoli. Sono indicati gli abitanti del centro abitato e dove \u00e8 possibile la cifra riferita all'intero territorio della frazione.\nGeografia antropica.\nIl territorio dei Bagnoli \u00e8 composto da numerose localit\u00e0 e borgate che vertono intorno al paese principale:"}
{"id": "2499996", "revid": "287204", "url": "https://it.wikipedia.org/wiki?curid=2499996", "title": "Brian Carroll", "text": "Carriera.\nNel 2003 fu selezionato dal DC United. Quattro stagioni dopo fu venduto al San Jos\u00e9 Earthquakes, dove non raccolse nemmeno una presenza, per poi accasarsi al Columbus Crew.\nNel 2010 viene acquistato dai Philadelphia Union, dopo qualche anno di permanenza diventa anche il capitano della squadra fino al 2017. Si ritira dal calcio giocato il 1\u00ba gennaio 2018.\nNazionale.\nGioc\u00f2 con le selezioni americane Under-18, Under-20 e Under-23, disputando anche il campionato mondiale di calcio Under-20 nel 2001.\nPoi \u00e8 stato convocato dalla Nazionale maggiore."}
{"id": "2500000", "revid": "122781730", "url": "https://it.wikipedia.org/wiki?curid=2500000", "title": "La canzone dell'amore perduto/La ballata dell'amore cieco (o della vanit\u00e0)", "text": "La canzone dell'amore perduto/La ballata dell'amore cieco (o della vanit\u00e0) \u00e8 il nono singolo a 45 giri di Fabrizio De Andr\u00e9, pubblicato in Italia dalla Karim nel 1966.\nIl disco.\nLa copertina riporta su entrambi i fronti un primo piano di tre quarti in bianco e nero dell'artista. La medesima immagine sar\u00e0 utilizzata in contemporanea per le ristampe di altri singoli pubblicati da De Andr\u00e9 per la Karim. Non vi sono, n\u00e9 in copertina n\u00e9 sull'etichetta, informazioni su chi abbia elaborato gli arrangiamenti delle canzoni.\nI brani.\n\"La canzone dell'amore perduto\".\nLuca Bonaffini\nUna delle pi\u00f9 famose ballate della storia della musica italiana (lo testimoniano le interpretazioni, tra gli altri, di Donatella Moretti, Franco Battiato, Gino Paoli, Claudio Baglioni, Antonella Ruggiero, Mango, Luca Bonaffini, Francesca Michielin).\n\"La ballata dell'amore cieco (o della vanit\u00e0)\".\nIl brano narra la tragica storia di un \"\u00abuomo onesto, un uomo probo\u00bb\" che si innamora follemente di una \"femme fatale\" di chiara ispirazione baudelairiana, la quale non lo ricambia e come prova d'amore prima gli impone di uccidere la madre portandole il suo cuore e poi di tagliarsi le vene e quindi di morire. Tuttavia la donna, quando si accorge che il poveretto muore felice, \u00e8 presa da sconcerto, perch\u00e9 il suo vanitoso atteggiamento di superiorit\u00e0 le si rivolge contro: lui spira contento e innamorato, mentre a lei non resta nulla, \"\u00abnon il suo amore, non il suo bene, ma solo il sangue secco delle sue vene\u00bb\". In tal modo De Andr\u00e9 esce dal canone, dal \"topos\" letterario, mostrando anche l'umana fragilit\u00e0 del personaggio.\nIl testo drammatico e le scene forti stridono con irriverenza con l'allegro ritmo di swing della musica, con tanto di un \"\u00abtra-la-la-lalla, tra-la-la-leru\u00bb\" degno di una gioiosa filastrocca.\nIl soggetto del brano \u00e8 ripreso dalla poesia \"Cuore di mamma\" del poeta francese Jean Richepin.\nLa canzone fu incisa e pubblicata da Marzia Ubaldi (una cantante che incideva per la Karim) poco prima della versione di De Andr\u00e9 (infatti il disco della cantante ha come numero di catalogo KN 211, mentre quello del cantautore ha KN 214)."}
{"id": "2500001", "revid": "963244", "url": "https://it.wikipedia.org/wiki?curid=2500001", "title": "Palazzo Ciaburro", "text": "Palazzo Ciaburro \u00e8 un palazzo del comune di Cerreto Sannita, sede per alcuni decenni di un orfanotrofio maschile.\nStoria.\nIl palazzo nella nuova Cerreto, edificata a seguito del terremoto del 5 giugno 1688, venne costruito ad opera di Giovan Battista che ben presto vi accorp\u00f2 una abitazione confinante.\nAltri ampliamenti si ebbero nel 1720 e nel 1744 mentre nel 1780 la \"casa palaziata\" venne arricchita di un frantoio interno.\nVi abit\u00f2 anche Martino, autore dei disegni degli altari in marmo policromo della Collegiata di San Martino, poi eseguiti dai fratelli Pagano nel 1736.\nIl palazzo fu protagonista di un tentativo di reazione il 27 settembre 1860 quando alcuni contrabbandieri, incoraggiati dalla voce che delle truppe regie marciavano da Amorosi verso San Salvatore Telesino, assaltarono la locale stazione della guardia nazionale armandosi dei fucili e delle armi ivi presenti. Successivamente gli insorti costrinsero la banda musicale a seguirli sino alla piazza antistante la Cattedrale. Indotti dal vescovo Luigi Sodo a disperdersi, si ritrovarono davanti a questo palazzo, all'epoca di propriet\u00e0 di Giacinto Ciabburri, che venne assaltato e saccheggiato poco dopo la fuga, tramite il giardino, della famiglia. Il vescovo Sodo venne per\u00f2 accusato di essere stato l'ideatore della rivolta, e a seguito dell'emissione di un mandato di cattura, fugg\u00ec a Napoli il 7 novembre. Torn\u00f2 in paese il 15 giugno 1861 ma dovette scappare di nuovo perch\u00e9 sospettato di favoreggiamento verso i briganti.\nL'ultimo esponente del casato dei Ciaburro, il sacerdote Arturo (1876-1950) vi istitu\u00ec un orfanotrofio maschile gestito dalle Suore degli Angeli. Dopo lamorte del sacerdote l'orfanotrofio e l'asilo continuarono a funzionare sino agli anni '80. \nNel 2004 l'edificio \u00e8 stato oggetto di un contestato acquisto da parte del comune di Cerreto Sannita. L'amministrazione comunale ha comprato l'immobile contraendo un mutuo di 700.000,00 euro al fine della partecipazione ad un progetto di riqualificazione, il \"Contratto di quartiere II\". Vista per\u00f2 la mancata adesione al progetto, nel 2008 una parte del complesso \u00e8 stata messa in vendita anche se le due aste sono andate deserte. Un'altra porzione del fabbricato, ristrutturata, \u00e8 stata adibita a sede degli uffici dell'Ambito sociale B3.\nDescrizione.\nLa facciata su via Biondi conserva in gran parte il suo originario aspetto settecentesco con balconcini a ringhiere bombate, incorniciati da stucchi. Fra i due balconi sovrastanti il portale in pietra modanato \u00e8 uno stucco con l'arma dei Ciaburro. \nL'interno ha subito diverse trasformazioni anche se il doppio androne ed il cortile interno lasciano intuire l'importanza che un tempo rivestiva questa famiglia cerretese. Una scalinata a destra conduce agli appartamenti del piano nobile dei quali resta il grande Salone a pianta quadrata e la Cappellina. \nLa prospettiva laterale e quella verso il giardino sono state rovinate da un ampliamento avvenuto nel XX secolo e che ha avuto ad oggetto la costruzione dell'ala dei dormitori, oggi in stato fatiscente."}
{"id": "2500003", "revid": "2149510", "url": "https://it.wikipedia.org/wiki?curid=2500003", "title": "Geordie/Amore che vieni, amore che vai", "text": "Geordie/Amore che vieni, amore che vai \u00e8 il decimo singolo a 45 giri di Fabrizio De Andr\u00e9, pubblicato in Italia dalla Karim nel 1966.\nIl disco.\nLa copertina raffigura De Andr\u00e9 mentre suona la chitarra.\nNon vi sono n\u00e9 in copertina n\u00e9 sull'etichetta informazioni su chi abbia elaborato gli arrangiamenti delle canzoni.\nBrani.\n\"Geordie\".\nNel 1966 Fabrizio De Andr\u00e9 fu il primo in Italia ad incidere questa tipica ballata inglese, con un adattamento originale in lingua italiana, interpretandola in duo con Maureen Rix, all'epoca sua professoressa di inglese (e non con Joan Baez, come riportato erroneamente da molti siti web; la Baez \u00e8 a sua volta interprete di un'altra celebre versione del brano, in lingua inglese). In questa versione il reato compiuto \u00e8 un furto di cervi (in linea con la versione della Baez), e il giovane Geordie sar\u00e0 impiccato \"con una corda d'oro, / \u00e8 un privilegio raro\". In particolare vi \u00e8 una nuova strofa, nel finale, che mette in luce l'assurda immobilit\u00e0 della Legge, contro la quale persino il sovrano non pu\u00f2 nulla:.\n\"Amore che vieni, amore che vai\".\nIl tema di questa celebre ballata \u00e8 la mutevolezza dell'amore, la sua contraddittoriet\u00e0:\nL'incertezza dell'amore \u00e8 sicuramente uno dei soggetti pi\u00f9 cari a Fabrizio, e lo si pu\u00f2 trovare in varie forme: ne \"La canzone di Marinella\", dove la passione, appena giunta, muore insieme alla protagonista; ne \"La canzone dell'amore perduto\", dove la fiamma accesa da tempo lentamente ed inevitabilmente si spegne.\nNel brano De Andr\u00e9 utilizza esclusivamente un linguaggio denotativo, esplicito e di immediata comprensione."}
{"id": "2500006", "revid": "287204", "url": "https://it.wikipedia.org/wiki?curid=2500006", "title": "Quartieri di Francoforte sull'Oder", "text": ""}
{"id": "2500008", "revid": "287204", "url": "https://it.wikipedia.org/wiki?curid=2500008", "title": "Distretti di Francoforte sull'Oder", "text": ""}
{"id": "2500018", "revid": "107195479", "url": "https://it.wikipedia.org/wiki?curid=2500018", "title": "Hansaviertel", "text": "Hansaviertel (in tedesco: \"Quartiere anseatico\") \u00e8 il nome di alcuni quartieri di citt\u00e0 tedesche:"}
{"id": "2500027", "revid": "1543377", "url": "https://it.wikipedia.org/wiki?curid=2500027", "title": "Transatlanticism", "text": "Transatlanticism \u00e8 il quarto album in studio del gruppo musicale statunitense Death Cab for Cutie, pubblicato il 7 ottobre 2003.\n\u00c8 il primo con la formazione che comprenda il nuovo batterista Jason McGerr. Prima della pubblicazione, Benjamin Gibbard afferm\u00f2:\nL'album ha raggiunto la 97\u00aa posizione nella Classifica della Billboard 200 ed \u00e8 disponibile in formato CD, SACD, e vinile. L'album \u00e8 stato ripubblicato nel 2013, nel suo decimo anniversario, con le demo di ogni singola traccia."}
{"id": "2500029", "revid": "599013", "url": "https://it.wikipedia.org/wiki?curid=2500029", "title": "Sergio Ariel Escudero", "text": "Carriera.\nNato in Spagna da genitori argentini di origine spagnola, nel 2007 ha ottenuto la cittadinanza giapponese per via della naturalizzazione del padre. \u00c8 cugino di Dami\u00e1n Escudero.\nAll'et\u00e0 di 3 anni si trasfer\u00ec in Giappone per motivi di lavoro del padre.\nDopo esser vissuto in Giappone per 5 anni torna in Argentina ed entra nelle giovanili del V\u00e9lez S\u00e1rsfield. Nel 2001 torn\u00f2 in Giappone e si un\u00ec prima al Kashiwa Reysol e poi all'Urawa Red Diamonds, con il quale debutt\u00f2 in prima squadra il 15 agosto 2005, contro l'Albirex Niigata."}
{"id": "2500030", "revid": "152625", "url": "https://it.wikipedia.org/wiki?curid=2500030", "title": "Baby TV", "text": ""}
{"id": "2500043", "revid": "125876416", "url": "https://it.wikipedia.org/wiki?curid=2500043", "title": "Testamento di `Abdu'l-Bah\u00e1", "text": "Il testamento di `Abdu'l-Bah\u00e1, documento scritto in tre fasi e uno fra i testi base della letteratura bahai, \u00e8 strettamente connesso con il \"Kit\u00e1b-i-Aqdas\" di Bah\u00e1'u'll\u00e1h, il fondatore della religione bahai nonch\u00e9 padre di 'Abdu'l-Bah\u00e1 stesso. \n\u00c8 considerato dai bah\u00e1'\u00ed uno dei testi fondanti dell'ordine amministrativo bah\u00e1'\u00ed; in esso `Abdu'l-Bah\u00e1 statu\u00ec l'autorit\u00e0 del Custode della Fede e della Casa Universale di Giustizia, l'organo governante della Comunit\u00e0 mondiale bah\u00e1'\u00ed.. Assieme alle \"Tavole del Piano divino\" e alla \"Tavola del Carmelo\" sono stati indicati da Shoghi Effendi come le fondamenta costitutive dell'amministrazione bahai.\nTestamento.\nIl testamento di `Abdu'l-Bah\u00e1 illustra il suo ruolo quale \"Centro del Patto\", e assieme al patto bahai \u00e8 un punto cruciale della Fede bahai e della sua organizzazione.\nIn esso 'Abdu'l-Bah\u00e1 descrive le circostanze in cui ha operato, i contrasti e le macchinazioni di alcuni avversari che ha dovuto affrontare, regola e disciplina gli affari della Fede bahai, nomina suo successore e Custode della fede il nipote Shoghi Effendi. \nPerfeziona la struttura amministrativa della Fede bahai, definisce l'istituzione delle Assemblee spirituali a livello nazionale e i meccanismi elettorali loro e della Casa Universale di Giustizia.\nIl testamento, scritto in tre sezioni separate e in circostanze diverse, \u00e8 un atto complesso e unitario al tempo stesso che riporta le ultime volont\u00e0 di 'Abdu'l-Bah\u00e1.\nElementi fondamentali bahai.\n'Abdu'l-Bah\u00e1 rileva che gli insegnamenti fondamentali della fede bahai portano all'amore verso tutto il genere umano.\nDelucida la doppia funzione del B\u00e1b come Manifestazione di Dio e come precursore di Bah\u00e1'u'll\u00e1h e descrive il ruolo di Bah\u00e1'u'll\u00e1h stesso; spiega che la pi\u00f9 grande di tutte le cose \u00e8 la protezione della Vera Fede di Dio e il servizio alla Sua Parola.\n\"Oh amati del Signore! In questa sacra Dispensazione i conflitti e le contese non sono in alcun modo permessi. Ogni aggressore si priva della grazia di Dio. \u00c8 dovere di ciascuno di mostrare perfetto amore, massima rettitudine di condotta, dirittura e gentilezza sincera verso tutti i popoli, e tutte le razze del mondo, siano essi amici o sconosciuti. Cos\u00ec intenso sia lo spirito d'amore e di gentilezza amorosa, che lo sconosciuto trovi in noi un amico e il nemico un vero fratello, non esistendo alcuna differenza fra loro\".\n\"il Santissimo Eccelso (il B\u00e1b), \u00e8 la Manifestazione dell'Unit\u00e0 e dell'Unicit\u00e0 di Dio ed \u00e8 il Precursore dell'Antica Bellezza (Bah\u00e1'u'll\u00e1h).\".\n\"La Santissima Bellezza d'Abh\u00e1, Bah\u00e1'u'll\u00e1h, (possa la mia vita essere offerta in olocausto per i suoi amici fedeli) \u00e8 la Suprema Manifestazione di Dio, l'Alba della Sua Pi\u00f9 Divina Essenza. Tutti gli altri sono Suoi servi e operano per Suo comando\".\nIl Patto.\n`Abdu'l-Bah\u00e1 descrive le virt\u00f9 e i poteri del Patto istituito da Bah\u00e1'u'll\u00e1h. Descrive anche le sofferenze patite a causa di chi non fu fedele al Patto, compresi M\u00edrz\u00e1 Yahy\u00e1, che si era rivoltato contro Bah\u00e1'u'll\u00e1h, e M\u00edrz\u00e1 Muhammad `Al\u00ed che aveva aggredito lui stesso.\nCustodia della Causa.\n`Abdu'l-Bah\u00e1 stabil\u00ec l'istituzione della Custodia della Causa come organo ereditario delineandone le funzioni essenziali nell'interpretazione degli scritti bahai.\nStabil\u00ec che il Custode aveva il diritto di nominare le Mani della Causa.\nCasa Universale di Giustizia.\nDefin\u00ec quindi il sistema elettorale della Casa Universale di Giustizia, ribadendo che solo essa ha il potere e l'autorit\u00e0 di emanare leggi su argomenti che non siano espressamente previsti nei Sacri Testi bahai.\nMani della Causa.\nIl testamento di `Abdu'l-Bah\u00e1 definisce anche i doveri e le funzioni delle Mani della Causa, che comprendono l'insegnamento della Fede bahai, l'espulsione di chi si pone contro la fede, l'elezione di nove tra loro per assistere il Custode della Causa e per confermare la scelta del successore del Custode stesso."}
{"id": "2500044", "revid": "1543377", "url": "https://it.wikipedia.org/wiki?curid=2500044", "title": "Holbrook (Arizona)", "text": "Holbrook (in navajo: \"T'iisyaakin\") \u00e8 una citt\u00e0 della contea di Navajo nell'Arizona, negli Stati Uniti. Secondo il censimento del 2010, la popolazione della citt\u00e0 era di abitanti. La citt\u00e0 \u00e8 il capoluogo della contea di Navajo.\nHolbrook fu fondata nel 1881 o 1882, quando fu costruita la ferrovia, e chiamata cos\u00ec in onore del primo capo ingegnere della Atlantic and Pacific Railroad.\nIl parco nazionale della foresta pietrificata (Petrified Forest National Park) si trova a 28 miglia a est della citt\u00e0 di Holbrook. La U.S. Route 66 attraversa Holbrook.\nGeografia fisica.\nSecondo l'Ufficio del censimento degli Stati Uniti, ha una superficie totale di .\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 55,8% di bianchi, il 2,7% di afroamericani, il 26,4% di nativi americani, l'1,3% di asiatici, lo 0,0% di oceanici, l'8,0% di altre razze, e il 5,8% di due o pi\u00f9 razze. Ispanici o latinos di qualunque razza erano il 25,4% della popolazione."}
{"id": "2500048", "revid": "767487", "url": "https://it.wikipedia.org/wiki?curid=2500048", "title": "This Is a Standoff", "text": "I This Is a Standoff sono stati un gruppo melodic hardcore punk canadese.\nStoria.\nSi formano nel 2007 dall'ex-cantante e chitarrista (Steve Rawles) e dall'ex-batterista (Graham Churchill) dei Belvedere, insieme a John Meloche, chitarrista dei Forty Cent Fix, e a Corey Tapp, al basso negli One Shot Left. Con questa formazione pubblicano nel 2007 il primo album della band, \"Be Excited\", seguito da un tour in Europa e in Canada, a fianco di band come Strike Anywhere, The Flatliners e Carpenter, e con qualche data divisa con Bad Religion e Lagwagon. Nel 2009 escono con un nuovo album, \"Be Disappointed\", prodotto da Dmbmusic registrato in Canada e mixato in Italia. Il 1\u00ba settembre viene pubblicato \"Be Delighted\", un EP contenente 5 nuove tracce.\nIl pomeriggio del 7 febbraio 2012 viene annunciato nel sito ufficiale della band e nella pagina facebook lo scioglimento del gruppo, scatenando il dispiacere dei numerosi fan."}
{"id": "2500049", "revid": "287204", "url": "https://it.wikipedia.org/wiki?curid=2500049", "title": "Marrucheti", "text": "Marrucheti (gi\u00e0 \"Campino\") \u00e8 una frazione del comune italiano di Campagnatico, nella provincia di Grosseto, in Toscana.\nGeografia fisica.\nIl paese di Marrucheti \u00e8 situato nella parte meridionale del territorio di Campagnatico, distante circa 8\u00a0km dal capoluogo comunale e circa 10\u00a0km da Grosseto. Il toponimo ha origine dalla marruca, arbusto spinoso molto presente nel territorio.\nMarrucheti si colloca nella parte nord-orientale della piana di Grosseto, lungo la valle dell'Ombrone, nel cuore della Maremma grossetana. Il fiume Ombrone lambisce la frazione ad est, mentre intorno alla piana dove sorge il paese si alzano le alture di Poggio al Turco (122 m s.l.m.), Poggio Petriccio (224 m) e soprattutto il Poggio del Cornone (331 m).\nStoria.\nMarrucheti ha rivestito un'importante posizione strategica nell'alto Medioevo, poich\u00e9 si trovava sulla strada che collegava Campagnatico con Grosseto, passando per Istia d'Ombrone. Ci\u00f2 \u00e8 testimoniato dalla presenza di numerose chiese, fortificazioni e conventi forniti dagli Aldobrandeschi ai propri vassalli per controllare l'importante via di collegamento. Con lo spostamento della principale via d'accesso al mare a Batignano, voluto dalla repubblica senese nel basso Medioevo, Marrucheti inizi\u00f2 il suo declino e il suo progressivo spopolamento. Con l'avvento della Signoria di Firenze, il territorio ritrov\u00f2 nuovo vigore anche grazie alle opere di bonifica.\nNel corso del Novecento, furono realizzati degli interventi che resero Marrucheti un moderno paese rurale, come l'istituzione di scuole, luoghi di culto, centri servizi e un cimitero. Marrucheti divenne frazione di Campagnatico negli anni sessanta.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Marrucheti."}
{"id": "2500051", "revid": "767487", "url": "https://it.wikipedia.org/wiki?curid=2500051", "title": "Isla Mala", "text": "Isla Mala \u00e8 una citt\u00e0 dell'Uruguay, situata a sudovest del dipartimento di Florida. Si trova a 170 metri sul livello del mare. Ha una popolazione di circa 816 abitanti."}
{"id": "2500054", "revid": "767487", "url": "https://it.wikipedia.org/wiki?curid=2500054", "title": "Luis Henr\u00edquez", "text": "Nazionale.\nNel 2003 ha debuttato con la maglia della nazionale panamense.\nViene convocato per la Copa Am\u00e9rica Centenario del 2016."}
{"id": "2500056", "revid": "33689", "url": "https://it.wikipedia.org/wiki?curid=2500056", "title": "Gary Naysmith", "text": ""}
{"id": "2500057", "revid": "438678", "url": "https://it.wikipedia.org/wiki?curid=2500057", "title": "Monotonia dell'implicazione", "text": "La monotonia \u00e8 la propriet\u00e0 di un connettivo di implicazione logica di conservare un valore di verit\u00e0 positivo trasformando l'antecedente \"a\" nella congiunzione dello stesso antecedente \"a\" con una qualsiasi altra formula. \nin altri termini,\nl'operazione di implicazione (formula_1) si dice monotona se e solo se,\nper ogni teoria formula_2 ed ogni coppia di fatti formula_3,\nIl connettivo di implicazione tradizionale della logica, ovvero l'implicazione materiale o filoniana, gode della propriet\u00e0 della monotonia: pertanto, la maggior parte delle logiche che sono fondate appunto sull'implicazione materiale, sono dette \"monotoniche\". In effetti, la monotonia esprime un carattere tutto sommato abbastanza naturale del modo con cui, in genere, si intende il concetto di implicazione: se una certa formula a implica una formula formula_6, essa continuer\u00e0 a implicarla qualsiasi altra condizione si aggiunga all'antecedente.\nRisultano non monotoniche solo alcune logiche particolari, come la logica controfattuale in cui la verit\u00e0 di una certa formula contenente una implicazione \u00e8 sempre da intendersi come sottostante a una clausola \"ceteris paribus\"."}
{"id": "2500062", "revid": "599013", "url": "https://it.wikipedia.org/wiki?curid=2500062", "title": "Kevin Lyde", "text": ""}
{"id": "2500069", "revid": "36426", "url": "https://it.wikipedia.org/wiki?curid=2500069", "title": "Kunsthaus (Zurigo)", "text": ""}
{"id": "2500073", "revid": "404137", "url": "https://it.wikipedia.org/wiki?curid=2500073", "title": "Ius vitae ac necis", "text": ""}
{"id": "2500082", "revid": "57342", "url": "https://it.wikipedia.org/wiki?curid=2500082", "title": "Pierre Van Dormael", "text": "Conosciuto per i suoi lavori pop e jazz, Van Dormael \u00e8 tuttora considerato un pioniere in varie forme e sperimentazioni della musica. Ha pi\u00f9 volte collaborato con il fratello Jaco Van Dormael componendo la musica per i suoi film.\nBiografia.\nPierre Van Dormael nasce a Bruxelles nel 1952. Durante la sua infanzia vive in Germania e studia violino e chitarra. Tornato in Belgio, Van Dormael viene influenzato dalla musica folk americana ma, dopo aver ascoltato i Keith Jarrett Trio, si appassiona al jazz e decide di iscriversi al Berklee College of Music di Boston, studiando composizione e arrangiamento. Dopo aver lavorato come chitarrista e cantante di sessione, torn\u00f2 in Belgio per insegnare composizione al Conservatorio di Liegi.\nNegli anni 80 diventa una figura influente del jazz belga formando i Nasa Na Band con Fabrizio Cassol, Michel Hatzigeorgiou e St\u00e9phane Galland. Nel 1980, Pierre Van Dormael compose la colonna sonora per il cortometraggio \"Maedeli la br\u00e8che\", scritto e diretto dal fratello Jaco Van Dormael. Il film fu acclamato dalla critica locale e internazionale, e ricevette il premio onorario per il miglior cortometraggio straniero dalla Academy of Motion Picture Arts and Sciences. Nel 1988, Van Dormael fu coinvolto nei James Baldwin Project con David Linx, Deborah Brown, Slide Hampton, Diederik Wissels, Bob Stewart e Michel Hatzigeorgiou, pubblicando l'album \"A Lover's Question\". Pierre Van Dormael fu anche uno dei fondatori dei L'\u00c2me des Po\u00e8tes insieme al sassofonista Pierre Vaiana e al bassista Jean-Louis Rassinfosse. I tre pubblicarono l'omonimo album di debutto \"L'\u00c2me des Po\u00e8tes\" nel 1992 e il successivo \"L'\u00c9t\u00e9 Indien\" nel 1994. Altre esperienze musicali includono collaborazioni con Marc Lelangue o con i chitarristi Philip Catherine e Kevin Mulligan.\nNel 1991, Pierre lavor\u00f2 di nuovo con il fratello Jaco componendo la musica per il suo primo lungometraggio \"Toto le h\u00e9ros - Un eroe di fine millennio\". Il film fu un immediato successo di critica e pubblico, vincendo la Cam\u00e9ra d'or alla sua premi\u00e8re al Festival di Cannes 1991. Nel 1996, compose la colonna sonora de \"L'ottavo giorno\", il secondo film di Jaco, che segu\u00ec il successo di \"Toto le h\u00e9ros\" e fu nominato per il Golden Globe per il miglior film straniero. Van Dormael trascorse del tempo insegnando musica in Senegal, dove fece nuovi esperimenti combinando il suo stile con musicisti e strumenti africani. Nel 1997, registr\u00f2 \"Djigui\" con il suonatore di kora Soriba Kouate e il bassista Otti Van Der Werf. Successivamente, rincontr\u00f2 i membri dei Nasa Na Band, ora degli Aka Moon, e registr\u00f2 due album: \"Ganesh\" (1997) e \"Guitars\" (2002). Contribu\u00ec anche all'album \"Tribu\" di Geoffroy De Masure, pubblicato nel 2001. Lo stesso anno, Van Dormael pubblic\u00f2 \"Vivaces\". Nel 2005, divent\u00f2 uno dei membri della Philip Catherine Guitar Orchestra e registr\u00f2 insieme alla Brussels Jazz Orchestra la colonna sonora per il film \"Essaye-moi\". Nel 2007, Van Dormael ricevette il Django d'oro, il premio pi\u00f9 importante per la musica jazz in Europa.\nNel 2008, pubblic\u00f2 un libro di teoria musicale chiamato \"Four Principles to Understand Music\". Nello stesso anno torna a lavorare con il fratello Jaco per comporre la musica del film \"Mr. Nobody\". La colonna sonora fu terminata dopo che a Pierre fu diagnosticato un cancro in fase terminale. Il musicista mor\u00ec all'et\u00e0 di 56 anni il 3 settembre 2008 nella sua citt\u00e0 natale di Bruxelles. \"Mr. Nobody\", pubblicato nel 2009, fu subito acclamato dalla critica cinematografica e vinse il premio Osella quando fu presentato alla 66\u00aa Mostra internazionale d'arte cinematografica di Venezia. Ai Premi Magritte 2011, il film ricevette un record di sei riconoscimenti e la musica di Pierre Van Dormael vinse il premio per la migliore colonna sonora. Il 28 gennaio 2009, si \u00e8 tenuto al teatro Marni di Bruxelles un concerto in onore di Pierre Van Dormael."}
{"id": "2500083", "revid": "1543377", "url": "https://it.wikipedia.org/wiki?curid=2500083", "title": "The Boy Who Knew Too Much", "text": "The Boy Who Knew Too Much \u00e8 il secondo album del cantante Mika, pubblicato il 21 settembre 2009 dalle etichette Universal e Island.\nL'album \u00e8 una ripresa del primo, \"Life in Cartoon Motion\", sebbene la maggioranza dei testi si rifaccia all'adolescenza del cantante, nel periodo compreso dai 16 ai 19 anni.\nPromozione.\nL'uscita dell'album \u00e8 stata preceduta da quella del primo singolo il 20 luglio 2009, \"We Are Golden\", In seguito, in Europa \u00e8 stato pubblicato \"Rain\", la cui rotazione radiofonica \u00e8 iniziata il 30 ottobre 2009. "}
{"id": "2500087", "revid": "767487", "url": "https://it.wikipedia.org/wiki?curid=2500087", "title": "Johnny Guitar", "text": "Johnny Guitar \u00e8 un film western del 1954 diretto da Nicholas Ray.\nIl film \u00e8 ricordato anche per il motivo conduttore omonimo, scritto da Victor Young e Peggy Lee e interpretato dalla stessa Peggy Lee.\nTrama.\nVienna, avventuriera scaltra e di grande temperamento, gestisce un saloon-casa da gioco in una zona selvaggia dell'Arizona e conduce una relazione con \"Ballerino\" Kid, ex minatore che ha scelto insieme alla sua \"gang\" di dedicarsi alla rapina di banche. Il vicino villaggio \u00e8 piccolo e non offre attrattive, ma Vienna lo ha scelto perch\u00e9 sa che presto la zona verr\u00e0 attraversata da un'importante linea ferroviaria.\nI suoi progetti sono motivo di contrasto con gli abitanti del villaggio, guidati dallo sceriffo John McIvers e da Emma Small, una donna aggressiva e determinata a far s\u00ec che la zona rimanga adibita a libero pascolo per il bestiame.\nIn questo scenario si inserisce l'ex pistolero Johnny Logan, detto \"Johnny Guitar\". Johnny, vecchia conoscenza di Vienna (un tempo i due sono stati amanti), \u00e8 costretto a prenderne le difese quando Emma Small entra con un gruppo di uomini nel \"saloon\" portando in braccio il corpo di suo fratello, ucciso dai banditi durante un assalto alla diligenza. Emma e lo sceriffo sono venuti a chiedere spiegazioni sospettando di \"Ballerino\" Kid, ma Emma, innamorata di quest'ultimo, accusa Vienna dell'omicidio.\n\"Ballerino\" Kid irrompe nel locale, armi in pugno, e Vienna finisce per licenziarlo, avendo trovato in Johnny un alleato. Per vendicarsi, Kid compie una rapina alla banca coinvolgendo Vienna, che vi si era recata per ritirare il suo denaro. Emma, che intanto aveva continuato a fomentare l'odio dei suoi concittadini verso la donna, colpevole di volere la rovina dei loro allevamenti, prende a pretesto l'episodio per organizzare una spedizione e, con la legge dalla sua parte, il gruppo decide di impiccare Vienna.\nJohnny la salva all'ultimo momento e i due si rifugiano nel nascondiglio di Kid, con gli uomini del villaggio alle calcagna. In un'ultima drammatica sparatoria in cui viene uccisa la banda di Kid, la stessa Emma muore colpita per legittima difesa da Vienna, che, ormai innocente agli occhi degli abitanti del villaggio, potr\u00e0 partire con Johnny Guitar.\nProduzione.\nWestern anomalo con violente connotazioni psicologiche, il film ebbe una lavorazione non facile a causa della forte personalit\u00e0 della Crawford, delle sue frequenti discussioni con il regista e della rivalit\u00e0 esistente con l'altra primadonna del film, Mercedes McCambridge.\nFotografia.\nLa fotografia del film \u00e8 caratterizzata da colori intensi e particolarmente saturi, soprattutto il rosso, il verde e il nero. Questo dipende dal procedimento tecnico allora usato per lo sviluppo della pellicola: il film fu girato in \"Trucolor\", un brevetto della Republic Pictures, casa produttrice del film. Nel 1954 infatti non era ancora stato standardizzato il processo di stampa (che verr\u00e0 poi brevettato dalla Eastman Kodak) e ogni societ\u00e0 produttrice si serviva di una propria tecnica. Il regista Nicholas Ray si serv\u00ec comunque di questa particolare gamma di colori come di una cifra stilistica, che gli permetteva di accentuare i contrasti psicologici e di connotare drammaticamente determinate scene, come ad esempio quella in cui Vienna indossa un vestito bianco e si staglia contro uno sfondo di rocce rossastre.\nPer evitare la dominante blu tipica del \"Trucolor\", ad esempio, Ray volle che nelle scene non venisse inserito nessun elemento di colore blu ed evit\u00f2 il pi\u00f9 possibile l'utilizzo dei fondali all'interno dei teatri di posa, girando quasi tutte le scene all'aperto in esterno.\nScenografia.\nNicholas Ray aveva studiato architettura ed era stato anche allievo di Frank Lloyd Wright. Questo gli permetteva di intervenire con competenza nelle scenografie dei suoi film. Il saloon di Vienna con i suoi livelli sovrapposti fu costruito su sue precise indicazioni, cos\u00ec come la sua posizione esterna, incastonata tra le rocce come a dominare la valle sottostante, richiama in qualche modo la celebre casa sulla cascata di Wright.\nAccoglienza.\nQuando il film usc\u00ec negli USA, pur avendo ottenuto ottimi incassi, fu bersagliato da critiche e da accuse di anti-maccartismo. La rivalit\u00e0 fra due donne in un western fu giudicata inattendibile, la recitazione di Joan Crawford troppo manierata e hollywoodiana, quella della McCambridge esagerata. A causa della trama eccessivamente \"parlata\", il film fu paragonato a una \"soap opera\" piuttosto che a un western.\nIn Europa invece, il film guadagn\u00f2 presto la qualifica di \"cult movie\", soprattutto grazie alla passione manifestata da Fran\u00e7ois Truffaut nei suoi scritti, e successivamente grazie all'interesse del regista tedesco Wim Wenders per la figura e l'opera di Nicholas Ray.\nRiconoscimenti.\nNel 2008 \"Johnny Guitar\" \u00e8 stato scelto per essere conservato nel National Film Registry della Biblioteca del Congresso degli Stati Uniti.\nInfluenza culturale.\nLa struttura del soggetto \u00e8 affine a quella delle tragedie greche: una situazione sviluppa forti passioni e antagonismi fra tutti i personaggi; fatti drammatici rendono i contrasti sempre pi\u00f9 cupi, fino all'epilogo finale di morte violenta per quasi tutti i personaggi (probabilmente il lieto fine della storia d'amore \u00e8 stato concepito per ragioni commerciali). La stessa struttura di racconto si trover\u00e0, tre anni dopo, in \"Sfida all'O.K. Corral\" di John Sturges che analogamente tocca i temi della connotazione psicologica, con l'appoggio di una colonna sonora dal forte impatto.\nDel resto, in quegli anni la cinematografia statunitense era particolarmente attenta alla psicologia dei personaggi e su di essa costruiva i conflitti che determinavano la violenza prima della catarsi finale, come ad esempio in \"Fronte del porto\" di Elia Kazan.\nFran\u00e7ois Truffaut citer\u00e0 esplicitamente \"Johnny Guitar\" in una scena de \"La mia droga si chiama Julie\", e lo stesso far\u00e0 Jean-Luc Godard in \"Il bandito delle undici\" e \"La cinese\".\nAnche Pedro Almod\u00f3var cita il film in \"Donne sull'orlo di una crisi di nervi\" dove la protagonista, Carmen Maura, esegue il doppiaggio di alcune battute di Vienna.\nLa colonna sonora del film, interpretata da Peggy Lee, \u00e8 stata inserita nella colonna sonora di \"\" ed \u00e8 presente nella rotazione di tutte le stazioni radio del gioco."}
{"id": "2500101", "revid": "451735", "url": "https://it.wikipedia.org/wiki?curid=2500101", "title": "Phil Goss", "text": "Caratteristiche tecniche.\nSebbene tipica combo-guard per indole, capacit\u00e0 e propensione al tiro, Phil Goss ha taglia da playmaker pi\u00f9 che da guardia.\nSi caratterizza per eccellente palleggio, dribbling fulmineo e rapida capacit\u00e0 di contropiede, precisione al tiro sia nel pitturato che nel tiro da tre punti anche in stepback. Sebbene \"undersized\", come guardia pura riesce sovente a compensare la non elevata statura con un notevole atletismo, che gli consente di avere anche discrete percentuali al rimbalzo. Molto carismatico, tanto da ricevere i gradi di capitano della Virtus Roma dopo la partenza di Luigi Datome, talvolta sembra rallentare il proprio ritmo durante la gara per poi accendersi improvvisamente nelle parti pi\u00f9 critiche dei match. Resta nella memoria dei tifosi della Virtus Roma un'indimentacabile finale di gara 6 delle semifinali scudetto dei play-off della Lega Basket serie A stagione 2012-13 contro la Pallacanestro Cant\u00f9, in cui con una superba prestazione nel finale di un'accesissima partita permise ai capitolini di espugnare un infuocato Pianella.\nCarriera.\nUscito nel 2005 dalla Drexel University, Goss vola in Europa andando a fare esperienza nel campionato olandese legandosi ai Giants di Bergen op Zoom.\nUn anno pi\u00f9 tardi approda nel massimo campionato turco con la chiamata del Beykozspor, con cui ha un rendimento di 13,9 punti e 4 assist di media a gara. Nel 2007-08 \u00e8 di scena in Israele con la canotta dell'Ironi Ashkelon, ma scende in campo in una sola partita di campionato a causa di una frattura al naso. La possibile alternanza con il sostituto che nel frattempo la societ\u00e0 aveva scelto durante il suo infortunio, lo induce a trasferirsi in Polonia nel febbraio del 2008 con l'ingaggio da parte dell'AZS Koszalin.\nNell'estate del 2008 firma un contratto annuale con il Basket Rimini Crabs, campionato di Legadue con cui registra medie pari a 18,2 punti e 4 palle recuperate a partita. Rimane in Legadue anche nella stagione successiva trasferendosi allo Scafati Basket: le statistiche lo incoronano come secondo miglior marcatore del campionato con i suoi 21,2 punti di media e come miglior tiratore da tre, frutto del suo 44,9% dall'arco. Anche grazie a queste prestazioni viene chiamato dalla Pallacanestro Varese, squadra di Serie A che per la stagione 2010-11 gli affida il ruolo di playmaker titolare. Al suo primo anno nella massima serie viaggia a 14,9 punti e 3,8 assist di media a partita.\nDopo aver giocato la prima parte della stagione 2011-2012 in Francia all'ASVEL Lyon-Villeurbanne, nel marzo del 2012 ritorna alla Pallacanestro Varese per il finale di stagione.\nNell'estate del 2012 si trasferisce alla Virtus Roma. Al primo anno trascina i capitolini alle finali scudetto, poi perse contro la corazzata Montepaschi Siena, mentre al suo secondo anno di permanenza (in cui eredita il ruolo di capitano da Luigi Datome) la squadra arriva fino alle semifinali perse anche in questo caso contro Siena.\nNel 2014 viene chiamato dalla Reyer Venezia, rimanendovi per due anni trascorsi anche in questo caso con i gradi di capitano. In questo biennio la sua squadra arriva per altre due volte a disputare le semifinali scudetto, ma nel 2015-16 Goss \u00e8 costretto a saltare i playoff per via di alcuni problemi fisici.\nNell'ottobre del 2016 firma un contratto di due mesi con la New Basket Brindisi, accordo che poi viene prorogato fino al termine della stagione.\nLa sua ultima parentesi da cestista \u00e8 in Grecia, al PAOK Salonicco, con cui gioca tra il 2017 e il 2019 per poi ritirarsi dal basket giocato.\nDopo essersi ritirato, nel 2019 diventa assistente allenatore dei Capital City Go-Go, franchigia della NBA Development League."}
{"id": "2500102", "revid": "333796", "url": "https://it.wikipedia.org/wiki?curid=2500102", "title": "Pierre van Dormael", "text": ""}
{"id": "2500103", "revid": "1543377", "url": "https://it.wikipedia.org/wiki?curid=2500103", "title": "Bellie", "text": "Bellie era un accampamento romano, fatto costruire da Giulio Agricola nel corso della campagna militare dell'84 nella Caledonia settentrionale.\nStoria.\nAgricola fece una serie di accampamenti nel nord della Caledonia e Bellie era uno dei pi\u00f9 settentrionali. Infatti le legioni romane hanno creato una serie di forti, nella loro conquista della Caledonia (com'era chiamata dai Romani la Scozia) a nord del Vallo Antonino, in localit\u00e0 come Ardoch, Strageath, Inchtuthill, Battledykes, Stracathro, Raedykes, Glenmaillen, Bellie, Balnageith fino a Cawdor. Molte di queste Fortificazioni romane sono stati identificate principalmente grazie a rilevamenti aerofotogrammetrici fatti negli ultimi decenni. Bellie si trovava sul fiume Spey e vicino al Moray Firth. Questo accampamento fu usato solo un paio di anni, essendo stato abbandonato dopo l'improvviso ritiro di Agricola dalla Britannia romana. Fu scavato nel 1967 dall'archelogo St Joseph, che lo defin\u00ec di tipo Stracathro. Era simile al vicino accampamento di Auchinhove.\nCaratteristiche.\nL'accampamento scoperto originariamente era di solo una ettarea e mezza, ma con il terreno eroso doveva oltrepassare le dieci ettaree (30 acri). Il fossato protettivo fu scavato solo nel lato orientale del forte, mentre quello della sezione occidentale \u00e8 andato distrutto dall'erosione del vicino fiume Spey. Il fossato aveva la tipica forma a \"V\" dei tempi di Agricola, con una profondit\u00e0 di un metro. Date le sue ridotte dimensioni Jones e Keiller hanno ipotizzato che forse era inizialmente un possibile \"Fortino\", le cui tracce di torri sono state erose e cancellate dallo Spey.\nBellie probabilmente era collegata da una \"strada romana\", che era un semplice sentiero militare. Infatti tra Aberdeen (allora chiamata \"Devana\"), un piccolo porto forse popolato in quel periodo anche da una piccola colonia di Romano-Britannici) e l'accampamento di Glenmailen, vicino al fiume Spey ed a Bellie, ancora oggi esiste una supposta \"Roman road\"."}
{"id": "2500113", "revid": "339392", "url": "https://it.wikipedia.org/wiki?curid=2500113", "title": "Kingdom Hearts (serie)", "text": ""}
{"id": "2500117", "revid": "119493242", "url": "https://it.wikipedia.org/wiki?curid=2500117", "title": "Cabergolina", "text": "La cabergolina \u00e8 un derivato dell'ergot, che funziona come agonista dei recettori D2 della dopamina. Il principio attivo si utilizza contro la malattia di Parkinson in aggiunta alla levodopa. Alcuni studi sui ratti hanno dimostrato che la cabergolina ha un effetto inibitorio diretto sulle cellule del ipofisi che producono l'ormone prolattina. Viene usata come farmaco di prima scelta nella gestione dei prolattinomi, grazie alla sua affinit\u00e0 per i recettori D2, e grazie agli effetti collaterali meno gravi e un dosaggio pi\u00f9 conveniente rispetto alla vecchia bromocriptina. \n\u00c8 stata brevettata nel 1980 e approvata per uso medico nel 1993. \nUsi.\nOff-label.\nLa cabergolina \u00e8 stata usata come coadiuvante degli antidepressivi SSRI visto che contrasta alcuni effetti collaterali di tali farmaci, come la riduzione della libido e l'anorgasmia.\nControindicazioni.\nLa molecola non \u00e8 consigliata in caso di \nGravidanza e allattamento.\nSi sa relativamente poco sugli effetti di questo farmaco durante la gravidanza e l'allattamento. I dati preliminari disponibili indicano un leggero aumento del tasso delle anomalie congenite nei pazienti in stato di gravidanza durante il trattamento con cabergolina. Tuttavia, uno studio ha concluso che \"l'esposizione fetale alla cabergolina all'inizio della gravidanza non induce alcun aumento del rischio di aborto spontaneo o malformazione fetale\". Studi sui ratti hanno dimostrato la presenza di cabergolina nel latte materno. Non \u00e8 noto se questo effetto si manifesti anche nell'uomo, quindi \u00e8 sconsigliato l'uso di cabergolina durante l'allattamento al seno. In alcuni paesi la cabergolina viene utilizzata come soppressore dell'allattamento. La cabergolina \u00e8 usata in medicina veterinaria per trattare la falsa gravidanza nei cani.\nEffetti indesiderati.\nFra gli effetti collaterali pi\u00f9 frequenti si riscontrano eccessiva sonnolenza con episodi di colpo di sonno dispepsia, dolore addominale, angina, epistassi, astenia, eritromelalgia.\nMeccanismo d'azione.\nLa cabergolina \u00e8 un agonista del recettore della dopamina D2. Studi sui ratti e \"in vitro\" mostrano un effetto inibitorio diretto sulla secrezione di prolattina nelle cellule lattotrofiche dell'ipofisi. La cabergolina riduce i livelli sierici di prolattina nei ratti respinizzati.\nGli studi di associazione ai recettori indicano una bassa affinit\u00e0 per i recettori della dopamina D1, i recettori \u03b11-adrenergici e i recettori \u03b12-adrenergici.\nFarmacocinetica.\nDopo l'assunzione orale, ha un riassorbimento variabile tra le 0,5 e le 4 ore. L'ingestione con il cibo non altera il tasso di assorbimento. La biodisponibilit\u00e0 umana non \u00e8 stata determinata. La cabergolina viene metabolizzata rapidamente ed estensivamente nel fegato ed escreta nella bile e, in misura minore, nelle urine. Tutti i metaboliti sono meno attivi del farmaco parentale o del tutto inattivi. L'emivita nell'uomo \u00e8 stimata tra 63 e 68 ore nei pazienti con malattia di Parkinson e tra 79 e 115 ore nei pazienti con tumori ipofisari. L'emivita media \u00e8 di 80 ore. L'effetto terapeutico nel trattamento dell'iperprolattinemia persiste in genere per almeno 4 settimane dopo l'interruzione del trattamento.\nStoria.\nLa cabergolina fu sintetizzata per la prima volta a Milano dagli scienziati della compagnia farmaceutica italiana Farmitalia-Carlo Erba, che stavano sperimentando derivati semisintetici degli alcaloidi dell'ergot. La domanda di brevetto fu depositata nel 1980. Farmitalia-Carlo Erba \u00e8 stata acquisita da Pharmacia nel 1993, che a sua volta \u00e8 stata acquisita da Pfizer nel 2003. \nLa cabergolina \u00e8 stata commercializzata per la prima volta nei Paesi Bassi come Dostinex nel 1992. Il farmaco \u00e8 stato approvato dalla FDA il 23 dicembre 1996. \u00c8 diventato un generico alla fine del 2005 dopo la scadenza del brevetto statunitense. "}
{"id": "2500118", "revid": "404137", "url": "https://it.wikipedia.org/wiki?curid=2500118", "title": "Life of series", "text": ""}
{"id": "2500138", "revid": "300067", "url": "https://it.wikipedia.org/wiki?curid=2500138", "title": "Dimit\u0103r Angelov", "text": ""}
{"id": "2500155", "revid": "381021", "url": "https://it.wikipedia.org/wiki?curid=2500155", "title": "Maria Stella Musy", "text": ""}
{"id": "2500159", "revid": "599013", "url": "https://it.wikipedia.org/wiki?curid=2500159", "title": "Apomorfina", "text": "L' apomorfina \u00e8 un principio attivo utilizzato nella terapia della malattia di Parkinson, in virt\u00f9 della sua attivit\u00e0 agonista sui recettori dopaminergici. Trova anche impiego nel trattamento della disfunzione erettile e come emetico. Nonostante il nome e la struttura chimica riconducibili alla molecola della morfina, l'apomorfina non presenta alcuna attivit\u00e0 sui recettori oppioidi.\nStoria.\nDell'apomorfina si iniziano a trovare tracce nelle pubblicazioni scientifiche fin dal 1951, tuttavia tale farmaco ha una esistenza molto pi\u00f9 vecchia del 1951 in quanto \u00e8 nominato pi\u00f9 volte in vari libri gi\u00e0 nel 1937. L'apomorfina ad esempio viene citata come rimedio nel libro Cristo si \u00e8 fermato a Eboli, romanzo autobiografico dello scrittore Carlo Levi scritto tra il dicembre del 1943 e il luglio del 1944 a Firenze e pubblicato da Einaudi nel 1945. I fatti narrati risalgono al periodo del suo confino in Lucania negli anni 1935-1936.\nIl farmaco divenne famoso al grande pubblico perch\u00e9 venne usato durante l'omicidio di una ragazza nel romanzo giallo \"La parola alla difesa\" di Agatha Christie e pubblicato per la prima volta nel 1940.\nUno dei testi in cui le sue funzioni farmacologiche vengono narrate \u00e8 in \"Il Pasto Nudo\" di William s. Burroughs.\nNel libro autobiografico Burroughs narra di come sia riuscito a uscire dalla sua eroinomania grazie al trattamento con apomorfina in una clinica nel Regno Unito.\nDell'apomorfina si parla dal 1951, mentre il primo studio sull'uso clinico del farmaco si \u00e8 avuto nel 1970 da Cotzias e colleghi.\nSecondo lo scrittore statunitense William Seward Burroughs, l'apomorfina \u00e8 l'unico farmaco che consenta una perfetta disintossicazione dall'eroina, senza controindicazioni e senza ulteriori dipendenze. Burroughs prov\u00f2 personalmente l'apomorfina riuscendo nella completa disintossicazione. L'episodio \u00e8 riportato nella prefazione de \"Il pasto nudo\" e in appendice a \"La scimmia sulla schiena\".\nNella sua autobiografia, il chitarrista dei The Rolling Stones Keith Richards narra di aver tentato, su suggerimento di Burroughs, di disintossicarsi dalla dipendenza da eroina con l'apomorfina. Afferma che \u00e8 stata un'esperienza cos\u00ec traumatica che a terapia finita ha dovuto immediatamente assumere una dose di eroina.\nAvvertenze.\nUna volta che si avvicina la fine del trattamento occorre non terminarlo bruscamente. Da evitare in caso di malattie polmonari. Se viene somministrato in combinazione con il levodopa occorre fare attenzione alla possibile anemia.\nControindicazioni.\nControindicata in caso di insufficienza epatica e in presenza di problemi cardiaci come angina.\nDosaggi.\nCon iniezione sottocutanea oppure compresse che si sciolgono sotto la lingua.\nEffetti indesiderati.\nFra gli effetti collaterali pi\u00f9 frequenti si riscontrano nausea, vomito (dovuto al suo effetto), sonnolenza, confusione, allucinazioni."}
{"id": "2500162", "revid": "599013", "url": "https://it.wikipedia.org/wiki?curid=2500162", "title": "Ten\u010do Banev", "text": ""}
{"id": "2500167", "revid": "76963", "url": "https://it.wikipedia.org/wiki?curid=2500167", "title": "Natasha Little", "text": "\u00c8 conosciuta per i suoi ruoli per la televisione britannica, ma ha partecipato in molti film e teatri.\nBiografia.\nLe origini.\nLittle nacque a Liverpool nel Regno Unito. Sua madre \u00e8 una maestra e suo padre \u00e8 un NHS manager. Per i primi dieci anni della sua vita visse nel Medio Oriente dove suo padre prepar\u00f2 cliniche per l'Organizzazione mondiale della sanit\u00e0, e sua madre insegn\u00f2 ad una scuola di inglese. La sua famiglia poi si ritrasfer\u00ec nel Regno Unito in Loughton, Essex. Little frequent\u00f2 il locale istituto comprensivo, il Loughton County High School, ed entr\u00f2 a far parte in un gruppo teatrale chiamato Epping Youth Theatre.\nLei progett\u00f2 una carriera in legge, ma fu persuasa dal suo insegnante.\nCarriera.\nIl primo ruolo da attrice della Little dopo la laurea fu in \"The Tenth Man\" al Hampstead Theatre. Successivamente partecip\u00f2 alle serie \"London's Burning\", \"Supply &amp; Demand\" e \"This Life\".\nGli altri crediti televisivi includono: \"The Bill\" (1998); \"Big Women\" (1998); \"Vanity Fair\" (1998); \"Cadfael\" (1998); \"The Nearly Complete and Utter History of Everything\" (1999); \"Man and Boy\" (2002); \"Far From The Madding Crowd\"; \"Murder in Mind\" (2003); \"Spooks\" (2003); \"The Crooked Man\" (2003); \"Angell's Hell\" (2005) e \"Extras\" (2005) ed altri.\nFilm accreditati includono \"The Clandestine Marriage\" (1999); \"The Criminal\" (1999); \"Kevin &amp; Perry Go Large\" (2000); \"Greenfingers\" (2000); \"Another Life\" (2001); \"Byron\" (2003); \"La fiera della vanit\u00e0\" (2004); \"The Queen of Sheba's Pearls\" (2004), ed altri piccoli ruoli.\nRuoli teatrali includono \"Voyage Round My Father\"; \"I monologhi della vagina\"; \"Les Mains\"; \"The Alchemist\" e \"La scuola dei maghi\". Little prese il suo ruolo in \"La scuola dei maghi\" all'ultimo momento. Inizialmente contratt\u00f2 di partecipare nel film \"Enigma\", ma il ruolo fu dato a Kate Winslet, che all'inizi\u00f2 rifiut\u00f2 per la sua gravidanza. Fu pagata la sua tassa di \u00a3300\u00a0000 ed apparve in \"La scuola dei maghi\" all'Almeida Theatre.\nNel 2009 ottenne un ruolo in \"Mr. Nobody\" di Jaco Van Dormael. Little interpreta la madre del protagonista Nemo Nobody. Il film \u00e8 stato presentato alla 66\u00aa Mostra internazionale d'arte cinematografica di Venezia dove ha vinto il premio Osella."}
{"id": "2500168", "revid": "287204", "url": "https://it.wikipedia.org/wiki?curid=2500168", "title": "Commissione federale d\u2019etica per la biotecnologia nel settore non umano", "text": ""}
{"id": "2500170", "revid": "599013", "url": "https://it.wikipedia.org/wiki?curid=2500170", "title": "Diego Ciorciari", "text": ""}
{"id": "2500171", "revid": "1494169", "url": "https://it.wikipedia.org/wiki?curid=2500171", "title": "Epitaffio a Ferdinando II delle Due Sicilie", "text": "L'epitaffio a Ferdinando II delle Due Sicilie \u00e8 un monumento sito nella localit\u00e0 \"Massa\" del comune di Faicchio, eretto nel 1852 per ricordare la visita del Sovrano in queste zone.\nSito sulla strada provinciale Cerreto Sannita-San Salvatore Telesino, \u00e8 attualmente in stato di abbandono.\nStoria.\nL'epitaffio fu eretto allorch\u00e9 il 9 febbraio 1852 il Re si rec\u00f2 a Solopaca per constatare se ricostruire o meno il ponte pensile \"Maria Cristina\" sul fiume Calore, inaugurato nel 1835 dallo stesso Sovrano e dalla sua prima moglie Maria Cristina di Savoia, e danneggiato dopo una alluvione nel novembre 1851.\nNel pomeriggio il Re e il suo seguito si fermarono senza avviso a Cerreto Sannita, dirigendosi verso la Cattedrale:\nL'augusto Sovrano si rec\u00f2 poi nel Seminario diocesano di Cerreto visitandolo interamente e permettendo ai seminaristi di baciargli la mano. Poi si affacci\u00f2 da una finestra dell'edificio rivolta verso la piazza, ascoltando gli \"evviva\" che si innalzavano dalla folla festosa e plaudente (anche grazie alla notizia di una sua elargizione di 100 ducati da distribuire ai poveri).\nIl clero locale colse l'occasione della visita di Ferdinando II per denunciargli la difficile situazione in cui versava la locale diocesi, la cui cattedra vescovile, rimasta vacante dal 1800 al 1810, era poi stata unita a quella di Alife, e piccola rispetto a quella di Cerreto. In data 6 luglio 1852 il Papa, su istanza del \"carissimo nostro figlio in G. C. Ferdinando II, illustre Re del Regno delle Due Sicilie\", ordin\u00f2 il ripristino della cattedra vescovile a Cerreto.\nLa visita fu fortemente voluta dal cav. Achille Jacobelli, nobile di San Lupo che all'ennesima richiesta di ricostruire il ponte di Solopaca, ebbe da Ferdinando II delle Due Sicilie la risposta \"Don Ach\u00ec, fallo tu\". E difatti le spese per il cantiere del ponte vennero sostenute dal Jacobelli che per farvi fronte vendette al Marchese di Nicastro il territorio in cui sorge l'epitaffio (Selva Palladina) e anche una masseria detta \"Banca di Sopra\" dove avveniva la coltivazione dei bachi da seta.\nDescrizione.\nSulla fronte dell'epitaffio si legge:"}
{"id": "2500172", "revid": "831312", "url": "https://it.wikipedia.org/wiki?curid=2500172", "title": "Nautikos Omilos Vouliagmeni", "text": "Il Nautikos Omilos Vouliagmeni \u00e8 una societ\u00e0 polisportiva greca, fondata nel 1937 da appassionati locali nella cittadina di Vouliagmeni, a sud di Atene.\nStemma.\nLo stemma del club raffigura il disegno di un'ancora blu posta al centro di un salvagente circolare bianco bordato di blu, con otto strisce rosse, che ospita la dicitura \"Nautikos Omilos Vouliagmenis 1937\" in blu. I colori blu, bianco e rosso sono infatti i colori sociali del club.\nAttivit\u00e0.\nIl club possiede un porto turistico, una scuola di sci nautico, vele da competizione, una piscina all'aria aperta e riscaldata, due spiagge rocciose, sale di soggiorno per i soci, sale conferenze e di lettura, pronto soccorso, una palestra e un ristorante di lusso.\nLa piscina \u00e8 utilizzata per le attivit\u00e0 di nuoto, nuoto pinnato, nuoto sincronizzato e pallanuoto, in ambito professionistico e non.\nPallanuoto.\nA livello internazionale il club \u00e8 noto principalmente per la sua sezione pallanotistica, sia in ambito femminile che maschile, grazie ai suoi numerosi successi non solo a livello nazionale ma anche europeo. I maggiori successi si sono tuttavia ottenuti grazie alla squadra femminile che, con gli 11 titoli nazionali conquistati, risulta essere la squadra pi\u00f9 titolata in Grecia, dove il primo campionato femminile \u00e8 stato disputato solo nella stagione 1987-88.\nIn ambito maschile, invece, risulta essere una delle uniche quattro squadre ad essere riuscite a rompere il dominio incontrastato di Ethnikos e Olympiakos, vincendo quattro titoli nazionali, il primo dei quali nel 1991.\nA livello continentale il club \u00e8 rimasto in evidenza grazie alle due Champions Cup conquistate dalla squadra femminile nel 2009 e nel 2010, a cui si aggiungono altre tre finali perse fra il 2008 e il 2014, e la vittoria in Coppa LEN nel 2003. L'unico successo europeo maschile \u00e8 datato 1997, quando il Vouliagmeni conquist\u00f2 la defunta LEN Cup Winners' Cup, competizione destinata alle squadre vincitrici delle rispettive coppe nazionali."}
{"id": "2500173", "revid": "200434", "url": "https://it.wikipedia.org/wiki?curid=2500173", "title": "Tom M. Apostol", "text": "\u00c8 autore di diversi testi universitari che godono di una vasta notoriet\u00e0, tradotti in varie lingue, tra cui il greco moderno, l'ebraico, il portoghese, il francese, lo spagnolo, il farsi e l'italiano.\nBiografia.\nNato a Helper nello Utah da genitori di origine greca, Emmanouil Apostolopoulos e Efrosini Papathanasopoulos. Il nome di famiglia Apostolopoulos fu abbreviato dal padre quando ottenne la cittadinanza e americanizz\u00f2 il suo nome in Mike Apostol.\nTom Apostol ha iniziato i suoi studi universitari all'Universit\u00e0 di Washington, dove ha ricevuto il Bachelor of Science in ingegneria chimica e il \"Master's degree\" in matematica. Si \u00e8 quindi trasferito all'Universit\u00e0 della California a Berkeley, dove ha conseguito il PhD in matematica nel 1948. In seguito, ha proseguito la carriera accademica ottenendo posizioni di docente a Berkeley, presso il Massachusetts Institute of Technology e, infine, presso il California Institute of Technology, dove \u00e8 divenuto professore emerito dopo il pensionamento nel 1992.\nNel campo della didattica della matematica, Apostol \u00e8 conosciuto come creatore e animatore dell'iniziativa \"Project Mathematics!\". Ha perorato e sostenuto l'approccio visuale al calcolo integrale, noto come \"Visual calculus\", escogitato da Mamikon Mnatsakanian, con il quale ha pubblicato anche alcuni scritti.\nApostol ha inoltre preparato contenuti accademici per un'acclamata serie video di lezioni introduttive alla fisica, prodotte dal Caltech, \"The Mechanical Universe\".\nIl 20 febbraio 2001 \u00e8 stato cooptato all'Accademia di Atene, dove ha tenuto la \"lectio magistralis\" inaugurale in greco, sul tema \"Un approccio visuale ai problemi del calcolo in uno stile che ricorda Archimede\"."}
{"id": "2500175", "revid": "1305772", "url": "https://it.wikipedia.org/wiki?curid=2500175", "title": "Abram Hoffer", "text": "\u00c8 conosciuto, soprattutto, per il controverso utilizzo di particolari regimi nutritivi e megadosi vitaminiche nel trattamento della schizofrenia, privo per\u00f2 di evidenze scientifiche. \nTale approccio generale, chiamato medicina ortomolecolare e di cui Hoffer \u00e8 considerato uno dei padri insieme al doppio premio Nobel Linus Pauling, per la mancanza di prove, non \u00e8 attualmente riconosciuto dalla medicina, e prevede l'uso di dosi molto elevate di vitamine idrosolubili (vitamina C, vitamina B3 in forma di niacina o niacinamide, altre del complesso B) ed alte dosi di vitamine liposolubili (come vitamina E) e minerali (come selenio, zinco, rame e magnesio); per tale ragione \u00e8 anche detta terapia megavitaminica.\nHoffer sostenne diverse ipotesi terapeutiche per la cura del cancro basate anche sull'uso di megadosi di vitamina C somministrate endovena: tali pratiche, prive di evidenza scientifica, non sono accolte dalla comunit\u00e0 medica e vengono propugnate solo in alcuni ambiti delle terapie alternative."}
{"id": "2500179", "revid": "253269", "url": "https://it.wikipedia.org/wiki?curid=2500179", "title": "George Reeves", "text": "Apparve in importanti film degli anni trenta e degli anni cinquanta. Fu una delle prime figure importanti nell'industria televisiva degli Stati Uniti.\nBiografia.\nInizi\u00f2 a cantare e recitare durante gli studi superiori e prosegu\u00ec mentre frequentava il Pasadena Junior College in California.\nPartecip\u00f2 in ruoli secondari a celebri film come \"Via col vento\" (1939), \"Sangue e arena\" (1941) e \"Sansone e Dalila\" (1949), e divenne famoso per aver interpretato il personaggio di Superman, prima in alcune pellicole cinematografiche (che non ebbero un grande successo), e poi dal 1952 in televisione, nella popolare serie \"Adventures of Superman\", il cui successo fu cos\u00ec ampio che i bambini statunitensi dell'epoca vedevano in Reeves un idolo.\nParallelamente agli impegni televisivi, Reeves continu\u00f2 ad apparire sul grande schermo e, nella prima met\u00e0 degli anni cinquanta, partecip\u00f2 come coprotagonista ad alcuni celebri film come \"Da qui all'eternit\u00e0\" (1953) di Fred Zinnemann e \"Gardenia blu\" (1953) di Fritz Lang.\nDurante gli anni cinquanta Reeves ebbe una relazione con Toni Mannix, moglie del capo degli studi MGM Eddie Mannix. L'attore mor\u00ec per una ferita da arma da fuoco nel 1959, all'et\u00e0 di 45 anni. Si ritiene che sia stato spinto al suicidio in quanto disperato per il fatto che, dopo la chiusura di \"Adventures of Superman\", avesse perso la fama acquisita negli anni.\nSui misteri legati alla sua morte \u00e8 incentrato il film \"Hollywoodland\" (2006), in cui Reeves \u00e8 interpretato da Ben Affleck."}
{"id": "2500183", "revid": "3831", "url": "https://it.wikipedia.org/wiki?curid=2500183", "title": "University of Richmond", "text": ""}
{"id": "2500184", "revid": "25837476", "url": "https://it.wikipedia.org/wiki?curid=2500184", "title": "Captain Ron", "text": ""}
{"id": "2500185", "revid": "1272592", "url": "https://it.wikipedia.org/wiki?curid=2500185", "title": "Bagnolo (Santa Fiora)", "text": "Bagnolo \u00e8 una frazione del comune italiano di Santa Fiora, nella provincia di Grosseto, in Toscana.\nTra le frazioni di Santa Fiora \u00e8 la pi\u00f9 grande e popolata, ed anche la pi\u00f9 esposta ad est e a ridosso della montagna.\nMonumenti e luoghi d'interesse.\nNella frazione si trovano la chiesa del Santissimo Nome di Maria, edificio parrocchiale consacrato nel 1863 e ristrutturato nel 1963, e la chiesa della Madonna del Rosario, risalente al 1310, anch'essa ristrutturata nel corso degli anni.\nA Bagnolo sorgeva inoltre un convento di Agostiniani dedicato a Santa Barbara, il quale fu successivamente spostato a Santa Fiora, poich\u00e9 la presenza del fosso Cadone fece lentamente sprofondare l'edificio. A memoria di ci\u00f2 \u00e8 stata posta dal conte Ildebrandino Aldobrandeschi una lapide sepolcrale datata 1254 all'ingresso della chiesa di Sant'Agostino di Santa Fiora.\nBagnolo \u00e8 inoltre chiamato anche il paese delle sette fonti per via dei vecchi lavatoi ove un tempo per mancanza di elettrodomestici, vi si lavavano i panni e si abbeveravano gli animali da soma. Le sette fonti sono: fonte Spilli, fonte delle Piazze, fonte Baldina, il fontanino, fonte della Faggia, fonte Perino, fonte del Convento o delle Monache.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Bagnolo. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nTradizioni e folclore.\nA Bagnolo, ogni terza domenica del mese di agosto, si tiene il Palio dei somari, nato ufficialmente nel 1960 e rinnovato nel 2002, in cui concorrono gli otto rioni in cui \u00e8 suddiviso il paese. La festa inizia la sera prima, di sabato, con la preparazione di prodotti poveri locali preparati dagli abitanti di Bagnolo e distribuiti gratuitamente, per poi continuare la mattina seguente con la Santa Messa e la benedizione dei somari, e il pomeriggio con il corteo storico che attraversa il paese e infine il palio. La sera vi sono i festeggiamenti e la premiazione del rione vincitore, che organizza poi nei giorni successivi un pranzo per tutti gli abitanti delle altre contrade.\nGli otto rioni in cui Bagnolo \u00e8 suddiviso sono i seguenti:"}
{"id": "2500189", "revid": "1543377", "url": "https://it.wikipedia.org/wiki?curid=2500189", "title": "Borgo Santa Rita", "text": "Borgo Santa Rita \u00e8 una frazione del comune italiano di Cinigiano, nella provincia di Grosseto, in Toscana.\nGeografia fisica.\nBorgo Santa Rita \u00e8 situato nella parte settentrionale del territorio del comune di Cinigiano, lungo la valle dell'Ombrone all'estremit\u00e0 occidentale della val d'Orcia. La frazione \u00e8 delimitata a nord dal fiume Orcia, che segna il confine con il comune di Montalcino, ad ovest dal fiume Ombrone, a est dal torrente Ribusieri, e a sud dai piccoli rilievi collinari di Poggio Mai (189\u00a0m), Poggio dell'Amore (153\u00a0m), Poggio La Serrata (149\u00a0m); mentre confina ad ovest con Paganico e Sasso d'Ombrone, a sud con Cinigiano, ad est con Sant'Angelo Scalo e Montenero d'Orcia, e a nord con Monte Antico.\nIl centro abitato dista circa 11\u00a0km dal capoluogo comunale e poco pi\u00f9 di 35\u00a0km da Grosseto.\nStoria.\nIl territorio della frazione \u00e8 stato abitato sin dal periodo medievale: queste terre erano propriet\u00e0 dei signori di Poggio alle Mura, presso Montalcino, i quali avevano qui fatto costruire una cappella dedicata a Santa Petronilla per le popolazioni rurali.\nLa frazione si \u00e8 tuttavia sviluppata solamente nel corso del XX secolo, a seguito della razionalizzazione delle campagne maremmane ad opera dell'Ente Maremma, grazie all'attuazione della riforma agraria a partire dal 1951. Il borgo doveva fungere come centro di servizio e aggregazione per tutti quei poderi e case coloniche sparsi nella vasta area rurale tra l'Ombrone e la val d'Orcia, compresa tra Monte Antico, Cinigiano e Sant'Angelo in Colle, in seguito al fenomeno dell'appoderamento che aveva sostituito il latifondo. Nel progetto iniziale, redatto dall'architetto Luigi Vagnetti nel 1955, il borgo avrebbe dovuto chiamarsi \"Santa Petronilla\" e sarebbe dovuto sorgere in un'altra posizione rispetto l'attuale. Tuttavia, anche per una serie di vicissitudini nei rapporti tra l'Ente Maremma e la curia vescovile, tale progetto non verr\u00e0 mai realizzato e un nuovo incarico di progettazione fu affidato all'architetto Carlo Boccianti nel 1960. Come nuova localizzazione fu scelta la localit\u00e0 dei Piani Rossi, lungo la strada provinciale del Cipressino, e il borgo, che prese successivamente il nome di \"Borgo Santa Rita\", venne inaugurato nel 1964 con due edifici centrali principali: la chiesa e l'allungato edificio dei servizi pubblici, bar e botteghe.\nNegli anni successivi il centro abitato si svilupp\u00f2 come borgo agricolo anche grazie alla costruzione di una piccola zona residenziale. Verso la fine degli anni novanta, l'amministrazione comunale decise di realizzare qui la principale zona artigianale del comune di Cinigiano, suddivisa in vari lotti da ai \u00a0m\u00b2. Le attivit\u00e0 incrementarono quando venne realizzata un'area industriale da \u00a0m\u00b2.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Borgo Santa Rita.\nCultura.\nRicerca.\nA Borgo Santa Rita \u00e8 situato il laboratorio tecnologico multidisciplinare \"Certema\", istituito con contributi della Provincia di Grosseto e della Regione, in collaborazione con la scuola superiore Sant'Anna di Pisa e con aziende private. Il laboratorio \u00e8 stato inaugurato il 29 febbraio 2016. La struttura si occupa di ricerca in settori come meccanica, chimica, robotica, energie rinnovabili e domotica, e sperimentazione di nuovi brevetti, oltre che a favorire lo sviluppo di nuove aziende.\nIl polo tecnologico si estende su una superficie di \u00a0m\u00b2 e dispone di cinque diversi laboratori specializzati: analisi ambientali; analisi termica, optoelettronica e studi sull'interfaccia uomo-macchina; meccanica applicata; tecnologia meccanica avanzata; microspia elettronica e micro-analisi.\nGeografia antropica.\nLa frazione raggruppa vari nuclei abitativi rurali che vertono intorno al centro principale di Borgo Santa Rita. Le principali localit\u00e0 sono quelle di \"Casalone\", \"Case Rosse\" e \"Santa Petronilla\".\nSport.\nPresso la frazione \u00e8 situato il Crossodromo Santa Rita, una delle principali piste da motocross della provincia di Grosseto."}
{"id": "2500192", "revid": "1981174", "url": "https://it.wikipedia.org/wiki?curid=2500192", "title": "Poggi del Sasso", "text": "Poggi del Sasso \u00e8 una frazione del comune italiano di Cinigiano, nella provincia di Grosseto, in Toscana.\nGeografia fisica.\nLa frazione \u00e8 situata all'estremit\u00e0 nord-occidentale del territorio comunale e dista circa 8\u00a0km da Cinigiano e poco pi\u00f9 di 35\u00a0km da Grosseto. Posta nella valle del fiume Ombrone tra Paganico, Campagnatico e Cinigiano, raggruppa dei nuclei abitativi rurali al limitare del territorio comunale oltre Sasso d'Ombrone. Il paesaggio tipicamente toscano \u00e8 composto da numerosi oliveti e vigneti di rilevanza storico-paesaggistica.\nStoria.\nIl primo nucleo storico di Poggi del Sasso, di probabile origine medievale e possedimento della potente famiglia degli Ardengheschi, \u00e8 la localit\u00e0 \"Castello\", la parte alta del paese chiamata anche \"Poggi Alti\" per distinguerla dai \"Poggi Bassi\", ovvero la parte pi\u00f9 in basso e moderna. Come si evince dalla cartografia del catasto leopoldino del 1823, il borgo antico, che non ha avuto sostanziali trasformazioni, si presenta a forma di \"mezzaluna\" con la parte lineare che guarda verso nord-ovest e quella sporgente a nord-est. Il borgo \u00e8 situato in posizione strategica in quanto si colloca nell'asse viario che collega Sasso d'Ombrone con i castelli di Colle Massari, Monte Cucco e Vicarello. Anticamente la maggior parte delle abitazioni erano comunicanti tra di loro, numerosi sono stati i ritrovamenti di porte ormai murate, e questo fa pensare ad un unico grande agglomerato abitativo, come un borgo fortificato e arroccato sulla roccia con probabile funzione di stoccaggio e difesa delle merci della corte del Sasso di Maremma alla quale apparteneva. Tale finalit\u00e0 \u00e8 dimostrata anche dalle ampie cantine scavate nella roccia, locate sotto le abitazioni ed in particolare dal grande magazzino sotto l'edificio centrale. Nel XVIII secolo vennero aggiunte al \"Castello\" una fila di case e palazzetti che dalla piazza centrale, denominata un tempo piazza Castello e attualmente piazza Marsala, scendono per tutta la vecchia via del Castello, oggi via Orvieto, o pi\u00f9 comunemente detta \"il discesone\". Nella seconda met\u00e0 del XIX secolo venne costruito il palazzo centrale che domina la piazza, con il pozzo-cisterna e corte interna e con al piano terra cantine e magazzini ad opera di Basilio Marzocchi, come si evince dall'iscrizione sul medesimo pozzo. Il centro storico si presenta con due accessi principali ed una strada che lo circonda. Attorno ad esso si sono con il tempo sviluppati piccoli borghi rurali di simile dimensione tra loro come le Cosole, Tribolone, Case Brogi, Tartucaio, la Pergola, il Volpaio, la Cava e Carceroni.\nNel 2017 e 2018 il centro storico di Poggi del Sasso \u00e8 stato oggetto di un ampio lavoro di riqualificazione grazie al contributo del Ministero delle infrastrutture e dei trasporti e di Acquedotto del Fiora. \nNello stesso anno \u00e8 nata l'Associazione Culturale Poggi del Sasso che ha come finalit\u00e0 il compito di promuovere eventi e manifestazioni culturali oltre che la tutela del luogo e la sponsorizzazione turistica ed enogastronomica della frazione.\nMonumenti e luoghi d'interesse.\nArchitetture militari.\nNei pressi si trovano il Castello di Colle Massari (che guarda il versante cinigianese) e la tenuta del Castello di Monte Cucco (posizionato sul versante che domina la Maremma grossetana) che sorge in prossimit\u00e0 di un antico presidio risalente all'anno mille, con annessa la cappella di Sant'Antonio abate a Montecucco, costruita invece negli anni quaranta del Novecento dalla famiglia Piccolomini Clementini. Di notevole importanza per la sua struttura quasi intatta \u00e8 il medievale castello di Vicarello, a ridosso di Campagnatico.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Poggi del Sasso. \nSono indicati gli abitanti del centro abitato, che corrispondono ad 1/3 del totale, e dove \u00e8 possibile \u00e8 inserita la cifra riferita all'intero territorio della frazione."}
{"id": "2500193", "revid": "124961968", "url": "https://it.wikipedia.org/wiki?curid=2500193", "title": "Shadowhunters", "text": "Shadowhunters o The Mortal Instruments - Shadowhunters \u00e8 una saga di romanzi urban fantasy, scritta da Cassandra Clare e ambientata a Brooklyn, pubblicata tra il 2007 e il 2014. Tra il 2010 e il 2013 l'autrice ha pubblicato una trilogia prequel, \"Shadowhunters - Le origini\" (in inglese \"The Infernal Devices\"), incentrata sulla figura di Tessa Gray, mentre nel 2016 \u00e8 iniziata la pubblicazione della trilogia \"Shadowhunters - Dark Artifices\", che ha come protagonista Emma Carstairs, gi\u00e0 comparsa in \"Shadowhunters - Citt\u00e0 del fuoco celeste\".\nAdattamenti.\nDel primo libro \u00e8 stato realizzato un graphic novel in lingua inglese, pubblicato mensilmente da Th3rd World a partire da settembre 2012: la storia, in nove parti, \u00e8 adattata da Mike Raicht, illustrata da Nicole Virella e Val Freire, e colorata da Jeremy Mohler. La graphic novel \u00e8 stata pubblicata online nella sua interezza il 6 agosto 2013.\nNel 2010 la Costantin Features, insieme a Screen Gems e Unique Features, ha acquistato i diritti cinematografici dei libri. Il primo film, \"Shadowhunters - Citt\u00e0 di ossa\", diretto da Harald Zwart, \u00e8 uscito nelle sale cinematografiche il 23 agosto 2013, con protagonisti Lily Collins nel ruolo di Clary Fray e Jamie Campbell Bower in quello di Jace Wayland. La Constantin ha annunciato che la produzione del seguito, \"Citt\u00e0 di cenere\", sarebbe iniziata a fine 2013, ma questa \u00e8 stata poi rinviata al 2014 e infine definitivamente cancellata.\nA ottobre 2014, la Constantin Film ha annunciato la trasposizione dei romanzi in una serie televisiva per Freeform, nuovo nome di ABC Family, intitolata \"Shadowhunters\", le cui riprese sono iniziate il 25 maggio 2015 e si sono concluse a ottobre. La serie \u00e8 stata trasmessa per la prima volta il 12 gennaio 2016. Clary Fray \u00e8 interpretata da Katherine McNamara, Jace Herondale da Dominic Sherwood, Isabelle (Izzy) Lightwood da Emeraude Toubia, Alexander (Alec) Lightwood da Matthew Daddario e Magnus Bane da Harry Shum Jr.."}
{"id": "2500197", "revid": "88812", "url": "https://it.wikipedia.org/wiki?curid=2500197", "title": "Ideologi", "text": ""}
{"id": "2500199", "revid": "1516566", "url": "https://it.wikipedia.org/wiki?curid=2500199", "title": "Club Social, Deportivo y Cultural Espa\u00f1ol de la Rep\u00fablica Argentina", "text": "Il Club Social, Deportivo y Cultural Espa\u00f1ol de la Rep\u00fablica Argentina (o semplicemente Deportivo Espa\u00f1ol o Social Espa\u00f1ol) \u00e8 una squadra di calcio argentina che milita nella Primera C Metropolitana (la quarta divisione argentina). Fu fondato il 12 ottobre 1957 da immigrati spagnoli con il nome di \"Club Deportivo Espa\u00f1ol\": tale data fu scelta in ricordo della scoperta dell'America da parte di Cristoforo Colombo.\nLa squadra pass\u00f2 velocemente attraverso tutte le serie inferiori, per arrivare a giocare, nella stagione 1985/86 in Prima Divisione, conquistando un sorprendente terzo posto, obiettivo raggiunto anche nel 1988/89 e nel Torneo di Clausura 1992.\nNella stagione 1997/98 il Deportivo Espa\u00f1ol retrocesse in Seconda Divisione e, in seguito alla retrocessione nella Primera B Metropolitana nel 2003, entr\u00f2 in bancarotta e venne radiato. I tifosi costituirono una nuova societ\u00e0, la \"Club Social, Deportivo y Cultural Espa\u00f1ol de la Rep\u00fablica Argentina\", a cui vennero riconosciuti tutti i risultati conseguiti dalla vecchia squadra."}
{"id": "2500201", "revid": "247222", "url": "https://it.wikipedia.org/wiki?curid=2500201", "title": "Basbusa", "text": ""}
{"id": "2500206", "revid": "24443", "url": "https://it.wikipedia.org/wiki?curid=2500206", "title": "Breithorn occidentale", "text": ""}
{"id": "2500209", "revid": "1543377", "url": "https://it.wikipedia.org/wiki?curid=2500209", "title": "La Parigina", "text": "La Parigina, anche conosciuta come la Signora Minoica, fa parte del cosiddetto \"Affresco dello Scanno del Campo\", la quale fu probabilmente dipinta sulla parete della Sala del Santuario sul Piano Nobile al palazzo di Cnosso. Il \"viluppo\" sacrale che si muove lentamente dietro al collo sembra indicare che essa sia una sacerdotessa oppure una dea.\nLa ricerca archeologica nei palazzi minoici, cimiteri e insediamenti ha portato alla luce una moltitudine di oggetti correlati alla cura della bellezza.\nSembra che ci furono aree per la bellezza nei palazzi di Cnosso, Zakros e Pilo. Questi oggetti di bellezza venivano usati durante l'intera et\u00e0 del bronzo egea. Usando questi oggetti, le signore minoiche mettevano in luce le labbra rosse e il bianco del viso. Nell'affresco della Parigina, pu\u00f2 essere visto l'uso del colore nero per enfatizzare la forma degli occhi e il rosso per le labbra.\nViene datata al periodo Neopalaziale, 1400 a.C. ca. Museo archeologico di Herakleion."}
{"id": "2500214", "revid": "287204", "url": "https://it.wikipedia.org/wiki?curid=2500214", "title": "La Parisienne", "text": ""}
{"id": "2500216", "revid": "484362", "url": "https://it.wikipedia.org/wiki?curid=2500216", "title": "Parisienne", "text": ""}
{"id": "2500218", "revid": "599013", "url": "https://it.wikipedia.org/wiki?curid=2500218", "title": "Parigina", "text": ""}
{"id": "2500229", "revid": "599013", "url": "https://it.wikipedia.org/wiki?curid=2500229", "title": "Fernanda Ferreira", "text": "Giocava nel ruolo di palleggiatrice.\nCarriera.\nFernanda Ferreira, detta Fernandinha, muove i suoi primi passi nella pallavolo giocando per la formazione dell'Am\u00e9rica all'et\u00e0 di nove anni. In seguito milita nei settori giovanili di altri due club carioca, il Fluminense e il Botafogo; con la nazionale Under-18 vince la medaglia d'argento al campionato sudamericano 1996 e quella d'oro al campionato mondiale 1997.\nDiciottenne debutta in Superliga nella stagione 1998-99, ingaggiata dal Pinheiros, dove gioca per due annate, prima di approdare al S\u00e3o Caetano nel campionato 2000-01, restandovi sempre per due annate; con la nazionale Under-20 vince la medaglia d'oro al campionato sudamericano 1998 e quella d'argento al campionato mondiale 1999.\nNel campionato 2002-03 difende i colori del Paran\u00e1, prima di ritornare per due stagioni al Pinheiros. Dopo una parentesi nella stagione 2005-06 al Brasil, nella stagione seguente viene acquistata dal Finasa di Osasco, vincendo il Campionato Paulista e la Coppa San Paolo.\nNella stagione 2007-08 arriva in Italia tra le file del Santeramo, con il quale disputa il suo primo campionato di serie A1, mentre nella stagione successiva passa al Busto Arsizio: raggiunge le semifinali scudetto, traguardo storico per la squadra bustocca e la qualificazione alla Coppa CEV, competizione che vincer\u00e0 la stagione successiva; in questo periodo fa inoltre il proprio debutto nella nazionale brasiliana in occasione del Montreux Volley Masters 2009.\nNella stagione 2010-11 viene ingaggiata dalla neo-promossa Universal Modena; a met\u00e0 della stagione 2011-12 rescinde il contratto con la squadra modenese per passare all'\u0130qtisad\u00e7\u0131, nella Superliqa azera; nel 2012, con la nazionale, vince la medaglia d'argento al World Grand Prix e la medaglia d'oro ai Giochi della XXX Olimpiade di Londra.\nNella stagione 2012-13 ritorna in patria, ingaggiata dal Campinas; nella stagione successiva, invece, passa al Barueri, lasciando tuttavia il club qualche mese prima del termine del campionato. Nel campionato 2014-15 torna in Italia per giocare con il Pavia, in Serie A2. Si trasferisce quindi in Francia, nella Ligue A, per disputare il campionato successivo con il Nantes; tuttavia, avendo a disposizione un fisioterapista solo due volte a settimana, poco prima dell'inizio dell'annata decide di ritirarsi."}
{"id": "2500235", "revid": "237256", "url": "https://it.wikipedia.org/wiki?curid=2500235", "title": "Vikentij Veresaev", "text": ""}
{"id": "2500240", "revid": "1522738", "url": "https://it.wikipedia.org/wiki?curid=2500240", "title": "Modibo Ke\u00efta", "text": "Nato nel villaggio di Bamako-Coura, nei pressi del centro di Bamako, allora capitale del Sudan francese. La sua famiglia era di origini maliane e praticava la religione musulmana. Dopo aver iniziato gli studi a Bamako, continu\u00f2 alla \u00c9cole normale sup\u00e9rieure William Ponty di Dakar dove emerse per la sua eccellenza negli studi. All'inizio del 1936 lavor\u00f2 come insegnante nei centri di Bamako, Sikasso e Timbuctu.\nL'attivit\u00e0 politica.\nInizi\u00f2 l'attivit\u00e0 politica partecipando come attivista all'interno di numerose associazioni ed in collaborazione con Daniel Ouezzin Coulibaly collabor\u00f2 alla fondazione del movimento degli insegnanti dell'Africa occidentale; in seguito si un\u00ec alla cellula di Bamako del movimento politico di ispirazione comunista \"Groupes d'Etudes Communistes\" (GEC). Nel 1943 fond\u00f2 la rivista anti-colonialista \"L'oeil de K\u00e9n\u00e9dougou\" a causa dei cui articoli fu imprigionato nel 1946 per un periodo di tre settimane nel carcere francese di \"Prison de la Sant\u00e9\" a Parigi. Nel 1945 fu eletto alla Quarta Repubblica francese come rappresentante della GEC e del \"Parti D\u00e9mocratique Soudanais\". Successivamente in quello stesso anno, insieme a Mamadou Konat\u00e9, fond\u00f2 il movimento del \"Bloc soudanais\" che avrebbe in seguito dato vita al partito politico dell\"'Union Soudanaise-Rassemblement D\u00e9mocratique Africain\". Nell'ottobre 1946 fu tra i fondatori del \"Rassemblement D\u00e9mocratique Africain\" o RDA, formatosi durante un'assemblea generale di delegati provenienti da tutte le colonie francesi d'Africa.\nIl movimento ebbe come presidente il Presidente della Costa d'Avorio F\u00e9lix Houphou\u00ebt-Boigny, mentre Modibo Ke\u00efta assunse la carica di Segretario del partito affiliato del nuovo movimento, la \"Union Soudanaise-Rassemblement D\u00e9mocratique Africain\" (US-RDA). Nel 1948 fu eletto consigliere generale del Sudan francese e nel 1956 ricopr\u00ec la carica di sindaco della capitale Bamako e membro dell'Assembl\u00e9e nationale francese. In qualit\u00e0 di membro del parlamento francese ricopr\u00ec per ben due volte come segretario di Stato nel governo di Maurice Bourg\u00e8s-Maunoury e di F\u00e9lix Gaillard. Il 20 luglio 1960 venne eletto presidente dall'assemblea costituente della Federazione del Mali composta dall'unione dei due stati del Sudan francese, del Senegal, del Benin (allora Dahomey) e dell'Alto Volta. Tuttavia proprio a seguito della costituzione di questa nuova realt\u00e0 politica si crearono le prime divisioni tra Modibo Ke\u00efta ed i suoi pi\u00f9 stretti collaboratori ed alleati, in particolare con il poeta e politico senegalese L\u00e9opold S\u00e9dar Senghor, sul concetto di \"Socialismo africano\". Mentre la maggioranza degli altri esponenti politici della Federazione del Mali propendeva per una versione democratica e moderata del \"Socialismo africano\" basata sulla gestione decentrata del potere, l'idea di Modibo Ke\u00efta era diametralmente opposta ed ispirata ad una idea nettamente marxista-leninista della Federazione con una forma statale fortemente centralizzata.\nL'indipendenza del Mali ed i problemi interni.\nCon lo scopo di difendere la sua impostazione politica, Modibo Ke\u00efta provoc\u00f2 della spaccature insanabili che portarono alla fine della Federazione del Mali e nel 1960 proclam\u00f2 la totale indipendenza del Sudan francese con il nuovo nome di Repubblica del Mali. Si cre\u00f2 immediatamente una aspra tensione politica con il vicino Senegal, al punto da portare alla chiusura della linea ferroviaria Dakar-Kayes, fondamentale per le attivit\u00e0 commerciali del Mali, causando cos\u00ec gravi problemi economici e un ulteriore isolamento del suo paese. Nel 1961 Ke\u00efta asser\u00ec ulteriormente la volont\u00e0 indipendentista del Mali chiedendo ufficialmente la chiusura di alcune basi militari francese presenti sul territorio, e dando vita alla nuova moneta corrente nazionale, il \"Franco del Mali\"; queste ultime scelte politiche isolarono ulteriormente il Mali soprattutto allontanandolo dalla Francia.\nDeterminato a intraprendere la via per la costruzione di un paese ispirato all'idea del \"Socialismo africano\", Ke\u00efta si adoper\u00f2 per la nazionalizzazione delle aziende nazionali ed estere, ottenendo per\u00f2 come unico risultato la creazione di un vasto gruppo di organismi parassitari ed improduttivi. L'azione pi\u00f9 forte dal punto di vista della nazionalizzazione delle imprese e delle attivit\u00e0 produttive fu la creazione della Somiex, un ente statale creato per la gestione in regime monopolistico del commercio dei prodotti nazionali (canna da zucchero, t\u00e8, latte in polvere) e per la loro distribuzione nel territorio interno. Ci\u00f2 diede vita tuttavia ad un vasto regime di sprechi e caus\u00f2 una grave inflazione che determin\u00f2 a sua volta un forte malcontento nella popolazione, soprattutto tra le classi degli agricoltori e degli uomini d'affari.\nIl malcontento port\u00f2 a numerose manifestazioni di dissenso fino ad arrivare nel giugno 1968 allo sciopero degli agricoltori, i quali si rifiutarono in segno di protesta di pagare il sovvenzionamento forzato al partito unico del Presidente. Presso il centro cittadino di Ou\u00e9less\u00e9bougou i contadini si rifiutarono di consegnare all'OPAM, l'azienda nazionalizzata per il commercio dei prodotti agricoli, le produzioni di miglio e seguirono da parte delle forze di polizia l'arresto il 19 giugno di quindici contadini, che vennero liberati con la forza dalla popolazione stessa.\nIl colpo di Stato del 1968.\nIl 19 novembre 1968 Ke\u00efta venne deposto da un colpo di Stato incoraggiato anche dall'assoluta mancanza di consenso popolare riguardo alle sue scelte politiche. Inizialmente, con lo scopo di non aggravare la situazione interna, gli stessi fautori del colpo di Stato chiesero a Keyta di ritornare al suo compito di Presidente con l'impegno di cambiare politica soprattutto in campo economico. Dopo il suo rifiuto i militari fautori del colpo di Stato formarono un \"Comitato Militare di Liberazione Nazionale\" capitanato dal tenente Moussa Traor\u00e9, il quale non aveva partecipato direttamente al colpo militare. Dopo l'istituzione del regime militare ed il suo rifiuto a collaborare, Ke\u00efta fu arrestato ed imprigionato nella citt\u00e0 settentrionale di Kidal, dove mor\u00ec il 16 maggio 1977.\nLa visione pan-africana.\nL'intera carriera politica di questo statista africano \u00e8 stata improntata e dedicata al suo desiderio di un'Africa unita come una sola realt\u00e0 non solo geografica. Dopo l'infruttuosa esperienza della Federazione del Mali, ed il suo acceso dissidio con Senghor, Ke\u00efta tent\u00f2 una nuova esperienza pan-africana in collaborazione con Ahmed S\u00e9kou Tour\u00e9, presidente della Guinea e con Kwame Nkrumah, presidente del Ghana per la creazione della \"Unione degli Stati dell'Africa Occidentale\". Questa visione pan-africana ebbe maggior successo con la creazione della Organizzazione dell'Unit\u00e0 Africana (OAU) nel 1963, realt\u00e0 politica internazionale che venne poi sostituita nel 2002 dall'Unione africana.\nSempre nel 1963 Ke\u00efta si adoper\u00f2 per la risoluzione di un importante conflitto internazionale scoppiato in terra d'Africa, ovvero la cosiddetta guerra delle sabbie, tra regno del Marocco ed Algeria. Nel tentativo di mediare tra le due nazioni organizz\u00f2 un summit a Bamako e con la collaborazione del sovrano etiope riusc\u00ec ad arrivare ad una mediazione nei cosiddetti \"accordi di Bamako\" che portarono alla fine del conflitto."}
{"id": "2500241", "revid": "404137", "url": "https://it.wikipedia.org/wiki?curid=2500241", "title": "Archeomafia", "text": ""}
{"id": "2500242", "revid": "767487", "url": "https://it.wikipedia.org/wiki?curid=2500242", "title": "Eureka (film 1983)", "text": "Eureka \u00e8 un film del 1983 diretto da Nicolas Roeg.\nLa pellicola, con protagonisti Gene Hackman, Rutger Hauer e Mickey Rourke, \u00e8 liberamente ispirata alla vita del filantropo sir Harry Oakes.\nTrama.\nJack McCann \u00e8 un cercatore d'oro che ha avuto molta fortuna. La sua attivit\u00e0 \u00e8 riuscita a rendergli bene e lui, in poco tempo, ha accumulato un vero e proprio patrimonio. Divenuto ricco decide di trasferirsi ai Caraibi ma la sua vita non \u00e8 semplice. A preoccuparlo, in particolar modo, \u00e8 la figlia Tracy che ha sposato Claude Maillot Van Horne, playboy francese. Un evento \u00e8 il matrimonio tra i due, che a Jack era stato profetizzato ai tempi della corsa all'oro. A rendergli la vita difficile \u00e8 anche un boss mafioso che lo assedia perch\u00e9 vorrebbe costruire un casin\u00f2 sull'isola.\nCritica.\nDa larga parte della critica considerato il film che segna l'inizio del declino artistico di Roeg, per alcuni \u00e8 uno degli esempi pi\u00f9 evoluti del suo metodo cinematografico. \u00ab\"Eureka\" \u00e8 il film in cui pi\u00f9 di ogni altro la poetica frammentaria di Roeg trova una paradossale forma compiuta. [...] A quattordici anni dall'esordio cinematografico, il regista inglese produce l'opera pi\u00f9 compatta e a suo modo calibrata: gi\u00e0 avviata invero con \"Il lenzuolo viola\" e portata poi a completa maturazione con \"La signora in bianco\", la strutturazione di una personale forma narrativa, basata anche sugli sperimentalismi delle prime pellicole, trova in \"Eureka\" il pieno svolgimento\u00bb."}
{"id": "2500243", "revid": "72396", "url": "https://it.wikipedia.org/wiki?curid=2500243", "title": "Mercedes Cup 2007 - Singolare", "text": "Il singolare del torneo di tennis Mercedes Cup 2007, facente parte dell'ATP Tour, ha avuto come vincitore Rafael Nadal che ha battuto in finale Stanislas Wawrinka 6-4, 7-5."}
{"id": "2500246", "revid": "38120", "url": "https://it.wikipedia.org/wiki?curid=2500246", "title": "Go Nagai Manga Heroes Crossover Collection - Dynamic Heroes", "text": ""}
{"id": "2500247", "revid": "36426", "url": "https://it.wikipedia.org/wiki?curid=2500247", "title": "Chiesa di Santa Susanna (Roma)", "text": ""}
{"id": "2500249", "revid": "237256", "url": "https://it.wikipedia.org/wiki?curid=2500249", "title": "Aleksandr Voronskij", "text": ""}
{"id": "2500250", "revid": "237256", "url": "https://it.wikipedia.org/wiki?curid=2500250", "title": "Alexander Voronsky", "text": ""}
{"id": "2500251", "revid": "287204", "url": "https://it.wikipedia.org/wiki?curid=2500251", "title": "Countrywide Classic 2007", "text": "Il Countrywide Classic 2007 \u00e8 un torneo di tennis giocato sul cemento.\n\u00c8 stata l'81\u00aa edizione del Countrywide Classic, che fa parte della categoria International Series nell'ambito dell'ATP Tour 2007.\nSi \u00e8 giocato al Tennis Center di Los Angeles in California dal 16 al 23 luglio 2007.\nCampioni.\nSingolare.\n Radek \u0160t\u011bp\u00e1nek ha battuto in finale James Blake, 7-6(7), 5-7, 6-2\nDoppio.\n Bob Bryan / Mike Bryan hanno battuto in finale Scott Lipsky / David Martin, 7-6(5), 6-2"}
{"id": "2500253", "revid": "1573940", "url": "https://it.wikipedia.org/wiki?curid=2500253", "title": "Osmia steinmanni", "text": "Osmia steinmanni \u00e8 un imenottero apoideo della famiglia Megachilidae, riconosciuto solo nel 2002. \nDescrizione.\n\u00c8 lunga tra gli 8 e i 10 mm e si distingue dalla congenere \"Osmia inermis\" per la differente forma della mandibola.\nDistribuzione.\nFino ad ora \u00e8 stata censita solo nelle regioni alpine della Svizzera orientale. Individui di entrambi i sessi sono stati osservati ad Ebenalp, Altenalp e F\u00e4lalp, sulle pendici del S\u00e4ntis, nel cantone di Appenzello Interno. Altri individui maschi sono stati trovati ad Avers nel canton Grigioni."}
{"id": "2500255", "revid": "124577441", "url": "https://it.wikipedia.org/wiki?curid=2500255", "title": "Principe dei gigli", "text": "Il Principe dei gigli \u00e8 l'ipotesi ricostruttiva di affresco minoico realizzato sull'isola greca di Creta attorno al 1550 a.C.\nUna copia moderna del \"Principe dei Gigli\" \u00e8 situata nel lungo corridoio noto come il Corridoio della Processione al palazzo di Cnosso, mentre l'originale viene esposto al Museo archeologico di Candia.\nLa figura del cosiddetto \"re sacerdote\" di Cnosso \u00e8 una delle pi\u00f9 popolari immagini dell'arte minoica, tuttavia la sua ricostruzione \u00e8 arbitraria. \nL'affresco rappresenta un uomo con un copricapo riccamente decorato nell'intento di attirare qualcosa verso di se. \u00c9 costituito da tre antichi frammenti di intonaco dipinto (la corona, il tronco, la gamba sinistra); le altre parti sono moderne e dunque posticce o ipotetiche. Quando Arthur Evans scopr\u00ec i frammenti d'intonaco nel 1901, scrisse che questi appartenevano a differenti personaggi e che \u00abil tronco potrebbe suggerire la figura di un pugile\u00bb. L'osservazione anatomica di questo tronco mostra una poderosa muscolatura contratta sulla sinistra; il braccio scomparso era sicuramente in posizione ascendente, poich\u00e9 il muscolo pettorale \u00e8 sollevato. Queste osservazioni ci permettono di concludere che il tronco fosse quello di un pugile, somigliante alle molte rappresentazioni atletiche incise sul \"Vaso del Pugile\" proveniente da Ag\u00eda Tri\u00e1da. La corona di gigli apparteneva a un altro personaggio, forse una sacerdotessa (come nel sarcofago di Ag\u00eda Tri\u00e1da). I rilievi dipinti dei due atleti che lottano nel palazzo di Cnosso erano sicuramente il modello dell'affresco dei \"Bambini che lottano\" di Akrotiri a Thera."}
{"id": "2500261", "revid": "1442080", "url": "https://it.wikipedia.org/wiki?curid=2500261", "title": "Countrywide Classic 2007 - Singolare", "text": "Il singolare del torneo di tennis Countrywide Classic 2007, facente parte dell'ATP Tour, ha avuto come vincitore Radek \u0160t\u011bp\u00e1nek che ha battuto in finale James Blake 7-6(7), 5-7, 6-2."}
{"id": "2500263", "revid": "120696999", "url": "https://it.wikipedia.org/wiki?curid=2500263", "title": "Punta Dunant", "text": "La Punta Dunant (in precedenza denominata \"Ostspitze\") (4.632\u00a0) \u00e8 una vetta secondaria della Punta Dufour nel Massiccio del Monte Rosa ed \u00e8 solo due metri pi\u00f9 bassa della punta principale.\nToponimo.\nIl precedente toponimo \"Ostspitze\" significava \"vetta orientale\".\nNel 2014 la montagna \u00e8 stata rinominata in onore di Henry Dunant fondatore della Croce Rossa.\nCaratteristiche.\nSi trova nel territorio del comune di Zermatt.\nA causa della prominenza di soli 15 metri rispetto alla Punta Dufour la montagna non \u00e8 inserita nell'elenco principale dei 4000 delle Alpi ma solamente nell'elenco secondario.\nStoria.\nLa prima salita alla vetta fu compiuta nel 1854, un anno prima di quella alla Punta Dufour. D'altra parte a quel tempo non si poteva sapere se fosse pi\u00f9 o meno alta della Punta Dufour."}
{"id": "2500266", "revid": "1745361", "url": "https://it.wikipedia.org/wiki?curid=2500266", "title": "Metione", "text": "Metione (in greco antico \u039c\u03b7\u03c4\u03af\u03c9\u03bd \"M\u0113t\u00ec\u014dn\") \u00e8 un personaggio della mitologia greca, figlio di Eretteo e di Prassitea.\nSua moglie fu Alcippe, e tra i suoi figli ci sono Dedalo, Palamone, Eupalamo e Sicione (\u03a3\u03b9\u03ba\u03c5\u03ce\u03bd), \nA volte Dedalo viene definito come figlio di Palamone o di altri padri.\nMitologia.\nRe di Atene e di Prassieta aveva alcuni fratelli e molte sorelle, Cecrope II, Orneo, Pandoro, Procri, Creusa, Ctonia e Orizia.\nSecondo altri autori il numero di fratelli e sorelle era molto superiore ed i suoi figli, chiamati Metionidi, ebbero un ruolo importante per quanto riguarda la successione al trono riuscendo a scacciare il futuro re Pandione II."}
{"id": "2500268", "revid": "991694", "url": "https://it.wikipedia.org/wiki?curid=2500268", "title": "Ostpitze", "text": ""}
{"id": "2500271", "revid": "1543377", "url": "https://it.wikipedia.org/wiki?curid=2500271", "title": "Dutch Open 2007", "text": "Il Dutch Open 2007 (conosciuto anche come \"Priority Telecom Open\") \u00e8 stato un torneo di tennis giocato sulla terra battuta.\n\u00c8 stata la 50\u00aa edizione del Dutch Open, che fa parte della categoria International Series nell'ambito dell'ATP Tour 2007. \nSi \u00e8 giocato allo Sportlokaal de Bokkeduinen di Amersfoort nei Paesi Bassi, dal 16 al 23 luglio 2007.\nCampioni.\nSingolare maschile.\n Steve Darcis ha battuto in finale Werner Eschauer, 6-1, 7-6(1)\nDoppio.\n Juan Pablo Brzezicki / Juan Pablo Guzm\u00e1n hanno battuto in finale Robin Haase / Rogier Wassen, 6-2, 6-0"}
{"id": "2500281", "revid": "1745361", "url": "https://it.wikipedia.org/wiki?curid=2500281", "title": "Palamone", "text": "Nella mitologia greca, Palamone era il nome di uno dei figli di Metione.\nIl mito.\nSecondo una versione del mito era il padre di Dedalo, altre riportano altri padri: Eupalamo o il di lui figlio Metione."}
{"id": "2500283", "revid": "1442080", "url": "https://it.wikipedia.org/wiki?curid=2500283", "title": "Dutch Open 2007 - Singolare", "text": "Il singolare del torneo di tennis Dutch Open 2007, facente parte dell'ATP Tour, ha avuto come vincitore Steve Darcis che ha battuto in finale Werner Eschauer 6-1, 7-6(1)."}
{"id": "2500288", "revid": "2373", "url": "https://it.wikipedia.org/wiki?curid=2500288", "title": "Buskers", "text": ""}
{"id": "2500290", "revid": "287204", "url": "https://it.wikipedia.org/wiki?curid=2500290", "title": "Providence (disambigua)", "text": ""}
{"id": "2500294", "revid": "648716", "url": "https://it.wikipedia.org/wiki?curid=2500294", "title": "Eupalamo", "text": "Nella mitologia greca, Eupalamo era il nome di uno dei figli di Metione.\nIl mito.\nSecondo una versione del mito era il padre di Dedalo. In altre fonti gli sono attribuiti padri diversi: Palamone o il figlio stesso di Eupalamo Metione (infatti secondo una versione minore Eupalamo non era il figlio di Metione ma il padre).\nEbbe una figlia, Metiadusa "}
{"id": "2500298", "revid": "284938", "url": "https://it.wikipedia.org/wiki?curid=2500298", "title": "Taweret", "text": ""}
{"id": "2500301", "revid": "287204", "url": "https://it.wikipedia.org/wiki?curid=2500301", "title": "Austrian Open 2007", "text": "L'Austrian Open 2007 \u00e8 stato un torneo di tennis giocato sulla terra battuta.\n\u00c8 stata la 37\u00aa edizione dell'Austrian Open, \nche fa parte della categoria International Series Gold nell'ambito dell'ATP Tour 2007. \nSi \u00e8 giocato al Kitzb\u00fchel Sportpark Tennis Stadium di Kitzb\u00fchel in Austria, dal 23 al 30 luglio 2007.\nCampioni.\nSingolare maschile.\n Juan M\u00f3naco ha battuto in finale Potito Starace, 5-7, 6-3, 6-4\nDoppio.\n Luis Horna / Potito Starace hanno battuto in finale Tomas Behrend / Christopher Kas, 7-6(4), 7-6(5)"}
{"id": "2500310", "revid": "648716", "url": "https://it.wikipedia.org/wiki?curid=2500310", "title": "Metiadusa", "text": "Nella mitologia greca, Metiadusa era il nome di una delle figlie di Eupalamo.\nIl mito.\nFu la sposa di Cecrope II, che era anche un suo parente, suo zio, attraverso Eretteo. Dall'unione nacque Pandione II. \nSecondo una versione del mito era sorella di Dedalo."}
{"id": "2500330", "revid": "1573940", "url": "https://it.wikipedia.org/wiki?curid=2500330", "title": "CMS ASP NET", "text": ".NET CMS altrimenti noto come CMS ASP NET, \u00e8 una piattaforma CMS open source per la realizzazione e lo sviluppo di blog. Realizzata in ambiente .NET si caratterizza per la semplicit\u00e0 d'uso e d'installazione, dato che consente la creazione di blog personali, senza necessitare di connessioni a database. Derivata da una applicazione creata in Russia nel 2003 dal nome \"Website Creator\", attualmente viene distribuita in sei lingue e si pu\u00f2 scaricare liberamente. L'ultima versione, la si installa con un solo click tramite Webmatrix ed \u00e8 anche stand-alone (portable).\n\".NET CMS\" si distingue per riuscire a gestire con una sola installazione, infiniti blog e siti web con template, grafica e contenuti differenti. I contenuti e gli articoli messi on-line con questa piattaforma, si caratterizzano per l'aspetto wikipediano, ovvero, ogni qualvolta viene pubblicato un contenuto, in automatico, le parole e le frasi correlate in altri articoli, si trasformano in link che puntano all'articolo di riferimento.\nStoria.\nLa prima release dal nome Gulp! Nasce nel 2009 quando per la prima volta il software proprietario denominato Website Creator, viene appositamente sistemato e reso pubblico nei circuiti internazionali Open Source. L'applicativo \u00e8 stato sviluppato a San Pietroburgo, ad incominciare dal 2003, attualmente la distribuzione ufficiale comprende le lingue russo, inglese, francese, tedesco, spagnolo e italiano e viene sviluppata in Lettonia da un gruppo no-profit che vuole rimanere anonimo.\nMulti-blogging.\n.NET CMS permette di creare infiniti blog per ogni installazione. Consente infatti di gestire con una sola installazione un network di blog, che condividono amministrazione e utenza."}
{"id": "2500335", "revid": "287204", "url": "https://it.wikipedia.org/wiki?curid=2500335", "title": "Indianapolis Tennis Championships 2007", "text": "L'Indianapolis Tennis Championships 2007\u00e8 stato un torneo di tennis giocato sul cemento.\n\u00c8 stata la 20\u00aa edizione dell'Indianapolis Tennis Championships, che fa parte della categoria International Series nell'ambito dell'ATP Tour 2007. \nSi \u00e8 giocato al Tennis Center di Indianapolis negli Stati Uniti, dal 23 al 30 luglio 2007.\nCampioni.\nSingolare.\n Dmitrij Tursunov ha battuto in finale Frank Dancevic, 6\u20134, 7\u20135\nDoppio.\n Juan Mart\u00edn del Potro / Travis Parrott hanno battuto in finale Tejmuraz Gaba\u0161vili / Ivo Karlovi\u0107, 3\u20136, 6\u20132, 10\u20136"}
{"id": "2500348", "revid": "767487", "url": "https://it.wikipedia.org/wiki?curid=2500348", "title": "Rec 2", "text": "Rec 2 (reso graficamente come [\u2022REC]\u00b2) \u00e8 un film horror spagnolo del 2009 diretto da Jaume Balaguer\u00f3 e Paco Plaza, gi\u00e0 registi del primo capitolo distribuito nel 2007.\nTrama.\nUna squadra G.E.O. (l'unit\u00e0 d'\u00e9lite della polizia spagnola) viene chiamata a raccolta per intervenire ed entrare, assieme al dottor Owen, funzionario del Ministero della Salute, nel palazzo di Barcellona posto scrupolosamente in quarantena in seguito alla propagazione di un pericolosissimo virus. Il dottor Owen \u00e8 in realt\u00e0 un sacerdote esorcista, inviato dal Vaticano per recuperare un campione di sangue di Tristana Medeiros (una bambina portoghese che a 11 anni cominci\u00f2 a manifestare i primi sintomi di una possessione demoniaca, e della quale padre Albelda se ne prese carico per studiare i sintomi fisiologici della possessione), con il quale si potrebbe ricavare un antidoto al virus. I membri della squadra G.E.O. si rendono conto di non aver alcuna possibilit\u00e0 di andarsene, poich\u00e9 per uscire dall'edificio occorre un riconoscimento vocale del sacerdote che autorizzi la fine della missione, e padre Owen non \u00e8 disposto a dar l'ordine senza aver prima ottenuto il sangue. La squadra G.E.O. subisce vari attacchi da parte di alcuni degli inquilini infetti del condominio; mentre gettano dalla balaustra un infetto che li stava attaccando, si accorgono della presenza di altre persone sane nell'edificio, munite di videocamera, e vanno a cercarle.\nDurante gli attacchi la squadra G.E.O. perde due dei suoi componenti: Martos viene posseduto e successivamente imprigionato in una stanza, sulla cui porta padre Owen pianta un coltello e vi appende un crocifisso, mentre Larra si suicida, accerchiato dagli inquilini infetti; rimangono il capo Fern\u00e1ndez e Rosso. Dopo aver accettato il fatto che l'unico modo per andarsene \u00e8 trovare il sangue, tornano nell'attico per trovare quello che stavano cercando: nel laboratorio riescono a trovare una fiala con il sangue di Tristana che, durante la procedura di verifica effettuata da padre Owen, prende fuoco facendo rompere la provetta e lasciando come ultima risorsa trovare proprio Tristana per prelevare direttamente da lei un altro campione. \u00c8 allora che padre Owen rivela agli altri di essere un esorcista.\nAttraverso una registrazione fatta da una telecamera diversa, si scopre che i civili introdottisi nell'edificio sono un trio di adolescenti ribelli (Mire, Tito e Ori) che hanno seguito uno dei pompieri che era rimasto fuori dall'edificio e un inquilino (il padre di Jennifer) attraverso i condotti fognari. Una volta dentro i ragazzi si uniscono al pompiere e all'uomo, ma quando si accorgono che qualcosa non va e cercano di scappare, trovano il tombino gi\u00e0 sigillato dalla polizia: tutte le vie d'ingresso e d'uscita del palazzo infatti sono state bloccate. I ragazzi, accompagnati dal padre di Jennifer nel suo appartamento, si imbattono in sua moglie Mari, che li aggredisce ma viene uccisa; il pompiere viene attaccato da Martos e ucciso accidentalmente da Mire, che spara a Martos subito dopo.\nPadre Owen, Fern\u00e1ndez e Rosso uccidono padre di Jennifer, ormai infettato, e cercano di capire cosa sia successo nell'appartamento. Il giovane Tito, anch'egli infettato dopo essere stato morso da Martos, viene immobilizzato e, dopo aver rinchiuso in una stanza gli altri due, viene interrogato dal sacerdote per sapere dove si trova Tristana; a sorpresa appare \u00c1ngela, scioccata ma sana e salva, stringendo a s\u00e9 la telecamera di Pablo. Il gruppo quindi apprende, dalle risposte criptiche di un posseduto Tito, e con l'aiuto di \u00c1ngela, che Tristana si trova nell'attico, dove alcune aree sono accessibili solo nella totale oscurit\u00e0 ad eccezione della visione notturna.\nSaliti nuovamente nell'attico individuano Tristana, che per\u00f2 li scopre e uccide Fern\u00e1ndez. \u00c1ngela uccide Tristana sparandole alla testa con un fucile da caccia facendo disperare padre Owen, il quale aveva bisogno di un campione del sangue di Tristana da viva. I due iniziano a litigare, e un'infuriata \u00c1ngela ordina al sacerdote di dare l'ordine per l'evacuazione il prima possibile, ma padre Owen rifiuta e lei lo aggredisce. Rosso protesta e la minaccia, ma \u00c1ngela lo uccide sparandogli; la telecamera cade a terra e continua a registrare \u00c1ngela mentre, con risata diabolica, rende chiaro che ora \u00e8 lei l'ospite del demone che causa la possessione. \u00c1ngela uccide padre Owen sbattendogli la testa sul pavimento, dopodich\u00e9 imita la sua voce dando l'ordine per l'evacuazione e sostenendo che lui rimane perch\u00e9 \u00e8 infetto e che l'unica sopravvissuta \u00e8 una donna. Quando l'operatrice domanda come sia possibile che ci sia un'unica sopravvissuta, \u00c1ngela si volta verso la telecamera che, guastandosi, rivela cosa le \u00e8 successo subito dopo essere stata catturata da Tristana: invece di ucciderla, il mostro ha trasmesso attraverso la bocca un organismo vermiforme, origine della malattia; dopo aver sentito la squadra G.E.O. arrivare, \u00c1ngela si \u00e8 nascosta.\nProduzione.\nLe riprese si sono svolte dal 10 novembre al 24 dicembre 2008 in un palazzo della via Rambla de Catalunya al civico 34, presso cui \u00e8 stato girato anche il primo film.\nLa trama del film \u00e8 stata concepita durante la promozione mondiale di \"Rec\", nella speranza di fornire risposte a sottotrame e misteri irrisolti che erano spesso dibattuti dal pubblico. La storia inizia a poco tempo di distanza dal capitolo precedente.\nIl direttore della fotografia Pablo Rosso interpreta Rosso, un soldato incaricato delle riprese video (mentre in \"Rec\" interpreta il cameraman Pablo, collega di \u00c1ngela). Qui le prospettive (diversamente dal primo film che sfruttava solo il punto di vista di Pablo) sono tre: le telecamere utilizzate dalla G.E.O., quella degli adolescenti e quella professionale dei protagonisti di \"Rec\".\nDistribuzione.\nIl lungometraggio \u00e8 stato presentato fuori concorso, durante la proiezione di mezzanotte, alla 66\u00aa Mostra internazionale d'arte cinematografica di Venezia il 2 settembre 2009. \u00c8 stato distribuito in Spagna il 2 ottobre successivo, e in Italia il 5 gennaio 2010 da Mediafilm. Il doppiaggio italiano \u00e8 stato effettuato presso lo Studio Asci di Milano, con la direzione e l'adattamento dei dialoghi a cura di Antonello Governale, come gi\u00e0 successo con \"Rec\".\nAccoglienza.\nIl film \u00e8 stato accolto positivamente dalla critica cinematografica. Sull'aggregatore Rotten Tomatoes detiene un percentuale di gradimento dell 68% sulla base di 72 recensioni, con un voto ponderato di 6,21 su 10 e un consenso generale che ne apprezza il fatto di aver saputo conservare l'atmosfera agghiacciante di \"Rec\", seppur in mancanza della \"sorprendente scossa\" del primo capitolo. Su Metacritic il punteggio ottenuto \u00e8 di 52 su 100, corrispondente a \u00abrecensioni miste o medie\u00bb, sulla base di 13 recensioni.\nSequel.\nNel 2012 \u00e8 uscito \"Rec 3 - La genesi\", diretto solo da Paco Plaza, in cui viene mostrata la propagazione del contagio e i cui eventi si svolgono parallelamente al primo capitolo.\nNel 2014 \u00e8 infine uscito l'ultimo film della serie, \"\", diretto solo da Jaume Balaguer\u00f3, che mostra l'esito del contagio."}
{"id": "2500354", "revid": "709565", "url": "https://it.wikipedia.org/wiki?curid=2500354", "title": "Exiles (Malibu Comics)", "text": "Gli Exiles sono stati un gruppo di personaggi dei fumetti creati da Steve Gerber, Tom Mason, Dave Olbrich e Chris Ulm (testi) e Paul Pelletier (disegni), pubblicati dalla Malibu Comics nel 1993.\nStoria.\nIl gruppo venne fondato e guidato da Rachel Deming. La maggior parte della storia ruotava intorno a un fatale \"virus Theta\", il trattamento del quale conferiva ai personaggi poteri sovrumani. Ciononostante, la mancanza di allenamento, coesione e leadership port\u00f2 il gruppo al disastro. A differenza degli ordinari \"plot\" narrativi secondo i quali varie persone vengono riunite in un gruppo per sconfiggere il male e diventano un team affiatato, in questa serie infatti degli errori strategici causarono una forte esplosione generata dalla recluta Amber Hunt, che uccise o menom\u00f2 tutti gli altri membri del gruppo e distrusse il loro quartier generale. Ci\u00f2 avvenne alla fine del numero 4 (ultimo numero della serie), che funse anche da prologo di \"Break-Thru\", il primo crossover della Ultraverse.\nDopo l'acquisizione della Malibu da parte della Marvel Comics, venne aperta una nuova serie dal titolo \"The All-New Exiles\" durata 11 numeri. Di quel gruppo (scioltosi definitivamente in \"Ultraforce\" vol. 2 n. 13) fece parte anche il mutante Fenomeno.\nOrigini.\nLa serie Exiles fu concepita nel 1992 da Mason, Olbrich e Ulm quando ancora la Malibu era parte della Image Comics, quindi ben prima della creazione dell'Ultraverse. Fu annunciato come culmine del primo arco narrativo un cross-over con gli Youngblood di Rob Liefeld, con entrambi i gruppi schierati contro la \"Visionary Production\". Durante il cross-over si sarebbero verificate situazioni che poi Gerber avrebbe riciclato in modo pi\u00f9 estremo nel suo restyling della serie. Gli Exiles avrebbero subito un pesantissimo assalto al loro quartier generale con la morte di un elemento. Al culmine della saga un altro componente del gruppo sarebbe passato agli Youngblood. Nuovi elementi destinati a colmare le perdite sarebbero apparsi nelle testate successive, in un progetto che prevedeva un roster del gruppo particolarmente mutevole a causa di abbandoni, tradimenti e alcune morti (concetto poi impiegato un decennio pi\u00f9 tardi dalla Marvel Comics per il \"proprio\" gruppo Exiles). Il progetto per\u00f2 si aren\u00f2 dopo un solo numero -intanto completato a livello grafico da Pelletier- in quanto i tre suoi autori erano troppo impegnati su altre serie. Tempo dopo, la Malibu affid\u00f2 la serie a Steve Gerber che la ridusse a quattro numeri trasformandola in uno start-up per il crossover Break Thru."}
{"id": "2500356", "revid": "1305772", "url": "https://it.wikipedia.org/wiki?curid=2500356", "title": "Exiles", "text": ""}
{"id": "2500359", "revid": "50099", "url": "https://it.wikipedia.org/wiki?curid=2500359", "title": "Barikot", "text": "Barikot, l'antica Bazira, \u00e8 una citt\u00e0 del Pakistan, della Provincia della Frontiera del Nord Ovest, nella valle dello Swat.\nUn tempo importante centro del U\u1e0d\u1e0diyana fu assediata da Alessandro Magno nel 327 a.C.&lt;br&gt;\nCon A\u015boka Barikot divenne parte dell'Impero Maurya e sub\u00ec l'influenza buddhista.\nSuccessivamente rimase una citt\u00e0 importante nel Regno indo-greco, centro di diffusione del Buddhismo verso l'Asia Centrale e di elaborazione sincretica.&lt;br&gt; \nDal I al III secolo fu parte integrante dell'impero Kushan.\nDal 1984 Barikot \u00e8 oggetto di scavi archeologici diretti dall'IsIAO, grazie ai quali sono state rinvenute le mura di et\u00e0 alessandrina, costruite in base ai sistemi di misura attici e numerosissime statue di arte del Gandhara ora conservate presso il MAO di Torino."}
{"id": "2500360", "revid": "1991", "url": "https://it.wikipedia.org/wiki?curid=2500360", "title": "Bazira", "text": ""}
{"id": "2500363", "revid": "72396", "url": "https://it.wikipedia.org/wiki?curid=2500363", "title": "Afghanistan Football Federation", "text": ""}
{"id": "2500366", "revid": "287204", "url": "https://it.wikipedia.org/wiki?curid=2500366", "title": "Ultraforce", "text": "Ultraforce \u00e8 stato un gruppo di personaggi dei fumetti creati da Gerard Jones (come gruppo) nel 1994, pubblicati dalla Malibu Comics.\nStoria.\nIl loro scopo era di proteggere la gente e di prevenire gli abusi da parte degli altri Ultra.\nDopo l'acquisizione della Malibu da parte della Marvel Comics e l'evento chiamato \"Black September\", l'Ultraforce venne ri-creata mantenendo in parte membri del team precedente e in parte sostituendoli con altri. La nuova serie dur\u00f2 15 numeri e poi venne chiusa per le scarse vendite.\nAltri media.\nGli Ultraforce sono stati protagonisti anche di una serie animata di 13 episodi prodotta dalla DIC Entertainment nel 1995, nonch\u00e9 protagonisti di una serie di \"action figure\" prodotte dalla Galoob tra il 1995 e il 1996."}
{"id": "2500368", "revid": "1543377", "url": "https://it.wikipedia.org/wiki?curid=2500368", "title": "Willie Williams (designer)", "text": "Specializzato nella progettazione di palchi e luci per concerti e teatri \u00e8 noto soprattutto per le sue collaborazioni con la rock band irlandese degli U2 ed \u00e8 riconosciuto come uno degli artisti pi\u00f9 affermati nel suo campo.\nBiografia.\nWillie Williams, figlio di Robert Woodman Williams, \u00e8 nato a Newcastle in Inghilterra ed \u00e8 cresciuto a Sheffield.\nL'avvento del punk determina il suo ingresso sulla scena musicale e inizia a creare luci per varie band come Writz, Deaf School e Stiff Little Fingers. Dopo aver ascoltato l'album degli U2 Boy, Williams contatta il loro manager Paul McGuinness e ottiene il lavoro..\nWilliams ha progettato tutti palchi della band irlandese a partire dal 1983, da quelli pi\u00f9 semplici come quelli del War Tour, Unforgettable Fire Tour, Joshua Tree Tour, Lovetown Tour ed Elevation Tour a quelli pi\u00f9 avveniristici come quelli dello ZooTV Tour, PopMart Tour, Vertigo Tour e 360\u00b0 Tour. Inoltre, in quest'ultimo tour, ha curato gli effetti luminosi.\nHa collaborato anche con artisti come i R.E.M., Bryan Adams, David Bowie, Rolling Stones, Darren Hayes e George Michael. In ambito teatrale, Williams ha realizzato le luci del musical We Will Rock You.\nLe sue sculture di luci sono state esibite in diverse gallerie d'arte. Altri lavori pubblici includono la creazione di impianti di luci al Southbank Centre di Londra e alla Cattedrale di Canterbury. Degne di nota inoltre sono l'esposizione permanente presso il museo della Rock and Roll Hall of Fame di Cleveland e lo \"SkyChurch\", una performance multimediale all'Experience Music Project di Seattle e Washington.\nDefinito dal collega designer Mark Fisher come uno dei pi\u00f9 grandi registi contemporanei di spettacoli, Williams \u00e8 stato insignito di diversi premi, tra i quali si ricorda l'Eddy Award della rivista \"Entertainment Design\" nel 2001 (un premio che viene assegnato a chi ha dato contributi straordinari nel campo dei progetti della tecnologia nel settore dell'intrattenimento) e l'Award for Excellence in Live Design della rivista \"Live Design\" di New York nel 2008 per il progetto del 25 Live Tour di George Michael.\nDiari.\nWillie Williams ha pubblicato, nel sito internet ufficiale degli U2, dei diari che descrivono alcuni concerti tenuti dalla band irlandese. Tali diari sono una vera e propria recensione delle canzoni tenute durante il concerto."}
{"id": "2500369", "revid": "6923", "url": "https://it.wikipedia.org/wiki?curid=2500369", "title": "Mole", "text": "La mole (ex grammomole, simbolo mol) \u00e8 l'unit\u00e0 di misura della quantit\u00e0 di sostanza. Dal 1971 \u00e8 una delle sette grandezze fisiche\nfondamentali del Sistema internazionale.\nA partire dal 20 maggio 2019, la mole \u00e8 definita come la quantit\u00e0 di sostanza che contiene esattamente entit\u00e0 fondamentali, essendo questo il valore numerico della costante di Avogadro quando espressa in mol-1.\nTale definizione \u00e8 stata introdotta nel novembre 2018 nel corso della 26\u00aa Conferenza generale dei pesi e delle misure, sostituendo la vecchia definizione basata sul numero di atomi contenuti in 12 grammi di carbonio-12 (12C, ossia l'isotopo del carbonio con numero di massa 12). In effetti, la ridefinizione della mole \u00e8 stata decisa per rendere le unit\u00e0 di misura indipendenti tra di loro (prima la definizione di mole era legata alla massa) e perch\u00e9 allo stato attuale delle cose \u00e8 possibile determinare il valore numerico della costante di Avogadro con un livello di incertezza accettabile.\nIl numero di particelle contenute in una mole \u00e8 noto come numero di Avogadro, dal chimico e fisico italiano Amedeo Avogadro.\nIl concetto di mole fu introdotto da Wilhelm Ostwald nel 1896.\nMole, quantit\u00e0 chimica e massa molare.\nDalla definizione segue che una quantit\u00e0 di sostanza \u00e8 pari a una mole quando contiene un numero di particelle uguale al valore numerico della costante di Avogadro.\nUna mole della sostanza B contiene particelle di B.\nNormalmente la sostanza B \u00e8 una sostanza pura o una miscela ben definita (l'aria, per esempio, contiene 4 molecole di azoto e 1 molecola di ossigeno, in prima approssimazione). \nLa \"quantit\u00e0 della sostanza B\" diventa la \"quantit\u00e0 di B\" quando la sostanza viene esplicitata (ad esempio \"la quantit\u00e0 dell'aria\" o \"la quantit\u00e0 dell'ossigeno\").\nLa quantit\u00e0 di B \u00e8 il rapporto fra il numero delle particelle considerate e la costante di Avogadro NA:\nin cui:\nLa massa molare di una sostanza B (MB) \u00e8 data dal rapporto fra la massa e la quantit\u00e0 di sostanza di un corpo.\nAd esempio, la massa atomica del sodio \u00e8 pari a 22,99 u; una mole di sodio cio\u00e8 un numero di atomi di sodio pari al valore numerico della costante di Avogadro corrisponde a 22,99 grammi di sostanza. \nLa massa molare del sodio \u00e8 22,99 g/molNa.\nAnalogamente, nel caso dell'acqua (H2O), la massa molecolare \u00e8 pari a 18,016 u; una mole di questa sostanza \u00e8 pari a 18,016 grammi. La massa molare dell'acqua vale 18,016 g/molH\u2082O.\nNel caso del metano (CH4), la cui massa molecolare \u00e8 16,04, mezza mole (quindi met\u00e0 del valore numerico della costante di Avogadro di molecole) corrisponde a 8,02 grammi.\n\u00c8 concettualmente sbagliato utilizzare il termine \"mole\" per indicare la massa molare: mentre quest'ultima \u00e8 una grandezza intensiva che si misura in g/mol o kg/mol, numericamente uguale alla massa molecolare o atomica, la mole \u00e8 una unit\u00e0 di misura di una grandezza estensiva chiamata \"quantit\u00e0 di sostanza\" (o a volte pi\u00f9 sbrigativamente e meno correttamente, \"numero di moli\"). La relazione tra queste grandezze \u00e8:\ndove \"n\" \u00e8 la quantit\u00e0 di sostanza, \"m\" \u00e8 la massa del campione e \"M\" \u00e8 la sua massa molare. La massa del campione nel SI si misura in chilogrammi (kg) ma di solito vengono utilizzati dei sottomultipli (g). La massa molare invece si misura in g/mol (il suo valore numerico coincide con la massa molecolare, che \u00e8 misurata in u.m.a.): la quantit\u00e0 di sostanza risulta perci\u00f2 calcolata in moli (ecco perch\u00e9 si parla di \"numero di moli\").\nTalvolta si preferisce esplicitare il tipo di entit\u00e0 elementari considerate usando le denominazioni ormai obsolete di \"grammoatomo\" (mole di un elemento) e \"grammomolecola\" (mole di un composto). La \"grammomole\" e la \"grammomolecola\" sono state eliminate nel 1963 dal XIII CGPM e sostituite dalla \"mole di sostanza\". Dal 1972 la mole fa parte del SI e in Italia il SI \u00e8 diventato, per legge, l'unico sistema ufficiale di unit\u00e0 di misura. Il SI \u00e8 in vigore in quasi tutto il mondo.\nNei paesi anglosassoni vengono inoltre utilizzate le definizioni di \"libbramolecola\" e \"libbramole\", che sono simili alle definizioni di grammomolecola e grammomole, tranne per il fatto che ci si riferisce alla libbra per la misura della massa.\nAlcune applicazioni del concetto di mole.\nIl concetto di mole \u00e8 utilizzato spesso in chimica, in quanto permette di paragonare particelle di massa differente. Inoltre, riferendoci alle moli anzich\u00e9 al numero di entit\u00e0, ci svincoliamo dall'uso di numeri \"molto grandi\".\nLa mole \u00e8 utilizzata anche nelle definizioni di altre unit\u00e0 di misura; ad esempio la carica di una mole di elettroni \u00e8 chiamata costante di Faraday, pari a 96 485 coulomb, mentre una mole di fotoni \u00e8 detta einstein.\nIl concetto di mole \u00e8 utilizzato anche nelle equazioni di stato dei gas ideali; si ha che una mole di molecole di un qualunque gas ideale, in condizioni normali (temperatura di 0\u00a0\u00b0C e pressione 101\u00a0325 Pa = 1 atm) occupa un volume di 22,414\u00a0L per la legge di Avogadro. Cos\u00ec \u00e8 possibile calcolare il numero di molecole presenti in un dato volume di gas, e quindi la sua massa.\nEsempio - calcoli stechiometrici.\nNel seguente esempio, le moli sono usate per calcolare la massa di CO2 emessa, quando viene bruciato 1\u00a0g di etano. La formula coinvolta \u00e8:\nQui, 3,5 moli di ossigeno reagiscono con 1 mole di etano, per produrre 2 moli di CO2 e 3 moli di H2O. Si noti che la quantit\u00e0 di molecole non necessita di essere bilanciata su ambo i lati dell'equazione: da 4,5 moli di gas si passa a 5\u00a0mol di gas. \nQuesto perch\u00e9 per la quantit\u00e0 delle molecole di gas non conta la massa o il numero di atomi coinvolti, ma semplicemente il numero di particelle individuali. \nNel nostro calcolo \u00e8 prima di tutto necessario calcolare la quantit\u00e0 dell'etano che \u00e8 stato bruciato. \nLa massa di una mole di sostanza \u00e8 definita come pari alla sua massa atomica o molecolare, moltiplicata per la costante di Avogadro. La massa atomica dell'idrogeno \u00e8 pari a 1 u, mentre la massa molare di H \u00e8 pari a 1 g/molH; la massa atomica del carbonio \u00e8 pari a 12 u, la sua massa molare a 12 g/molC; quindi la massa molare del C2H6 \u00e8: 2\u00d712 + 6\u00d71 = 30 g/molC2H6. \nUna mole di etano pesa 30 g. La massa dell'etano bruciato era di 1 g, o 1/30 di mole. La massa molare della CO2 (con massa atomica del carbonio 12 u e dell'ossigeno 16 u) \u00e8: \n2\u00d716 u + 12 u = 44 u, quindi una mole di diossido di carbonio ha una massa di 44 g. \nDalla formula sappiamo che:\nConosciamo anche la massa dell'etano e del diossido di carbonio, quindi:\n\u00c8 necessario moltiplicare per due la massa del diossido di carbonio perch\u00e9 ne vengono prodotte \"due\" moli. D'altra parte sappiamo anche che \u00e8 stato bruciato solo 1/30 di mole di etano. \nE di nuovo:\nE infine:\nIl Giorno della mole.\nIl Giorno della mole viene celebrato il 23 ottobre, tra le 6:02 e le 18:02. Il giorno e l'ora sono stati scelti in modo che la data scritta nel formato statunitense (ovvero: 6:02 10/23) corrisponda alle prime cifre del numero di Avogadro (6,02\u00d71023)."}
{"id": "2500373", "revid": "1442080", "url": "https://it.wikipedia.org/wiki?curid=2500373", "title": "Indianapolis Tennis Championships 2007 - Singolare", "text": "Il singolare dell'Indianapolis Tennis Championships 2007 \u00e8 stato un torneo di tennis facente parte dell'ATP Tour.\nJames Blake era il detentore del titolo, ma ha perso nei quarti contro Sam Querrey.\nDmitrij Tursunov ha battuto in finale 6\u20134, 7\u20135, Frank Dancevic."}
{"id": "2500377", "revid": "550776", "url": "https://it.wikipedia.org/wiki?curid=2500377", "title": "Hard Tail", "text": "Fender Stratocaster Hard Tail \u00e8 un modello di chitarra elettrica, precisamente il primo prototipo della Fender Stratocaster, creato nel 1954 da Leo Fender, con l'aiuto dei suoi bracci destri, Gomez e Tavarez.\nQuesti ultimi affermarono di aver pensato nel 1954 ad un prototipo di stratocaster a ponte fisso, progettando cos\u00ec 20 esemplari, senza tremolo, in produzione limitata da fine marzo 1955."}
{"id": "2500381", "revid": "149727", "url": "https://it.wikipedia.org/wiki?curid=2500381", "title": "Bad Homburg v. d. H\u00f6he", "text": ""}
{"id": "2500386", "revid": "228587", "url": "https://it.wikipedia.org/wiki?curid=2500386", "title": "Lamb (gruppo musicale)", "text": "Lamb \u00e8 un duo musicale di Manchester (Inghilterra). Il duo \u00e8 composto dal produttore Andy Barlow, conosciuto anche con lo pseudonimo di Hipoptimist, e dalla cantautrice Lou Rhodes. \nRaggiungono il successo commerciale con i due singoli \"Gorecki\" e \"Gabriel\".\nStile.\nIl loro stile si basa sulla musica elettronica, influenzata dal trip hop, dalla techno e dal drum and bass.\nBiografia.\nPrime produzioni.\nAndy e Lou si incontrano nel 1994 a Manchester. Il primo era un patito di musica elettronica ed era in cerca di una cantante, mentre Lou era appassionata di folk e di poesie.\nL'album d'esordio arriva nel 1996 e si intitola proprio \"Lamb\". Dopo aver fornito un demo intitolato \"Gold\" alla Fontana Records, vengono subito messi sotto contratto da quest'ultima, che pubblica il disco. L'album ottiene subito ottime critiche e la band si fa subito apprezzare nella scena alternativa inglese. Si notano nel disco l'uso di un contrabbasso e di notevoli manipolazioni elettroniche fornite dalla verve di Andy, mentre la voce di Lou d\u00e0 un tocco intimista e dolce. \n\"Gorecki\" (inserita poi nel film \"Moulin Rouge!\") sar\u00e0 il singolo che trainer\u00e0 l'avvio di carriera del duo.\nNel 1999 arriva \"Fear of Fours\", in cui Andy si concentra ancora sui virtuosismi tecnici (lo stesso titolo sta a significare \"paura per i 4/4\", ossia per i ritmi regolari), mentre Lou fornisce quel poco di melodia.\nNel 2000 suonano al Monza Rock Festival registrando la unanime approvazione di un vastissimo pubblico.\nNel 2001 esce un disco in netto contrasto con i precedenti. Si tratta di \"What Sound\", pi\u00f9 equilibrato e sereno, con tendenze relative alla musica d'autore e alla folktronica, tanto amata da Lou. A questo disco hanno partecipato i chitarristi Jimi Goodwin (Doves) e Arto Lindsay, Me'Shell NdegeOcello (basso) e Michael Franti (cori). \nIn questo disco \u00e8 presente la hit \"Gabriel\".\nIl successivo album \"Between Darkness and Wonder\" prosegue sulla falsariga del precedente. Registrato in un piccolo casolare a Bath, vede la collaborazione di altri musicisti e compositori: il contrabbassista jazz Jon Thorne, il chitarrista islandese Oddur Mar Runnarson e il batterista danese Nikolaj Bjerre. Tuttavia il disco non convince la critica.\nNel 2004 il loro tour ha prodotto show memorabili, secondo la stampa britannica. L'apparizione dal vivo dei Lamb del settembre 2004 al Paradiso di Amsterdam \u00e8 stata \"spacciata\" come la loro ultima performance pubblica. Inoltre era previsto un DVD live di quest'ultimo evento, con pubblicazione nel 2005 ma il disco non \u00e8 stato pubblicato.\nPeriodo di pausa e progetti paralleli.\nDopo \"Between Darkness And Wonder\", Andy e Lou decidono di separarsi di comune accordo, per proseguire ognuno per la propria strada. Viene comunque pubblicata la raccolta \"\" nel giugno del 2004. Nel 2005 questo greatest hits viene seguito dal \"Lamb Remixed\", album di remix delle loro canzoni pi\u00f9 famose. Nello stesso anno viene pubblicato a nome Lamb (si tratta per\u00f2 solo di Andy) la compilation \"Back To Mine - The Vodoo Sessions/Lamb\", che si rif\u00e0 allo stile delle \"LateNightTales\".\nAndy Barlow decide quindi di adottare lo pseudonimo Hip Optimist per mettere mano alle produzioni da solista di Lou. Al contempo, Andy collabora con la cantante Carrie Tree con cui mette in piedi il progetto Luna Seed. Forma inoltre una band chiamata Hoof (con cui tuttavia non incide album). Nel 2011, sotto la sigla Lowb, Andy pubblica l'album solista \"Leap And The Net Would Appear\".\nLou Rhodes, invece, incide tre album da solista in cui ritorna alle sue radici folk. I tre dischi vengono pubblicati dalla sua etichetta discografica indipendente e prendono il nome di \"Beloved One\" (2006, nominato ai Mercury Prize), \"Bloom\" (2007) e \"One Good Thing\" (2010).\nReunion.\nGi\u00e0 nell'agosto 2009, contattati dagli organizzatori del festival musicale The Big Chill, i Lamb si esibiscono insieme dopo lo scioglimento. Numerose sono le altre apparizioni pubbliche fornite dal gruppo (tra queste al Cactus Festival e al Beautiful Days Festival) nel corso del 2009. \nNell'aprile 2011 il duo pubblica alcuni resoconti di questi live in \"Lamb Live At Koko\" (Strata Music).\nNel maggio 2011 viene pubblicato \"5\", anticipato da alcuni videoclip di diverse sedute di studio in anteprima sul web. A questo disco partecipa Damien Rice (in \"Back to Beginning\"). Essendo pubblicato dall'etichetta discografica indipendente della stessa band, il disco viene reso disponibile solo attraverso il sito della band. Inoltre viene stampata un'edizione limitata contenente un secondo CD con versioni alternative e un artwork pi\u00f9 esteso.\nNel corso del 2011 ritornano in tour in giro per l'Europa.\nNell'ottobre 2014 esce il loro nuovo album \"Backspace Unwind\".\nVideo.\nI loro artistici video attingono influenze che partono dal Cyberpunk attraverso lo \"THX 1138\" di 'George Lucas' fino allo Zen Buddhism.\nCuriosit\u00e0.\nIl loro singolo \"Gorecki\", estratto dall'album di debutto, \u00e8 ispirato alla terza sinfonia del compositore polacco Henryk G\u00f3recki (che d\u00e0 appunto il nome alla canzone), la \"Symphony of Sorrowful Songs\". Il brano \u00e8 stato usato da Baz Luhrmann in alcune scene di \"Moulin Rouge!\", negli spot della birra Guinness e in quello del videogioco \"\"."}
{"id": "2500387", "revid": "110157", "url": "https://it.wikipedia.org/wiki?curid=2500387", "title": "Dornholzhausen", "text": "Dornholzhausen \u00e8 un comune di 225 abitanti della Renania-Palatinato, in Germania.\nAppartiene al circondario (\"Landkreis\") Rhein-Lahn-Kreis (targa EMS) ed \u00e8 parte della comunit\u00e0 amministrativa (\"Verbandsgemeinde\") di Nassau."}
{"id": "2500388", "revid": "339392", "url": "https://it.wikipedia.org/wiki?curid=2500388", "title": "Gonzenheim", "text": ""}
{"id": "2500391", "revid": "339392", "url": "https://it.wikipedia.org/wiki?curid=2500391", "title": "Kirdorf", "text": ""}
{"id": "2500392", "revid": "339392", "url": "https://it.wikipedia.org/wiki?curid=2500392", "title": "Ober-Erlenbach", "text": ""}
{"id": "2500395", "revid": "339392", "url": "https://it.wikipedia.org/wiki?curid=2500395", "title": "Ober-Eschbach", "text": ""}
{"id": "2500424", "revid": "287204", "url": "https://it.wikipedia.org/wiki?curid=2500424", "title": "Croatia Open Umag 2007", "text": "Il Croatia Open Umag 2007 \u00e8 stato un torneo di tennis giocato sulla terra battuta.\n\u00c8 stata la 18\u00aa edizione del Croatia Open Umag, che fa parte della categoria International Series nell'ambito dell'ATP Tour 2007. Si \u00e8 giocato all'International Tennis Center di Umago, Croazia, dal 23 al 30 luglio 2007.\nCampioni.\nSingolare.\n Carlos Moy\u00e1 ha battuto in finale Andrei Pavel, 6-4, 6-2\nDoppio.\n Luk\u00e1\u0161 Dlouh\u00fd / Michal Merti\u0148\u00e1k hanno battuto in finale Jaroslav Levinsk\u00fd / David \u0160koch, 6-1, 6-1"}
{"id": "2500435", "revid": "110157", "url": "https://it.wikipedia.org/wiki?curid=2500435", "title": "Anticaglie", "text": "Anticaglie \u00e8 un'opera di Felice Cavallotti, uscita nel 1879 e poi compresa nel volume IV delle \"Opere\", edito a Milano per la Tipografia sociale Reggiani e C. nel 1883.\nL'opera.\nIl libro si compone di due parti: la prima \u00e8 costituita da una lunga prefazione ed \u00e8 suddivisa in due sezioni: nella prima sezione, Cavallotti critica il verismo di Lorenzo Stecchetti (espresso in \"Postuma\" e \"Nova polemica\") e dei suoi imitatori; nella seconda vi si trova un'analisi tutt'altro che benevola nei confronti della nuova metrica barbara carducciana. Nella seconda parte del libro, invece, l'autore mette in poesia le critiche avanzate nella prima parte.\nL'opera, nel criticare la nuova poesia verista, si collega a \"Praefatio\" di Luigi Alberti e a \"Un grido\" di Giovanni Rizzi, con la differenza che Cavallotti non partiva da basi moralistiche. Se, infatti, per Rizzi e Alberti la nuova poesia doveva essere combattuta soprattutto perch\u00e9 contraria alla morale, il Cavallotti criticava il manierismo di questi nuovi poeti che riproponevano stanchi motivi (soprattutto quelli osceni come il ripudio dell'amata perch\u00e9 volgare prostituta), usando un linguaggio convenzionale e standardizzato."}
{"id": "2500441", "revid": "204012", "url": "https://it.wikipedia.org/wiki?curid=2500441", "title": "Sistema duttale pancreatico", "text": ""}
{"id": "2500460", "revid": "254059", "url": "https://it.wikipedia.org/wiki?curid=2500460", "title": "Luigi di Challant", "text": "Biografia.\nUnico figlio maschio di Giacomo di Challant-Aymavilles e di Giovanna Andrevet a raggiungere l'et\u00e0 adulta, nacque nel 1454 ed ebbe come padrino di battesimo Luigi di Valois, che divenne in seguire re di francia col nome di Luigi XI.\nEredit\u00f2 dal padre il titolo di Conte di Challant, divenendo il terzo conte della casata, e i feudi di Aymavilles, Graines, Adorno, Surpierre, Issogne, Ch\u00e2tillon e Verr\u00e8s. Ricevette inoltre le terre di Ussel e Saint-Marcel dopo che questi furono tolti a Francesco di Challant Ussel.\nSpos\u00f2 nel 1477 Marguerite de La Chambre, figlia di Amedeo de Seyssel de La Chambre e di Maria di Savoia dei Signori di Pancalieri, dalla quale ebbe sei figli.\nPresso i Savoia ricopr\u00ec gli incarichi di ciambellano e consigliere della duchessa Iolanda di Francia, balivo della Valle d'Aosta a partire dal 1477, castellano di Aosta, Ch\u00e2tel-Argent e Bard, governatore di Nizza Marittima a partire dal 1480.\nNel 1465 fu nominato da Amedeo IX Cavaliere dell'Ordine del Collare di Savoia, in seguito chiamato Ordine Supremo della Santissima Annunziata.\nMor\u00ec verso il 1487, lasciando la tutela dei figli Filiberto e Carlo al cugino Giorgio di Challant, il quale prosegu\u00ec anche i lavori iniziati da Luigi al castello di Issogne trasformando il maniero medievale in una raffinata corte signorile."}
{"id": "2500461", "revid": "1792967", "url": "https://it.wikipedia.org/wiki?curid=2500461", "title": "Repubblica di Kazantip", "text": "La Repubblica di Kazantip (oppure chiamata Repubblica Arancione, Repubblica Z, Festival di Kazantip, Kazantip) \u00e8 un festival annuale di musica elettronica che si svolge sul Mar Nero, a Popivka (in ucraino \u041f\u043e\u043f\u0456\u0432\u043a\u0430 - \"Popivka\", in russo \u041f\u043e\u043f\u043e\u0432\u043a\u0430 - \"Popovka\"), in Crimea, vicino alla citt\u00e0 di Eupatoria.\n\u00c8 il pi\u00f9 famoso festival del settore nei Paesi dell'ex Unione Sovietica.\nDurante il festival suonano diversi DJ da tutto il mondo appartenenti a diversi generi della musica elettronica.\nOrganizzatori.\nIl festival \u00e8 organizzato del Centro di Iniziativa Giovanile Zebra (\u0426\u0435\u043d\u0442\u0440 \u043c\u043e\u043b\u043e\u0434\u0435\u0436\u043d\u044b\u0445 \u0438\u043d\u0438\u0446\u0438\u0430\u0442\u0438\u0432 \u0417\u0435\u0431\u0440\u0430), diretto da Nikolaj Karpov, famosa personalit\u00e0 nello show-business ucraino, il quale si occupa dell'organizzazione amministrativa dell'evento.\nL'ideatore e coreografo del festival \u00e8 Nikita Marshunok; lui e il suo team si occupano di tutto ci\u00f2 che i visitatori vedono arrivando al festival, in particolare di musica, decorazioni e palchi.\nStoria del Festival.\nIl primo festival si tenne nel 1991, con caratteristiche simili ad un raduno di surfisti.\nLa radunata si compiva presso il villaggio di Shcelkino, vicino al promontorio di Kazantyp, in Crimea orientale (dal quale il festival prese permanentemente il nome).\nL'adunata assunse i caratteri di un evento organizzato nel 1998, con lo slogan \"Il Progetto Principale dell'Estate\".\nNel 2000 il festival si spost\u00f2 a Vesioloe, mentre dal 2001 fu scelta la cittadina di Popivka (o Popovka), dove tuttora ha sede il festival.\nNel 2005 lo slogan adottato fu \"I Prossimi Kazantip Saranno su Marte\".\nDate di apertura e chiusura negli ultimi anni:\nSimbolismo della Repubblica di Kazantip.\nIl simbolo del festival \u00e8 una valigia gialla e nera: essa conferisce al possessore il diritto all'ingresso gratis presso il territorio della Repubblica di Kazantip. Diritto riservato ai soli cittadini ucraini.\n\u00c8 associato al festival anche l'utilizzo di abiti arancioni."}
{"id": "2500475", "revid": "110157", "url": "https://it.wikipedia.org/wiki?curid=2500475", "title": "La Croce Honninfjord", "text": "La Croce Honninfjord \u00e8 un romanzo italiano di Giovanni Montanaro, pubblicato nel 2007 dalla editrice Marsilio.\nFinalista al premio Calvino 2006, vincitore del premio Vittorini Opera Prima, \u00e8 stato definito da Tiziano Scarpa \"un'opera sorprendentemente matura; potrebbe essere stato scritto da un autore di quaranta o sessant'anni, per quanto riguarda la storia, il mondo che rievoca, e la sicurezza con cui pronuncia il suo stile. Ma \u00e8 anche, inconfondibilmente, il romanzo di un giovane, perch\u00e9 presenta una grande fame di ideali, di giustizia, una ricerca di senso\".\nTrama.\n\"La Croce Honninfjord\" intreccia quattro storie distanti nel tempo e nello spazio.\nPersonaggio principale \u00e8 Bjorn Korning, custode di un immenso Archivio che, a Ingenting, in Norvegia, contiene tutta la musica del mondo; Bjorn riceva la visita di una ragazza francese, Marie, che gli chiede di trovare uno spartito, dal quale Marie spera di ottenere informazioni circa la sua vera identit\u00e0. I due partono dunque alla ricerca dello spartito in un Archivio fantastico, pieno di caverne, passaggi segreti, corsi d'acqua sotterranei. Tra i due scoccher\u00e0 un amore imperfetto, che termina con la partenza di Marie e ricomincia, misteriosamente, dopo quattro anni, con l'arrivo di una lettera da Venezia.\nA fianco, una storia \u00e8 ambientata nella seconda guerra mondiale, con il musicista norvegese Edvard von Honninfjord-Dervinskij che aderisce alla resistenza norvegese contro il nazismo e contribuisce ad evitare la costruzione della bomba atomica.\nUna terza storia \u00e8 ambientata invece nell'Alto Medioevo, nel monastero di Askert dove viene inventata, in un periodo di lotte tra monaci, la musica polifonica, considerata diabolica ed eretica.\nUn'ultima storia \u00e8 sempre legata alla seconda guerra mondiale, e a una telefonata a un'emittente radiofonica, che, dopo quarant'anni, sveler\u00e0 la storia di alcuni bambini scomparsi."}
{"id": "2500478", "revid": "1442080", "url": "https://it.wikipedia.org/wiki?curid=2500478", "title": "Croatia Open Umag 2007 - Singolare", "text": "Il singolare del torneo di tennis Croatia Open Umag 2007, facente parte dell'ATP Tour, ha avuto come vincitore Carlos Moy\u00e1 che ha battuto in finale Andrei Pavel 6-4, 6-2."}
{"id": "2500496", "revid": "1573940", "url": "https://it.wikipedia.org/wiki?curid=2500496", "title": "Phorbas", "text": "Phorbas \u00e8 un genere di spugne della famiglia Hymedesmiidae (classe Demospongiae).\nTassonomia.\nComprende le seguenti specie:"}
{"id": "2500507", "revid": "412734", "url": "https://it.wikipedia.org/wiki?curid=2500507", "title": "Festival di Kazantip", "text": ""}
{"id": "2500508", "revid": "39224", "url": "https://it.wikipedia.org/wiki?curid=2500508", "title": "Religioni del Vicino Oriente antico", "text": "Le religioni del Vicino Oriente antico erano in massima parte politeistiche, con alcuni esempi di emergente enoteismo (atonismo, antico giudaismo). Specialmente il pantheon luvio esercitava una forte influenza sull'antica religione greca, mentre la religione assiro-babilonese influenzava lo zoroastrismo dell'era achemenide.\nVisione d'insieme.\nLa storia del Vicino Oriente antico abbraccia un arco di tempo di pi\u00f9 di due millenni, dall'et\u00e0 del bronzo fino al periodo arcaico dell'et\u00e0 del ferro, nella regione del Vicino Oriente (adesso indicata per\u00f2 come Medio Oriente), incentrata intorno alla cosiddetta Mezzaluna Fertile. C'erano molti contatti culturali, s\u00ec da giustificare la classificazione dell'intera regione sotto un singolo termine, ma ci\u00f2 non significa, naturalmente, che ogni periodo storico e ogni regione non possa essere considerata individualmente per una descrizione dettagliata. Questa pagina tenter\u00e0 di tracciare i contorni dei tratti comuni delle religioni del Vicino Oriente antico. Per descrizioni pi\u00f9 dettagliate bisogna fare riferimento alle sotto-pagine.\nIl Vicino Oriente antico comprende le seguenti subregioni:\nLe nostre fonti pi\u00f9 antiche, risalenti al 2000 a.C. circa, consentono delle vaghe idee riguardo alla mitologia mesopotamica ed egiziana.\nL'antica religione ittita reca tratti discendenti da quella proto-indoeuropea, ma le pi\u00f9 arcaiche religioni ittite vanno sempre pi\u00f9 ad assimilarsi all'assira.\nL'antica religione greca era fortemente influenzata dalla mitologia del Vicino Oriente antico, ma di solito non viene inclusa nella definizione. I misteri religiosi dell'ellenismo vennero di nuovo consapevolmente collegate con la mitologia egiziana.\nCi sono molte pratiche in comune tra queste religioni:\nGeneralmente, le religioni del Vicino Oriente antico erano incentrate intorno alle teocrazie, con il culto regionale dominante della divinit\u00e0 di una citt\u00e0-stato. C'erano anche mitologemi super-regionali e divinit\u00e0, come Tammuz e la discesa agl'inferi.\nDivinazione\nMesopotamia.\nAstrologia.\nL'identificazione di dei e dee con i corpi celesti \u2014 pianeti e stelle, oltre al sole e alla luna \u2014 e l'assegnazione di posti a tutte le divinit\u00e0 nei cieli viene ad attuarsi nella religione assiro-babilonese.\nLa personificazione dei due grandi astri \u2014 il sole e la luna \u2014 fu il primo passo per spiegare questo sistema, che fu seguito posizionando le altre divinit\u00e0 laddove Shamash e Sin avevano le loro sedi. Un tale processo, che giunge al suo culmine nel periodo post-hammurabico, condusse a identificare il pianeta Venere con Ishtar, Giove con Marduk, Marte con Nergal, Mercurio con Nabu, e Saturno con Ninurta.\nIl sistema rappresenta un'armoniosa combinazione di due fattori, uno di origine popolare, l'altro come conseguenza di speculazioni fatte nelle scuole attigue ai templi di Babilonia. Il fattore popolare \u00e8 la credenza riguardo all'influenza esercitata dai movimenti dei corpi celesti sulle vicende terrene \u2014 un credo naturalmente suggerito dal fatto che la vita, la vegetazione e la \"direzione\" del creato dipendessero dai due grandi astri. Iniziando con questo credo i sacerdoti misero su la teoria della stretta correlazione tra accadimenti terrestri e fenomeni celesti. Presentando questi un costante mutamento anche rispetto a un osservatore superficiale, si arriv\u00f2 a decretare una stretta connessione tra i mutamenti e i movimenti sempre cangianti nel destino individuale e nella natura e la sua apparenza.\nLeggere i segni dei cieli voleva dire perci\u00f2 capire il significato degli avvenimenti sulla terra, e tramite questa pratica realizzarli; era anche possibile predire quali eventi potevano essere presagiti dalla posizione e dalla relazione reciproca tra sole, luna e pianeti e alcune stelle. I miti simbolizzavano mutamenti nella stagione o gli eventi naturali venivano proiettati nei cieli, progettati in modo che riflettessero le \"divisioni\" terrene.\nTutte le divinit\u00e0, grandi e piccole, avevano i luoghi loro assegnati nei cieli, e i fatti, inclusi quelli che rientravano nella sfera della storia politica, venivano interpretati in termini di teologia astrale. Cos\u00ec questo sistema nel corso del tempo fece completamente oscillare gli intelletti umani il cui culto, essendo un'espressione di credenze animistiche, assunse l'aspetto derivato dall'interpretazione \"astrale\" di vicende e dottrine. Lasci\u00f2 cos\u00ec le sue tracce negli incantesimi, presagi e inni, portando alla nascita dell'astronomia, assiduamente coltivata, poich\u00e9 una conoscenza dei cieli era l'autentico fondamento del sistema di credenza spiegato dai sacerdoti di Babilonia e Assiria.\nLa \"sapienza dei caldei\" divenne, nel mondo classico, sinonimo di questa scienza, la quale nel suo carattere era cos\u00ec essenzialmente religiosa. L'importanza duratura che l'astrologia continu\u00f2 a godere, fino a toccare i confini del movimento scientifico dei nostri giorni (e direttamente rintracciabile nei metodi di divinazione perfezionati nella valle dell'Eufrate), \u00e8 dovuta allo scopo e all'influenza conseguita dalla teologia astrale dei sacerdoti assiri e babilonesi.\nPer dare un'illustrazione del modo in cui le dottrine della religione vennero a conformarsi alla teoria astrale onni-pervasiva, sar\u00e0 sufficiente riferire la modificazione subita in questo processo di \"visualizzazione\" sviluppato in un periodo molto antico che assegna il controllo dell'universo a tre divinit\u00e0: Anu, Enlil ed Ea. Disassociando queste divinit\u00e0 da tutti i locali collegamenti, Anu divenne il potere che presiede ai cieli, Enlil fu l'assegnatario della Terra e l'atmosfera immediatamente sopra di essa, mentre a Ea fu riservato il dominio degli abissi. Con il trasferimento di tutti gli dei nei cieli, e sotto l'influenza della dottrina della correlazione tra cieli e terra, Anu, Enlil ed Ea divennero le tre \"vie\" o \"direzioni\" (come essi sono chiamati) nei cieli.\nIn questo esempio, le \"vie\" sembrano essere state la designazione dell'eclittica, che venne divisa in tre sezioni o zone \u2014 settentrionale, mediana e meridionale, essendo Anu stato assegnato alla prima, Enlil alla seconda ed Ea alla terza. La teologia astrale della religione assiro-babilonese, recando l'assegnazione di un sistema diviso dai sacerdoti, riusciva ad assimilare le credenze che rappresentavano i primi tentativi di sistematizzare gli aspetti pi\u00f9 popolari della religione, e in questo modo l'unificazione di elementi diversi venne assicurata, conducendo a interpretare i contenuti e la forma della religione in termini di sistema astrale-teologico.\nEtica.\nDal lato etico, la religione babilonese in modo pi\u00f9 particolare, e in misura minore quella assira, esprimono concetti rilevanti riguardo alle qualit\u00e0 associate a divinit\u00e0 sia femminili che maschili e dei doveri imposti all'uomo. Shamash, il dio-sole, venne investito nella giustizia con il suo tratto distintivo di capo, Marduk viene dipinto come pieno di misericordia e mitezza, Ea \u00e8 il protettore del genere umano che resta afflitto quando, a causa di un inganno subito da Adapa, l'umanit\u00e0 viene privata dell'immortalit\u00e0. Gli dei, a dire il vero, sono facilmente ridestati alla collera, e in alcuni di essi gli aspetti orrendi predominano, e questo aspetti diventano sempre pi\u00f9 pronunciati che c'\u00e8 sempre qualche causa per la collera divina. Sebbene, nella spiegazione dell'ira degli dei, nessuna netta distinzione viene fatta tra offese morali e trascuratezza ritualistica o negligenza, anche la costrizione a fare scorta di inni e preghiere, come pure praticare elaborate espiazioni rituali prescritte in modo da placare l'ira degli dei, riguardo alla necessit\u00e0 di essere puliti e puri nei confronti delle potenze pi\u00f9 alte, l'inculcazione di un proprio aspetto di umilt\u00e0, e soprattutto il bisogno di confessare la colpa e i peccati senza nessuna riserva \u2014 tutto ci\u00f2 reca l'attestazione della forza che il fattore etico acquisiva nel dominio della religione.\nQuesto fattore appare di minore vantaggio nella spiegazione della concezione riguardo alla vita dopo la morte. Lungo l'arco di tempo che abbraccia tutti i periodi della storia assiro-babilonese, prevalse la concezione di una grande caverna oscura sotto la terra, non lontana dall'Apsu \u2014 l'abisso d'acqua fresca che circonda e fluisce sotto la terra \u2014 dove tutti morti sono raccolti, conducendovi un'esistenza miserabile di inattivit\u00e0, in mezzo a oscurit\u00e0 e polvere. Occasionalmente a qualche individuo privilegiato era permesso di evadere da questo destino generalizzato e lo si poneva sopra una isola piacevole. Sembrerebbe che anche i regnanti fossero sempre scelti per grazia divina, e nei periodi pi\u00f9 arcaici della storia, essendo prevalente la considerazione che i regnanti, rispetto agli altri mortali, dovessero stare pi\u00f9 vicini alle divinit\u00e0, i re venivano cos\u00ec deificati dopo la morte, e in qualche caso gli onori divini venivano loro tributati anche durante la vita.\nInfluenze posteriori.\nL'influenza esercitata dalla religione assiro-babilonese fu particolarmente profonda sui semiti, mentre la teologia astrale interess\u00f2 il mondo antico in generale, inclusi greci e romani. L'impulso alla purificazione della'antica religione semitica alla quale gli ebrei per lungo tempo strettamente aderirono insieme ad altri individui \u2014 le varie stirpi di arabi nomadi \u2014 fu ampiamente fornita dalla ragguardevole civilt\u00e0 fiorita nella valle dell'Eufrate e in molte delle tradizioni, miti e leggende inclusi nel Vecchio Testamento; si possono distinguere tracce di prestiti diretti ricevuti da Babilonia, mentre le influenze indirette nell'ambito dei libri profetici, come anche nei Salmi e nel cosiddetto \"libro sapienziale\", sono anche pi\u00f9 degni di nota.\nAnche quando arriviamo al Nuovo Testamento, non siamo ancora passati interamente oltre la sfera di influenze assiro-babilonesi. Nell'antico gnosticismo cristiano, gli elementi babilonesi \u2014 modificati, a dire il vero, e trasformati \u2014 sono ampiamente presenti, mentre la crescita di una letteratura apocalittica viene attribuita con apparente imparzialit\u00e0 da molti studiosi alla recrudescenza di vedute, la fonte basilare di cui \u00e8 intrisa la teologia astrale dei sacerdoti assiri e babilonesi.\nEgitto.\nI rituali religiosi dominanti e le credenze dell'Antico Egitto si fondono sviluppandosi nel tempo. Come per esempio, durante il Nuovo Regno, gli dei Ra e Amun vennero \"sincretizzati\" in un singolo dio, Amun-Ra.\nTale sincretismo andrebbe distinto dai meri assembramenti, altrimenti detti \"famiglie\", come per Amun, Mut e Khonsu. Nel corso del tempo, le divinit\u00e0 presero parte in relazioni multiple sincretiche, per esempio, la combinazione di Ra e Horus in Ra-Herakty.\nIn modo simile, Ptah, Seker e Osiris divennero \"Ptah-Seker-Osiris\".\nAnatolia.\nProfondamente influenzata dalla mitologia mesopotamica, la religione ittita e luvia conserva in modo rilevante elementi indoeuropei, per esempio Tarhunt il dio del tuono, e il suo conflitto con il serpente Illuyanka.\nTarhunt ha un figlio, Telepinu e una figlia, Inara, la quale \u00e8 coinvolta nella festivit\u00e0 primaverile del Puruli, ed \u00e8 una divinit\u00e0 protettrice (dLAMMA). Ishara \u00e8 una dea del giuramento."}
{"id": "2500512", "revid": "287204", "url": "https://it.wikipedia.org/wiki?curid=2500512", "title": "Legg Mason Tennis Classic 2007", "text": "Il Legg Mason Tennis Classic 2007 \u00e8 stato un torneo di tennis giocato sul cemento. \u00c8 stata la 38\u00aa edizione del Legg Mason Tennis Classic, che fa parte della categoria International Series nell'ambito dell'ATP Tour 2007, Si \u00e8 giocato al William H.G. Fitzgerald Tennis Center di Washington negli Stati Uniti, dal 30 luglio al 6 agosto 2007.\nCampioni.\nSingolare.\n Andy Roddick ha battuto in finale John Isner, 6-4, 7-6(4)\nDoppio.\n Bob Bryan / Mike Bryan hanno battuto in finale Jonathan Erlich / Andy Ram, 7-6(5), 3-6, [10-7]\nCollegamenti esterni.\nSito ufficiale"}
{"id": "2500517", "revid": "219110", "url": "https://it.wikipedia.org/wiki?curid=2500517", "title": "TO-92", "text": "Il TO-92 \u00e8 un package ampiamente utilizzato nella fabbricazione dei transistor. Il contenitore \u00e8 spesso realizzato con resine epossidiche o plastica, ed offre dimensioni compatte unite ad un costo molto basso.\nStoria e origine.\nLa sigla JEDEC \"TO-92\" deriva dal nome originale per il package, ossia \"Transistor Outline package, case style 92\".\nCostruzione e orientamento.\nIl contenitore \u00e8 fuso intorno al transistor in due parti: la parte frontale, o faccia, \u00e8 piatta, e riporta il codice del transistor. La parte posteriore, o dorso, \u00e8 semi-circolare. Guardando da vicino, si pu\u00f2 notare la linea di giunzione in cui le due parti sono stampate insieme.\nI pin sporgono dalla parte inferiore del contenitore. Quando si guarda la faccia del transistor, i pin sono comunemente numerati da sinistra a destra: nel caso dei transistor a giunzione bipolare o BJT, con \"emettitore\", \"base\", \"collettore\", tuttavia, sono possibili altre configurazioni.\nEsistono configurazioni dei pin pre-piegati ordinate per soddisfare specifiche layout del PCB. Altrimenti, i pin possono essere piegati per l'uso richiesto."}
{"id": "2500523", "revid": "287204", "url": "https://it.wikipedia.org/wiki?curid=2500523", "title": "Lisuride", "text": " Lisuride \u00e8 farmaco utilizzato nel trattamento della malattia di Parkinson che agisce come agonista dei recettori della dopamina e agonista parziale di numerosi recettori serotoninergici e del recettore H1.\nIl farmaco trova impiego anche nel trattamento preventivo per gli attacchi emicranici e per ridurre i livelli ematici di prolattina.\nControindicazioni.\nControindicata in caso di insufficienza coronarica, mentre \u00e8 da evitare in caso di gravidanza e nei pazienti affetti da psicosi.\nEffetti indesiderati.\nFra gli effetti collaterali pi\u00f9 frequenti si riscontrano nausea, vomito, vertigini, cefalea, letargia, dolore addominale, rash cutaneo. Occorre fare attenzione all'inizio del trattamento in quanto si pu\u00f2 osservare ipotensione che potrebbe ostacolare la normale attivit\u00e0 giornaliera della persona."}
{"id": "2500524", "revid": "76963", "url": "https://it.wikipedia.org/wiki?curid=2500524", "title": "Asami Sugiura", "text": "Biografia.\nDebutt\u00f2 nel 2005, con il film drammatico ', diretto da Naoyuki Tomomatsu, cantando anche la canzone \"Ai-suru hodoni\". Lo stesso anno interpret\u00f2 anche la commedia ', diretta da Takao Nakano, realizzata per il V-Cinema, e il dramma erotico \"Cream Lemon 1\", realizz\u00f2 un photobook e un DVD intitolati \"Wash Me!\" e debutt\u00f2 nel cinema pornografico con il film \"In Love\".\nNel 2006 fu la protagonista della commedia demenziale \"Sukeban Boy\", diretta da Noboru Iguchi e tratta dal manga \"Oira Sukeban\" di G\u014d Nagai. Asami interpret\u00f2 il ruolo di Suke Banji, un ragazzo effeminato che si iscrive in una scuola femminile. Nel 2008 torn\u00f2 a lavorare con Noboru Iguchi, interpretando il ruolo della co-protagonista Miki nell'horror-splatter \"The Machine Girl\". Nel 2009 Asami interpret\u00f2 nuovamente il ruolo di Miki nel cortometraggio \"Shyness Machine Girl\", spin-off di \"The Machine Girl\", sempre diretto da Noboru Iguchi.\nSempre nel 2008, Asami si piazz\u00f2 al terzo posto nella categoria miglior attrice debuttante ai Pink Grand Pix, grazie alla sua interpretazione nel pinku eiga ', diretto da Naoyuki Tomomatsu, quindi lavor\u00f2 con Y\u016bdai Yamaguchi nell'horror '. Nel 2009 interpret\u00f2 un ruolo nella commedia d'azione \"RoboGeisha\", sua quarta collaborazione con il regista Noboru Iguchi."}
{"id": "2500532", "revid": "204012", "url": "https://it.wikipedia.org/wiki?curid=2500532", "title": "Lisuride maleato", "text": ""}
{"id": "2500534", "revid": "599013", "url": "https://it.wikipedia.org/wiki?curid=2500534", "title": "Marvin Willoughby", "text": ""}
{"id": "2500536", "revid": "80598", "url": "https://it.wikipedia.org/wiki?curid=2500536", "title": "Luciano Ceri", "text": "Biografia.\nComincia a suonare in alcuni gruppi musicali beat della capitale; forma poi negli anni '70 il gruppo di rock progressivo Grosso Autunno, con cui incide due album per la EMI Italiana. Sciolto il gruppo, si dedica all'attivit\u00e0 di cantautore, esibendosi spesso al Folkstudio; ed \u00e8 proprio con l'etichetta di Giancarlo Cesaroni, il padrone del locale, che pubblica il suo album da solista nel 1987.\nIn seguito al disco collettivo realizzato per raccogliere finanziamenti per il Folkstudio da cantautori come Corrado Sannucci e Giorgio Lo Cascio sotto la denominazione \"United Artist For Folkstudio\". Nel decennio successivo si dedica all'attivit\u00e0 di giornalista musicale, conducendo alcune trasmissioni per la Rai (\"Stereonotte\", \"Notturno Italiano\", che ancora conduce, ed altre) e scrivendo su riviste specializzate quali Raro!, Chitarre, Musikbox, Il Mucchio Selvaggio.\nHa pubblicato alcuni libri musicali quali \"Mondo beat\", con Ernesto De Pascale (Fuori Thema, 1993), e \"Pensieri e parole. Lucio Battisti. Una discografia commentata\" (Tarab, 1996), ristampato nel 2008 dalla Coniglio editore. Fa parte della giuria del \"Premio Ciampi\" ed \u00e8 il responsabile del progetto \"Discografia Nazionale della Canzone Italiana\" della Discoteca di Stato - Museo dell'Audiovisivo. Ha collaborato con varie riviste musicali, tra cui Raro!, Musica leggera; dal 2016 scrive per Vinile."}
{"id": "2500537", "revid": "1442080", "url": "https://it.wikipedia.org/wiki?curid=2500537", "title": "Legg Mason Tennis Classic 2007 - Singolare", "text": "Il singolare del torneo di tennis Legg Mason Tennis Classic 2007, facente parte dell'ATP Tour, ha avuto come vincitore Andy Roddick che ha battuto in finale John Isner 6-4, 7-6(4)."}
{"id": "2500539", "revid": "287204", "url": "https://it.wikipedia.org/wiki?curid=2500539", "title": "Felice Palma", "text": "Fu introdotto alla scultura del bronzo e del marmo da Tiziano Aspetti negli anni che vanno dal 1604, quando Aspetti si rec\u00f2 a vivere nella casa del nobile \"Camillo Berzighelli\" a Pisa, al 1606, l'anno della morte di Aspetti.\nPer il Berzighelli realizz\u00f2 un busto ritratto di sua moglie \"Virginia Usimbardi\" e rinnov\u00f2 stilisticamente la sua villa di Capannoli, lavorando a disegni realizzati dall'Aspetti.\nNel Convento dei Cappuccini di Massa realizz\u00f2 nel 1604 un gruppo raffigurante la \"Vergine con Bambino\".\nNella Villa di Poggio Imperiale a Firenze scolp\u00ec il \"Giove saettante\".\nA Pisa scolp\u00ec inoltre il busto funerario di Tiziano Aspetti (1606, Museo Nazionale di San Matteo) che originariamente era posto sulla tomba dello scultore nella Chiesa di Santa Maria del Carmine.\nUn Crocifisso bronzeo dello stesso artista si trova sopra l\u2019altare della Cappella Usimbardi, nella Chiesa di Santa Trinit\u00e0 a Firenze."}
{"id": "2500542", "revid": "827882", "url": "https://it.wikipedia.org/wiki?curid=2500542", "title": "California Street", "text": "California Street \u00e8 una larga arteria di San Francisco, in California. Un tratto di questa strada, da Van Ness Avenue alla 32\u00aa Avenue, comprendeva l'ultimo tratto dell'allineamento del 1928 della Lincoln Highway, la prima strada che ha attraversato l'America.\nCaratteristiche.\nCalifornia Street \u00e8 una delle pi\u00f9 lunghe ed importanti strade di San Francisco, lunga 8,4\u00a0km, ha un percorso da est ad ovest (dal Financial District all'angolo nord-ovest della citt\u00e0). Inizia esattamente all'intersezione tra Market Street e Spear Street, accanto all'Hyatt Regency Embarcaredo Center, costeggia il San Francisco Ferry Building, e dopo attraversa Nob Hill, Lower Pacific Heights, Laurel Hights, ed il Lake District. In seguito la strada fa una leggera curva all'incrocio tra Cornovaglia Street e la 7\u00b0 Avenue, costeggia Presidio e attraversa Richmond fino alla 32\u00aa Avenue.\nHa da quattro a sei corsie per tutta la sua lunghezza, e una funivia nella parte orientale da Market a Van Ness Street."}
{"id": "2500551", "revid": "41420241", "url": "https://it.wikipedia.org/wiki?curid=2500551", "title": "Ricostruzione linguistica", "text": ""}
{"id": "2500555", "revid": "228587", "url": "https://it.wikipedia.org/wiki?curid=2500555", "title": "Margiotta", "text": ""}
{"id": "2500558", "revid": "1543377", "url": "https://it.wikipedia.org/wiki?curid=2500558", "title": "Orange Prokom Open 2007", "text": "L'Orange Prokom Open 2007 \u00e8 stato un torneo di tennis giocato sulla terra battuta.\n\u00c8 stata la 10\u00aa edizione dell'Orange Prokom Open che fa parte della categoria International Series nell'ambito dell'ATP Tour 2007. \nSi \u00e8 giocato a Sopot in Polonia, dal 30 luglio al 6 agosto 2007.\nCampioni.\nSingolare.\n Tommy Robredo ha battuto in finale Jos\u00e9 Acasuso, 7\u20135, 6\u20130\nDoppio.\n Mariusz Fyrstenberg / Marcin Matkowski hanno battuto in finale Mart\u00edn Garc\u00eda / Sebasti\u00e1n Prieto, 6\u20131, 6\u20131"}
{"id": "2500560", "revid": "6923", "url": "https://it.wikipedia.org/wiki?curid=2500560", "title": "Soqman ibn Artuq", "text": "Biografia.\nSuccedette a suo padre nel 1091 come governatore di Gerusalemme sotto la sovranit\u00e0 del Sultano selgiuchide di Siria Tutush I, che mor\u00ec nel 1095. \nI figli di Tutush si divisero i suoi territori e di conseguenza Soqman fu sottoposto alla sovranit\u00e0 di Ridwan, emiro di Aleppo, per i domini di Mardin e di Hisn Kayf\u0101 e di Duqaq, emiro di Damasco, per Gerusalemme. \nIl problema di questa doppia doppia sovranit\u00e0 era che i due fratelli si detestavano, il che metteva Soqman in una posizione difficile in caso di conflitto.\nNel 1098 egli si un\u00ec all'esercito di che tent\u00f2 di sloggiare i crociati che assediavano Antiochia, difesa da Y\u00e2gh\u00ee Siy\u00e2n, ma l'esercito fu sconfitto davanti alla citt\u00e0 il 9 febbraio 1098. \nNel mese di giugno, con lo stesso scopo, entr\u00f2 nell'esercito di Kerbogha, che arriv\u00f2 ad Antiochia il giorno dopo la conquista della citt\u00e0 da parte dei crociati.\nEbbe inizio un secondo assedio e il 28 giugno cristiani e musulmani si diedero battaglia, risoltasi rapidamente in una disfatta per i musulmani.\nSoqman e Jan\u00e2h al-Dawla, emiro di Homs furono gli ultimi a restare sul campo di battaglia, prima di essere anch'essi costretti a fuggire.\nNel 1098, approfittando delle difficolt\u00e0 dei Selgiuchidi, alle prese con la Prima crociata, il visir fatimide al-Afdal Shahanshah attacc\u00f2 la Palestina e, nel luglio 1098, mise sotto assedio Gerusalemme, difesa da Soqman e da suo fratello Il Ghazi.\nIl 26 agosto 1098, Soqman e Il-Ghazi furono costretti a capitolare e a consegnare la citt\u00e0, ma poterono liberamente raggiungere Damasco. \nSoqman si ritir\u00f2 nelle sue terre della Siria settentrionale, ma si ritrov\u00f2 vicino alla contea di Edessa.\nNel 1097 il conte Baldovino I aveva preso la piazzaforte di Sar\u016bj togliendola a Balak, il nipote di Soqman, e quest'ultimo nel gennaio 1101 tent\u00f2 di riprenderla scontrandosi con il conte Baldovino II che lo mise in rotta.\nNel 1102 vari pretendenti si disputavano la successione a Kerbogha, atabeg di Mosul, e Soqman sostenne uno di questi, Musa. \nQuest'ultimo fu salvato dall'intervento di Soqman ma mor\u00ec subito dopo, ucciso da Jekermish.\nJekermish e Soqman si impegnarono in una lotta feroce fino alla primavera 1104, quando i crociati Baldovino di Le Bourcq, conte di Edessa, Boemondo di Taranto, principe di Antiochia, Tancredi d'Altavilla e Joscelin de Courtenay, signore di Turbessel posero sotto assedio Harran, progettando di arrivare fino a Mosul e poi a Bagdad. \nJekermish e Soqman allora si allearono per lottare contro gli invasori e li sconfissero alla Harran il 7 maggio 1104, dove Baldovino di Le Bourcq e Joscelin de Courtenay furono fatti prigionieri.\nLa ripresa del conflitto tra i due condottieri turchi imped\u00ec loro di sfruttare la vittoria.\nPoco tempo dopo Fakhr al-Mulk, qadi di Tripoli assediata dagli Ifranj di Raimondo di Saint-Gilles, chiese il suo aiuto. \nSoqman radun\u00f2 un esercito e mosse verso Tripoli, ma mor\u00ec improvvisamente per un'angina all'inizio del 1105, a Palmira."}
{"id": "2500564", "revid": "228587", "url": "https://it.wikipedia.org/wiki?curid=2500564", "title": "Bonini", "text": ""}
{"id": "2500565", "revid": "491592", "url": "https://it.wikipedia.org/wiki?curid=2500565", "title": "Elmetto antisommossa", "text": ""}
{"id": "2500567", "revid": "171091", "url": "https://it.wikipedia.org/wiki?curid=2500567", "title": "Roccia della Scoperta", "text": "La Roccia della Scoperta (4.178\u00a0) \u00e8 una montagna di importanza minore del Gruppo del Monte Rosa.\nDescrizione.\nSi trova lungo la linea di confine tra l'Italia e la Svizzera tra il colle del Lys ed il Lyskamm Orientale. La montagna \u00e8 inserita tra le vette secondarie delle Vette alpine superiori a 4000 metri.\nToponimo.\nIl nome dato alla montagna \"Roccia della Scoperta\" (\"Entdeckungsfelsen\") risale agli alpinisti di Gressoney-Saint-Jean, Valentin e Joseph Beck, Joseph Zumstein, Nicolas Vincent, Sebastian Linty, \u00c9tienne Lisco e Fran\u00e7ois Castel che raggiunsero la vetta nel 1778 alla ricerca della cosiddetta valle perduta.\nSalita alla vetta.\nLa vetta viene raggiunta nella salita al Lyskamm Orientale attraverso la sua cresta orientale."}
{"id": "2500570", "revid": "1452073", "url": "https://it.wikipedia.org/wiki?curid=2500570", "title": "Pergolide", "text": "Il pergolide \u00e8 un principio attivo che si utilizza nel trattamento della malattia di Parkinson, utilizzata anche in combinazione con il levodopa quando gli agonisti dei recettori della dopamina non hanno dimostrato effetti positivi.\nAvvertenze.\nUna volta che si avvicina la fine del trattamento occorre non terminarlo bruscamente. Da evitare in caso di gravidanza e allattamento (pu\u00f2 provocare l'inibizione della lattazione) e se si sospetta un vizio valvolare. Occorre fare attenzione all'inizio del trattamento in quanto si pu\u00f2 osservare ipotensione che potrebbe ostacolare la normale attivit\u00e0 giornaliera della persona (come nella guida o nell'uso di particolari attrezzature).\nControindicazioni.\nControindicata in caso di episodi passati di fibrosi\nDosaggi.\nUtilizzo senza combinazione con il levodopa\nUtilizzo in combinazione con il levodopa\nEffetti indesiderati.\nFra gli effetti collaterali pi\u00f9 frequenti si riscontrano nausea, vomito, vertigini, cefalea, dispepsia, confusione, allucinazioni."}
{"id": "2500572", "revid": "122103646", "url": "https://it.wikipedia.org/wiki?curid=2500572", "title": "Borghini", "text": ""}
{"id": "2500575", "revid": "155613", "url": "https://it.wikipedia.org/wiki?curid=2500575", "title": "Ange-Jacques Gabriel", "text": "Fu il maggior architetto francese del XVIII secolo. Il suo stile, che sotto certi aspetti anticipa il Neoclassicismo, riprende i canoni del Classicismo francese di Fran\u00e7ois Mansart, senza confluire nel Rococ\u00f2.\nBiografia.\nSi form\u00f2 a Parigi sotto il padre, non visit\u00f2 mai l'Italia e divenne \"premier architecte\", incarico che lo port\u00f2 a lavorare per Luigi XV e Madame de Pompadour. Per il sovrano fu impegnato nell'ampliamento di alcune residenze reali a Fontainebleau, Compi\u00e8gne e Versailles (dove costru\u00ec l'elegante teatro dell'opera della Reggia).\nA Parigi, nel 1752, inizi\u00f2 la costruzione della \"\u00c9cole Militaire\", mentre nel 1755 fu approvato il suo progetto per la vasta Place de la Concorde, all'epoca nota come Place Louis XV: i disegni originari della piazza definivano uno spazio assai diverso da quello attuale, frutto di piani redatti in epoca napoleonica, con due palazzi che delimitavano uno spazio chiuso da una serie di balaustre. Gli edifici erano chiaramente ispirati al prospetto di Claude Perrault per la facciata del Louvre, con un leggero colonnato eretto sopra un basamento porticato.\nDi poco posteriore alla celebre piazza parigina \u00e8 il \"Petit Trianon\", considerato dalla critica il capolavoro di Gabriel.\nL'edificio, costruito tra il 1761 ed il 1768, deve qualcosa al Palladianesimo inglese, ma nella composizione elegante e proporzionata \u00e8 assolutamente francese. All'interno gli ambienti sono distribuiti in base alla loro funzione e non tanto ad esigenze estetiche di simmetria, mentre l'esterno \u00e8 molto semplificato e privo di eccessive decorazioni, essendo definito da un rigoroso ordine di grandi aperture vetrate.\nNel 1769 fu chiamato da Madame du Barry per far ingrandire e decorare il fabbricato del Castello di Louveciennes, cui aggiunse l'ala bassa orientale e un rivestimento in legno scolpito."}
{"id": "2500577", "revid": "767487", "url": "https://it.wikipedia.org/wiki?curid=2500577", "title": "3 ragazzi ninja", "text": "3 ragazzi ninja (\"3 Ninjas\"), talvolta noto in Italia come S.O.S - Guai in vista!, \u00e8 un film del 1992 diretto da Jon Turteltaub. \u00c8 il primo dei quattro film della serie dei \"3 Ninjas\", avente come protagonisti tre giovani fratelli dediti allo studio delle arti marziali.\nIl film ha avuto tre seguiti.\nTrama.\nSamuel Jr., Jeffrey e Michael sono i tre figli dell'agente FBI Sam Douglas. Trascorrono tutte le estati nel ranch del saggio nonno materno giapponese Mori e qui imparano le arti marziali. Proprio durante l'addestramento il nonno assegna loro i nomi Ninja. Samuel prender\u00e0 il nome di \"Rocky\" per via del suo carattere deciso e sicuro, Jeffrey si chiamer\u00e0 \"Colt\" a causa della sua velocit\u00e0 e Michael si chiamer\u00e0 \"Tum Tum\" per via del fatto che mangia di tutto e la sua pancia risuona come un tamburo.\nSam Douglas cerca di catturare un pericoloso e malvagio criminale internazionale di nome Hugo Snyder, che in passato \u00e8 stato allievo e socio in affari di Mori ma con cui \u00e8 venuto a lite a causa dell'uso che i due intendevano fare delle loro scuole di arti marziali. Dopo la lite Mori si ritir\u00f2 nel ranch mentre Snyder us\u00f2 gli adepti del dojo per mettere in piedi un'organizzazione criminale.\nSnyder attacca la fattoria di Mori nella speranza che questi sentendosi minacciato acconsenta a cercare di tenere Sam Douglas fuori dalle indagini sulle operazioni criminose ma l'avvertimento non va a buon fine, complice la caparbiet\u00e0 del nonno e l'abilit\u00e0 nelle arti marziali dei tre ragazzi che riescono a sconfiggere il drappello inviato da Snyder. Snyder parla con Mori che gli dice di non avere nessuna intenzione di aiutarlo, tuttavia i tre ragazzi non conoscono Snyder e non riescono a sentire i loro discorsi e quindi credono che i due siano soltanto vecchi amici. Mori inizia a pedinare Snyder e scopre che la sua base \u00e8 su una nave ormeggiata nel porto.\nSnyder decide allora di ricorrere all'arma del ricatto e incarica tre teppistelli di rapire i tre figli di Sam Douglas. Una sera i tre ragazzi rimangono soli a casa e frugando tra le cose del padre scoprono che il criminale tanto ricercato \u00e8 l'uomo che \u00e8 venuto a trovare Mori nella fattoria tra i boschi, i tre fratelli credono quindi che il nonno sia complice di Snyder. Proprio quella sera i tre teppisti entrano in casa di Douglas e cercano di rapire i ragazzi che per\u00f2 riescono a difendersi grazie alla loro conoscenza delle arti marziali. Il braccio destro di Snyder decide di intervenire di persona recandosi sul luogo e portando via i ragazzi.\nTornato a casa Sam scopre che i figli sono stati rapiti, sul luogo si reca anche il nonno in tenuta Ninja che promette alla figlia che le riporter\u00e0 i suoi figli. Mori si introduce nella nave di Snyder e cerca di portare via i ragazzi dalle grinfie di Snyder, contemporaneamente i ragazzi riescono ad evadere dalla loro cella e cercano di fuggire dalla nave. Quando i ragazzi incontrano nuovamente il nonno inizialmente non si fidano ma poi capiscono che il nonno \u00e8 dalla loro parte.\nNel finale Mori e i ragazzi vengono circondati e Snyder sfida il suo vecchio maestro a duello. Nonostante le scorrettezze di Snyder il nonno vince con uno stratagemma e tutta l'organizzazione viene sgominata e arrestata dal tempestivo intervento di Sam Douglas e delle forze dell'FBI.\nSequel.\nIl film ha avuto tre seguiti: \"I nuovi mini ninja\" (1994), \"Tre piccole pesti\" (1995) e \"Lo stile del dragone\" (1998)."}
{"id": "2500578", "revid": "287204", "url": "https://it.wikipedia.org/wiki?curid=2500578", "title": "The Photo Album", "text": "The Photo Album \u00e8 il terzo album in studio del gruppo musicale statunitense Death Cab for Cutie, pubblicato il 9 ottobre 2001 dalla Barsuk Records.\nNella versione giapponese contiene quattro bonus track, \"Gridlock Caravans\", \"20th Century Towers\", \"All Is Full of Love\" e \"Stability\".\nTracce.\nTutte le canzoni sono state scritte da Ben Gibbard se non altrimenti segnalato."}
{"id": "2500583", "revid": "1442080", "url": "https://it.wikipedia.org/wiki?curid=2500583", "title": "Orange Prokom Open 2007 - Singolare", "text": "Il singolare del torneo di tennis Orange Prokom Open 2007, facente parte dell'ATP Tour, ha avuto come vincitore Tommy Robredo che ha battuto in finale Jos\u00e9 Acasuso 7-5, 6-0."}
{"id": "2500590", "revid": "287204", "url": "https://it.wikipedia.org/wiki?curid=2500590", "title": "Tacconi", "text": ""}
{"id": "2500592", "revid": "547034", "url": "https://it.wikipedia.org/wiki?curid=2500592", "title": "Oued Amlil", "text": "Oued Amlil \u00e8 un comune del Marocco sito nella provincia di Taza, nella regione F\u00e8s-Mekn\u00e8s. Si trova sulla strada nazionale N6 (Rabat-Oujda) a 89\u00a0km da F\u00e8s e 29\u00a0km da Taza. Il comune prende il nome dal fiume Amlil (che significa \"bianco\" in berbero) che lo attraversa e talvolta viene trascritto come W\u0101d Aml\u012bl in arabo e Asif Amlil in berbero.\nOued Amlil \u00e8 conosciuta in Marocco come crocevia, punto ti ristoro dei turisti grazie ai chioschi dove si possono trovare vari panini.\nA Oued Amlil c'\u00e8 un grande suq vicino al quale il marted\u00ec mattina viene fatto un grande mercato con ogni tipo di merce.\nOued amlil \u00e8 conosciuta anche per il gran numero di taxi abusivi che effettuano tratte sulla N6 fino a tahla e a nord fino a Taza\nCi sono varie frazioni di Oued Amlil come \"Sidi Abdullah\" e \"Kawan\". In quest'ultimo \u00e8 presente un grande fiume in cui molta gente, durante le torride giornate d'estate, si butta per trovare refrigerio.\nGeografia fisica.\nClima.\nD'inverno la temperatura scende anche a 0\u00a0\u00b0C e alcuni anni \u00e8 anche nevicato sulle montagne vicino a Oued Amlil; d'estate il caldo \u00e8 afoso e si toccano temperature anche di 50\u00a0\u00b0C.\nCuriosit\u00e0.\nNella frazione di Kawan , circa 40 anni fa, secondo i racconti degli anziani; arrivarono i cercatori di tesori: scavarono vicino alla strada provinciale N6 che passa per Kawan di notte e trovarono dei bauli pieni d'oro. "}
{"id": "2500596", "revid": "287204", "url": "https://it.wikipedia.org/wiki?curid=2500596", "title": "Allianz Suisse Open Gstaad 2006", "text": "L'Allianz Suisse Open Gstaad 2006 \u00e8 stato un torneo di tennis giocato sulla terra rossa. \u00c8 stata la 39\u00aa edizione dell'Allianz Suisse Open Gstaad,che fa parte della categoria International Series nell'ambito dell'ATP Tour 2006. Si \u00e8 giocato al Roy Emerson Arena di Gstaad in Svizzera, dal 10 al 16 luglio 2006.\nCampioni.\nSingolare.\n Richard Gasquet ha battuto in finale Feliciano L\u00f3pez, 7-6(4), 6-7(3), 6-3, 6-3\nDoppio.\n Ji\u0159\u00ed Nov\u00e1k / Andrei Pavel hanno battuto in finale Marco Chiudinelli / Jean-Claude Scherrer, 6-3, 6-1"}
{"id": "2500597", "revid": "110157", "url": "https://it.wikipedia.org/wiki?curid=2500597", "title": "Distretto di Sajram", "text": "Il distretto di Sajram (in kazako: \u0421\u0430\u0439\u0440\u0430\u043c \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Aksu."}
{"id": "2500598", "revid": "767487", "url": "https://it.wikipedia.org/wiki?curid=2500598", "title": "I nuovi mini ninja", "text": "I nuovi mini ninja (\"3 Ninjas Kick Back\") \u00e8 un film del 1994 diretto da Charles Kanganis. \u00c8 il secondo dei quattro film della serie dei \"3 Ninjas\", avente come protagonisti tre giovani fratelli dediti allo studio delle arti marziali.\nTrama.\nIl nonno Mori deve andare a risolvere una vecchia questione risalente agli anni della sua giovinezza, ma a causa di un brutto incidente appena arrivato a Tokyo \u00e8 costretto in un letto d'ospedale. Decide di affidare la missione ai suoi preziosissimi nipoti che si recano in Giappone. Durante il loro viaggio i ragazzi prenderanno parte ad un torneo di arti marziali in cui conosceranno una ragazza molto abile e molti anziani maestri. Dovranno anche vedersela con un'organizzazione criminale capeggiata da un vecchio rivale del nonno che cerca disperatamente di mettere le mani su un'antica reliquia.\nPubblicazioni.\nIn Italia il film \u00e8 stato raccolto assieme al terzo film e al quarto film in un cofanetto DVD pubblicato nel 2003.\nProduzione.\nSebbene sia il secondo film della serie uscito nelle sale in realt\u00e0 fu il terzo ad essere girato, infatti il terzo film \"Tre piccole pesti\" venne girato nel 1993 ma distribuito solo due anni dopo.\nInfatti nel terzo film il cast principale rimane invariato ma in questo capitolo \u00e8 cambiato in gran parte rispetto al predecessore. Dei tre ragazzi protagonisti l'unico ad aver conservato la propria parte \u00e8 Max Elliott Slade nel ruolo di \"Colt\", per quanto riguarda il resto del cast Victor Wong rimane nel ruolo del nonno e anche Alan McRae ha conservato il ruolo di Sam Douglas, che tuttavia in questa pellicola \u00e8 nettamente meno importante che nella precedente, riducendosi a poco pi\u00f9 di una semplice comparsa.\nAltri film della serie.\nIl film \u00e8 il secondo dei quattro capitoli:\nVideogioco.\nDal film venne tratto un videogioco intitolato \"3 Ninjas Kick Back\" pubblicato nel 1994 per Super NES, Sega Mega Drive e Sega CD."}
{"id": "2500606", "revid": "110157", "url": "https://it.wikipedia.org/wiki?curid=2500606", "title": "Distretto di \u0160ardara", "text": "Il distretto di \u0160ardara (in kazako: \u0428\u0430\u0440\u0434\u0430\u0440\u0430 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo \u0160ardara."}
{"id": "2500609", "revid": "110157", "url": "https://it.wikipedia.org/wiki?curid=2500609", "title": "Distretto di Sozaq", "text": "Il distretto di Sozaq (in kazako: \u0421\u043e\u0437\u0430\u049b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo \u0160olaqqor\u011fan."}
{"id": "2500614", "revid": "287204", "url": "https://it.wikipedia.org/wiki?curid=2500614", "title": "Mercedes Cup 2006", "text": "Il Mercedes Cup 2006 \u00e8 stato un torneo di tennis giocato sulla terra rossa.\n\u00c8 stata la 29\u00aa edizione del Mercedes Cup, che fa parte della categoria International Series Gold nell'ambito dell'ATP Tour 2006.\nSi \u00e8 giocato a Stoccarda in Germania, dal 17 al 23 luglio 2006.\nCampioni.\nSingolare.\n David Ferrer ha battuto in finale Jos\u00e9 Acasuso, 6-4, 3-6, 6-7(3), 7-5, 6-4\nDoppio.\n Gast\u00f3n Gaudio / Maks Mirny hanno battuto in finale Yves Allegro / Robert Lindstedt, 7-5, 6-7(4), [12-10]"}
{"id": "2500618", "revid": "25842991", "url": "https://it.wikipedia.org/wiki?curid=2500618", "title": "Piotorace", "text": ""}
{"id": "2500619", "revid": "110157", "url": "https://it.wikipedia.org/wiki?curid=2500619", "title": "Distretto di T\u00f6le Bi", "text": "Il distretto di T\u00f6le Bi (in kazako: \u0422\u04e9\u043b\u0435 \u0431\u0438 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Lenger."}
{"id": "2500634", "revid": "92723", "url": "https://it.wikipedia.org/wiki?curid=2500634", "title": "Eriocapitella hupehensis", "text": "Eriocapitella hupehensis \u00e8 una pianta erbacea perenne appartenente alla famiglia delle Ranunculacee, originaria dell'Estremo Oriente.\nStoria.\nPianta di origine cinese, anche se \u00e8 stata naturalizzata in Giappone da secoli, questa specie \u00e8 stata descritta per la prima volta da Carl Peter Thunberg nel libro \"Flora Japonica\" del 1784.\nThunberg ha raccolto e studiato dei campioni secchi mentre lavorava come dottore per la Compagnia delle Indie. Nel 1844 Robert Fortune ha portato la pianta in Inghilterra dalla Cina.\nDescrizione.\nPresenta grandi foglie, di colore verde chiaro, spesse e lucide. Di forma cespugliosa, a fine estate sviluppa sottili fusti che, ramificandosi, sorreggono i fiori di colore bianco candido, sebbene si possano trovare variet\u00e0 che presentano le diverse gradazioni del bianco fino al rosa.\nDistribuzione e habitat.\n\"E. hupehensis\" \u00e8 una specie originaria dell'Estremo Oriente ed, in particolare, \u00e8 presente in Cina meridionale, Nepal, Birmania e Taiwan. La sua popolarit\u00e0 come pianta ornamentale ha fatto s\u00ec che si introducesse per opera dell'uomo in Europa centrale.\nColtivazione.\nQuesti fiori crescono in luoghi ombreggiati e protetti da piante pi\u00f9 grandi. Sono particolarmente sensibili alla carenza e alla sovrabbondanza d'acqua. In alcuni luoghi possono essere infestanti, sebbene ci voglia un po' di tempo prima che riesca ad adattarsi e ad insediarsi."}
{"id": "2500639", "revid": "373025", "url": "https://it.wikipedia.org/wiki?curid=2500639", "title": "ZipGenius", "text": "ZipGenius \u00e8 un programma per la compressione dei file sviluppato da Matteo Riso. ZipGenius \u00e8 pensato per i sistemi operativi Windows, \u00e8 distribuito con licenza freeware e consente la gestione dei pi\u00f9 diffusi formati di compressione dei dati.\nIl progetto ZipGenius nasce nel novembre 1997 con il nome \"Mr. Zip 98\". Nel marzo 1998 si ha il cambio di nome che porta alla denominazione attuale, mentre nell'aprile 1999 avviene la pubblicazione della prima versione. Nato inizialmente come programma alternativo e gratuito per la gestione degli archivi .zip, ZipGenius \u00e8 poi evoluto in uno strumento completo per la gestione dei principali formati compressi arricchendosi anche di funzioni accessorie per la gestione del protocollo FTP, delle immagini e dei backup.\nA partire dalla versione 6.1.0.1010 il software \u00e8 distribuito con il marchio Wininizio.it Software, team di sviluppo della comunit\u00e0 WinInizio.it, di cui Matteo Riso - sviluppatore originario - \u00e8 amministratore e membro.\nL'ultima versione disponibile \u00e8 la 6.3.2.3111.\nLo sviluppatore ha da poco annunciato che entro l'anno verr\u00e0 rilasciata la versione 6.3.3, la quale altro non \u00e8 che un raccordo fra la versione attuale e il prossimo - gi\u00e0 annunciato - ZipGenius 7. A partire dalla versione 6.3.3, il software verr\u00e0 distribuito con il marchio \"The ZipGenius Team\"\nCaratteristiche e funzioni.\nZipGenius pu\u00f2 essere utilizzato attraverso la sua interfaccia grafica che consente la creazione, la modifica e l'estrazione dei file compressi con un approccio simile ad \"Esplora Risorse\" di Windows. Il programma si integra anche nella shell di Windows e le sue funzioni sono richiamabili attraverso il menu contestuale che si attiva cliccando con il pulsante destro del mouse su di un file o una cartella.\nZipGenius supporta nativamente le periferiche TWAIN consentendo quindi l'acquisizione di immagini da tutti i dispositivi compatibili. Un apposito men\u00f9 consente l'utilizzo del programma per l'esecuzione di backup sulle principali cartelle dei profili utente e su ogni altra cartella indicata dall'utente.\nZipGenius consente la creazione di archivi protetti da password che possono anche essere crittografati con gli algoritmi CZIP, Blowfish, Twofish, AES Rijndael. \u00c8 inoltre possibile creare archivi autoestraenti che possono successivamente essere scompattati senza bisogno di applicazioni esterne. Per questo genere di archivi eseguibili (.exe) il programma prevede una procedura guidata che pu\u00f2 essere usata per stabilire la cartella di estrazione, l'eventuale apertura automatica di uno o pi\u00f9 file, l'associazione di una icona specifica al pacchetto e l'introduzione della firma dell'autore. L'utente pu\u00f2 anche scegliere di creare un archivio auto-cancellante il cui contenuto viene sovrascritto se si inserisce una password non corretta per un certo numero di volte.\nL'interfaccia di ZipGenius pu\u00f2 essere personalizzata attraverso diverse skin. Alcune di queste sono comprese nel programma di installazione mentre altre sono disponibili sul sito del programma. Alcune skin sono pensate per adattarsi agli stili grafici degli ambienti Windows 2000, Windows XP, GNOME e KDE.\nZipGenius \u00e8 sviluppato per la sola piattaforma Windows, tuttavia la comunit\u00e0 di WinInizio.it \u00e8 alla ricerca di volontari per lo sviluppo del port per i sistemi Mac. ZipGenius pu\u00f2 essere utilizzato sotto Linux attraverso Wine anche se i test in tal senso sono ancora poco numerosi.\nVersioni.\nZipGenius viene distribuito in due versioni. Una prima denominata Standard contiene:\nLa versione Suite aggiunge alla versione Standard altri quattro moduli:\nFormati supportati.\nZipGenius gestisce oltre 20 formati compressi. In particolare il programma \u00e8 in grado di comprimere e decomprimere file in formato .zip, .7z, .jar, .tar e .cab. Il programma \u00e8 inoltre in grado di decomprimere i file in formato .rar, .iso ed.nrg (immagini del software Nero) nonch\u00e9 molti formati tipici dell'ambiente Unix/Linux: .rpm, .tar.gz, .tgz, .gz e.z. ZipGenius consente anche l'ottimizzazione dei formati OpenDocument usati tra l'altro da OpenOffice.org."}
{"id": "2500641", "revid": "155634", "url": "https://it.wikipedia.org/wiki?curid=2500641", "title": "Mercedes Cup 2006 - Singolare", "text": "Il singolare del torneo di tennis Mercedes Cup 2006, facente parte dell'ATP Tour, ha avuto come vincitore David Ferrer che ha battuto in finale Jos\u00e9 Acasuso 6\u20134, 3\u20136, 6\u20137(3), 7\u20135, 6\u20134."}
