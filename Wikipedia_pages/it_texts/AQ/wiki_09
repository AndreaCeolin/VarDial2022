{"id": "2428221", "revid": "15756", "url": "https://it.wikipedia.org/wiki?curid=2428221", "title": "Posthole", "text": "In archeologia un posthole o post hole (\"lett\". buca di palo) \u00e8 una feature di cut (taglio) usata per tenere un legname o pietra posta in superficie. Sono di solito molto pi\u00f9 profondi che larghi, sebbene il troncamento non possa renderlo evidente.\nBench\u00e9 i resti del legname da costruzione possa sopravvivere, la maggior parte dei \"posthole\" sono principalmente riconoscibili come chiazze circolari di terra pi\u00f9 scura quando vengono osservati in pianta. Gli archeologi possono usare la loro capacit\u00e0 per tracciare la disposizione delle strutture precedenti, poich\u00e9 le buche possono definirne gli angoli e i lati di una struttura.\nParti di un posthole.\nBench\u00e9 sia una struttura molto semplice, una delle pi\u00f9 basilari trovate in archeologia, l'interpretazione corretta fa assegnamento sulla capacit\u00e0 di spiegare le spesso sottili differenze che distinguono le parti del posthole. I componenti di un posthole archeologico sono elencate nell'ordine di creazione e, in circostanze ideali, nell'ordine inverso del loro scavo.\nIncavo.\nL'incavo che formava il buco a livello della superficie del suolo al tempo della costruzione. I lati del buco possono essere distorti dalla pressione successiva applicata sul palo, come nell'esempio posto a sinistra nell'immagine, o da qualche altra conseguente perturbazione. Solo lo scavo accurato sar\u00e0 capace di distinguere tra l'originale profilo del taglio da ogni altra successiva distorsione.\nIn ogni dettagliata analisi stratigrafica, l'\"incavo\" deve essere distinto dalla \"riempitura\", che \u00e8 obbligatoriamente successiva al \"taglio\" del fosso, anche se di minuti.\nScavo del suolo.\nIl suolo scavato dal buco, di solito forma un mucchio vicino al buco stesso pronto per essere utilizzato come materiale di riempimento. La sequenza ideale sar\u00e0 che il suolo scavato avr\u00e0 materiale scavato attraverso il primo fino all'ultimo \"strato\" del mucchio di materiale che va dal pi\u00f9 profondo al pi\u00f9 superficiale. In situazioni ottimali la localizzazione del suolo scavato pu\u00f2 essere rilevata adiacente ai \"posthole\" riempiti, specialmente dove il sottosuolo differisce marcatamente dalla superficie del materiale.\nPalo.\nNormalmente \u00e8 un'asse di legno rotonda o quadrata posta nel buco. Talvolta pu\u00f2 essere posizionata una pietra nel buco sotto il palo onde prevenirne l'affondamento nel soffice suolo oppure bastoni e pietre per tenere il palo correttamente allineato fino al completo riempimento. Molte culture carbonizzavano (superficialmente) i loro pali per diminuire il tasso di deterioramento \"in situ\". Questo viene talvolta confuso con la bruciatura \"in situ\". Ai giorni nostri, i pali possono essere impregnati di creosoto o altre sostanze che inibiscono il deterioramento del legno o per prevenire le termiti.\nIl palo pu\u00f2 sopravvivere come un elemento o subire deterioramento (un \"postpipe\") o rimozione. Anche se deteriorato ci sarebbe una scura colorazione organica che combacia con le dimensioni originali e il volume del palo.\nRiempitura.\nIl suolo scavato ritorna nel buco una volta che il palo \u00e8 posizionato. Qualche volta le necessit\u00e0 strutturali richiedono che il buco sia anche \"tamponato\" con pietre o bastoncini (\"sticks\") onde tenere il palo nella posizione desiderata. Idealmente il materiale tirato fuori ritorna nel fosso nel suo ordine stratigrafico originale, ma inevitabilmente mescolato in modo che gli strati del terreno e quelli del posthole diventano distinguibili. Logicamente non tutto il materiale contenuto nel buco si potr\u00e0 riutilizzare, una volta che il palo viene ubicato, cos\u00ec il suolo che resta pu\u00f2 essere lasciato ammucchiato o disseminato.\nTerriccio del palo.\nIl termine indica il deterioramento della sezione sepolta del palo che resta \"in situ\". Alcuni archeologi preferiscono ~\"pipe\" dove esso \u00e8 prevalentemente ancora materiale organico e ~\"mould\" dove questo \u00e8 stato rimpiazzato da sedimenti.\nVuoto del palo.\nIl vuoto che resta dove il \"pipe\" \u00e8 stato rimosso. Questo pu\u00f2 essere scoperto come una cavit\u00e0, sebbene raramente, ma di solito ci si trova davanti a una combinazione di ammassi di riempiture di posthole e depositi non dilavati che riempiono la posizione del palo, di solito definito \"post mould\".\nPosthole.\nQuesto \u00e8 il termine generico per la complessiva evidenza archeologica contenuta dentro l'incavo, particolarmente quando visto in pianta, incluso ogni manufatto che sia stato introdotto durante la sequenza di scavo e riempimento.\nInterpretazione dei posthole.\nI \"posthole\" sono diversi dagli \"stake hole\" nei quali l'incavo \u00e8 scavato per il palo (\"post\") piuttosto che creato per piantarvi il palo (\"stake\"). Questo significa che c'\u00e8 un po' di spazio svuotato che \u00e8 stato riempito una volta che il palo viene impiantato. Questo materiale \u00e8, per modo di dire, il \"tamponamento\" del palo ed \u00e8 una delle principali caratteristiche che differenziano i \"posthole\" dagli \"stake holes\" nella pianta. La forma e la struttura dei \"contesti\" dentro un posthole possono anche fare luce sulle attivit\u00e0 del passato. Se un palo (\"post\") fosse di proposito rimosso, allora l'azione dell'oscillazione prodotta tira fuori l'evidenza rivelatrice nel profilo del posthole che gli archeologisti possono riconoscere. Un \"post\" pu\u00f2 imputridirsi sul posto lasciando un postpipe oppure sopravvivere \"(vedi la sezione nella fig. 1)\". Gli Archeologi possono usare la loro capacit\u00e0 per tracciare la disposizione di strutture precedenti poich\u00e9 i buchi possono definirne gli angoli e i lati. I posthole possono anche essere scavati su degli allineamenti di fossati colmi di materiale di riempimento che furono confini \"migliorati\": da semplici recinti di fossato a recinti strutturali.\nErrori di interpretazione del posthole.\nLa relativa frequenza di posthole come una feature, nella maggior parte dei periodi, combinata con una carenza di buona informazione sulla fase dei posthole, spesso manifestata sul sito a causa del troncamento orizzontale o per un fallimento nel localizzare i posthole al livello originario nel quale essi furono incavati, conducono a un\"'accozzaglia\" di posthole che danno luogo a interpretazioni fantasiose. La mente umana sembra abbastanza capace di creare modelli e la tentazione di vedere strutture anche laddove non ci sono oppure laddove le evidenze sono del tutto insignificanti \u00e8 spesso abbastanza forte. Viene considerata buona pratica quella che sostiene l'evidenza attinta dalle fonti multiple sul sito come gli allineamenti delle strutture percepite tramite altre feature \"in situ\" che sarebbero prese in considerazione prima di ogni forzata interpretazione, concepita come se i posthole non avessero alcuna relazione stratigrafica l'un l'altro, invece di correlarli fra loro."}
{"id": "2428222", "revid": "2091899", "url": "https://it.wikipedia.org/wiki?curid=2428222", "title": "Pinto F\u00fatbol Sala", "text": "Pinto F\u00fatbol Sala \u00e8 una squadra spagnola di calcio a 5 fondata nel 1988 con sede a Pinto, presso Madrid. Attualmente la formazione castigliana \u00e8 denominata Punctum Millennium Pinto Tien21, e nella stagione 2008/2009 ha giocato la sua prima annata in \"Division de honor\" arrivando alla semifinale per il titolo e trascinando sino a gara3 i campioni in carica dell'InterMovistar Alcal\u00e1."}
{"id": "2428227", "revid": "352448", "url": "https://it.wikipedia.org/wiki?curid=2428227", "title": "Post hole", "text": ""}
{"id": "2428228", "revid": "338769", "url": "https://it.wikipedia.org/wiki?curid=2428228", "title": "Pinto FS", "text": ""}
{"id": "2428232", "revid": "36426", "url": "https://it.wikipedia.org/wiki?curid=2428232", "title": "Ritratto di uomo (Raffaello)", "text": ""}
{"id": "2428233", "revid": "984922", "url": "https://it.wikipedia.org/wiki?curid=2428233", "title": "Gwen Bristow", "text": ""}
{"id": "2428234", "revid": "287204", "url": "https://it.wikipedia.org/wiki?curid=2428234", "title": "Louis Leplee", "text": ""}
{"id": "2428235", "revid": "287204", "url": "https://it.wikipedia.org/wiki?curid=2428235", "title": "Renee Lebas", "text": ""}
{"id": "2428237", "revid": "638792", "url": "https://it.wikipedia.org/wiki?curid=2428237", "title": "Lele Martini", "text": ""}
{"id": "2428238", "revid": "1543377", "url": "https://it.wikipedia.org/wiki?curid=2428238", "title": "Khurais", "text": "Khurais \u00e8 un grande giacimento di petrolio in Arabia Saudita. Scoperto nel 1957 \u00e8 situato in una formazione parallela del giacimento super gigante di Ghawar. Le sue riserve ammontano a 27 miliardi di barili. Ha prodotto piccole quantit\u00e0 di petrolio nel 1960, ma poi fu abbandonato e rimesso in produzione alla fine degli anni 70. La sua produzione raggiunse un picco di 144 kbbls/g nel 1981. Fu abbandonato di nuovo.\n\u00c8 stato rimesso in servizio l'11 giugno 2009 . L'Aramco spera di produrre 1,2 Mbbls/g, includendo due giacimenti periferici, grazie a una massiccia iniezione di acqua. Gli impianti dedicati alle iniezioni d'acqua sono stati costruiti dalla Halliburton, Lavalin e Saipem, con Foster Wheeler project manager. "}
{"id": "2428245", "revid": "1982", "url": "https://it.wikipedia.org/wiki?curid=2428245", "title": "Seconda guerra dei cent'anni", "text": "Seconda guerra dei cent'anni \u00e8 un'espressione convenzionale usata da alcuni storici per definire una serie di conflitti tra Inghilterra (in seguito Gran Bretagna e poi Regno Unito) e Francia estesi su un arco di tempo che spazia tra il 1689 e il 1815.\nL'espressione fu coniata per la prima volta da J.R. Seeley nel suo celebre lavoro storico \"The Expansion of England: Two Courses of Lectures\" (1883).\nStoria.\nNella seconda met\u00e0 del XVII secolo i regnanti del casato degli Stuart si erano convertiti al cattolicesimo ed avevano stabilito buoni rapporti con il Re di Francia Luigi XIV. In precedenza anche Giacomo I e Carlo I, entrambi protestanti, evitarono il pi\u00f9 possibile di essere coinvolti nella Guerra dei trent'anni e stabilirono rapporti per lo pi\u00f9 pacifici con la Francia per tutta la durata del XVII secolo, anche in considerazione di un potente nemico comune da fronteggiare: l'impero Spagnolo in quel momento al suo apogeo economico e militare. I loro discendenti Carlo II e Giacomo II hanno addirittura supportato attivamente il sovrano francese nella Guerra d'Olanda.\nLa serie di conflitti e ostilit\u00e0 reciproca inizia con l'ascesa del protestante Guglielmo III al trono di Inghilterra nella \"Glorious Revolution\". Guglielmo III al contrario dei suoi predecessori inizi\u00f2 una ferma politica di opposizione al cattolicissimo sovrano francese Luigi XIV imponendosi come punto di riferimento per tutti i protestanti d'Europa.\nDopo Guglielmo III le ostilit\u00e0 tra i due paesi abbandonarono la connotazione esclusivamente religiosa per estendersi anche in campi economici e di commercio dando origine a sanguinosi conflitti in diverse parti del mondo. Dopo la morte della regina Anna e la conseguente caduta della dinastia Stuart e il passaggio del trono nelle mani del Casato di Hannover (anch'essi protestanti) nel 1714 le tensioni sono continuate, tuttavia per un periodo di quasi 30 anni non si avranno conflitti militari.\nPer tutta la seconda met\u00e0 del settecento i due paesi manterranno reciproca ostilit\u00e0 e si daranno battaglia quasi senza sosta sui campi di tutto il mondo, ma \u00e8 durante le Guerre Napoleoniche che l'ostilit\u00e0 arriver\u00e0 all'apice essendo l'Inghilterra il paese leader delle varie coalizioni antifrancesi. I due paesi a capo dei due rispettivi blocchi per oltre 10 anni si sono dati battaglia quasi ininterrottamente. La Battaglia di Waterloo e la caduta definitiva di Napoleone Bonaparte hanno di fatto messo fine a questa lunghissima serie di scontri tra i due paesi che negli anni successivi si troveranno a cooperare in pi\u00f9 occasioni dalla stessa parte della barricata. Nonostante tutto nella cultura popolare francesi e inglesi si considerano indubbiamente \"Nemici naturali\", per evitare ulteriori attriti nel 1904 le due nazioni hanno stipulato l'Entente Cordiale, dimostrando che le due guerre dei cento anni sono ormai terminate e che se le differenze culturali continuano, i conflitti violenti sono giunti al termine.\nIl contesto.\nEsattamente come la prima \"Guerra dei cento anni\" il termine non descrive un unico conflitto bellico durato oltre un secolo ma uno stato di perenne belligeranza tra le due potenze che ha portato allo sfociare di numerosi conflitti nel periodo in cui questi due paesi si contendevano il predominio sulle colonie del mondo intero.\nI vari conflitti compresi in questo periodo (soprattutto quelli del XVIII secolo) hanno coinvolto anche altre nazioni europee e tutti con l'eccezione della Guerra della Quadruplice Alleanza hanno visto affrontarsi i due paesi uno contro l'altro. Alcuni di questi conflitti sono stati ribattezzati anche \"Guerre mondiali\" poich\u00e9 hanno coinvolto i due paesi per il possesso delle colonie nei caraibi e in oriente, costringendo le flotte dei due paesi a solcare i mari di tutto il mondo."}
{"id": "2428246", "revid": "6923", "url": "https://it.wikipedia.org/wiki?curid=2428246", "title": "Barulhinho bom (video)", "text": "Barulhinho bom \u00e8 un video documentario della cantante brasiliana Marisa Monte pubblicato nel 1997 su VHS e nel 2004 su DVD-Video."}
{"id": "2428251", "revid": "125955881", "url": "https://it.wikipedia.org/wiki?curid=2428251", "title": "Ostilio Ricci", "text": "Biografia.\nRicevette istruzione come paggio del Duca di Toscana Cosimo I, divenendo quindi, nel 1586, insegnante di matematica alla \"Scuola dei paggi\" del Granduca Francesco I.\nFu altres\u00ec lettore di matematica prima nello \"Studio pisano\", poi in quello fiorentino. A Firenze, insegn\u00f2 pure geometria a molti allievi pittori e futuri artisti, fra cui Giorgio Vasari.\nA Firenze, Ricci divenne amico del padre di Galileo Galilei, Vincenzo, che si trasfer\u00ec, con l'intera famiglia, a Firenze nel 1574. Sia a Firenze che a Pisa, Ricci impart\u00ec le prime lezioni di matematica e geometria a Galileo, facendogli altres\u00ec conoscere le opere di Archimede, risvegliando i suoi veri interessi. Cos\u00ec, sotto consiglio di Ricci e col permesso del padre (saggiamente ravveduto dal Ricci), Galileo pass\u00f2 dagli studi di medicina della sezione medico-chirurgica a quelli di matematica e fisica della sezione di fisica e matematica del Collegio Medico-Fisico dello \"Studio pisano\", dove si era immatricolato il 5 settembre 1580 e lasciandolo nel 1585, senza addottorarsi. \nGi\u00e0 nel 1587, Galileo aveva raggiunto un tale livello di preparazione che Ricci stesso lo present\u00f2 quale lettore di matematica allo \"Studio bolognese\". \nSeguace dell'insegnamento di Niccol\u00f2 Tartaglia, Ricci fu esperto anche di ingegneria civile ed architettura militare, settori in cui matur\u00f2 l'idea come la matematica fosse una scienza pratica, e non meramente astratta, indispensabile nell'impostare quindi risolvere problemi di meccanica e d'ingegneria.\nQuesta visione applicata della matematica e del suo insegnamento, che Ricci adottava fin dalla \"Scuola dei paggi\", svolger\u00e0 un ruolo pedagogico determinante nella formazione del giovane Galileo.\nDopo la morte di Francesco I, il suo successore Ferdinando I, oltre a rinnovargli l'incarico di insegnamento allo \"Studio fiorentino\" e conferirgli il ruolo di matematico del Granducato di Toscana (subentrando a Stefano Buonsignori), nel 1593 gli assegn\u00f2 pure l'insegnamento di matematica all'Accademia delle arti del disegno di Firenze."}
{"id": "2428255", "revid": "24778761", "url": "https://it.wikipedia.org/wiki?curid=2428255", "title": "Yannis Hrysomallis", "text": ""}
{"id": "2428256", "revid": "344646", "url": "https://it.wikipedia.org/wiki?curid=2428256", "title": "Savasta", "text": "Savasta \u00e8 un cognome che pu\u00f2 riferirsi a:"}
{"id": "2428259", "revid": "24778808", "url": "https://it.wikipedia.org/wiki?curid=2428259", "title": "Appia nuova", "text": ""}
{"id": "2428261", "revid": "1905505", "url": "https://it.wikipedia.org/wiki?curid=2428261", "title": "Chiesa del Ges\u00f9 (Ancona)", "text": "La chiesa del Ges\u00f9 \u00e8 un luogo di culto cattolico di Ancona, situato di fronte al palazzo degli Anziani, in piazza Benvenuto Stracca, l'antica Piazza del Comune. Il titolo completo \u00e8 \"chiesa del Santissimo Nome di Ges\u00f9\". \u00c8 opera di Luigi Vanvitelli.\nStoria.\nL'edificio fu costruito nel 1605 per volont\u00e0 del conte Nappi. Nel 1631 venne aggiunto un collegio.\nNel 1743, l'architetto Luigi Vanvitelli, nella fase di riammodernamento della citt\u00e0 voluta da papa Clemente XII, mise mano anche a questa chiesa, oltre che alla Mole Vanvitelliana e l'arco Clementino, tutte opere che si trovano nella zona portuale di Ancona.\nPer molti anni l'edificio \u00e8 stato chiuso al pubblico e in attesa dell'ultimazione dei restauri interni. Il 1\u00ba settembre 2011 \u00e8 stata di nuovo riaperta al pubblico nell'ambito delle manifestazioni correlate al XXV Congresso eucaristico nazionale; in tale occasione sono stati riportati in essa i quadri prima custoditi nella pinacoteca comunale dopo il restauro di quelli ancora \"in situ\".\nNel 2017 la Chiesa del Ges\u00f9 \u00e8 stato uno dei siti scelti dal FAI per l'organizzazione delle giornate di primavera.\nDescrizione.\nL'entrata della chiesa \u00e8 collegata alla piazza antistante attraverso due scalee di forma semiellittica; la loro funzione, oltre che ornamentale, \u00e8 anche quella di coprire in poco spazio l'elevato dislivello fra l'entrata dell'edificio e la strada. L'intera facciata ha una forma concava che riecheggia l'arco dell'insenatura del porto, ai cui estremi Vanvitelli lasci\u00f2 le altre sue opere maggiori anconitane: a nord l'Arco Clementino e a sud il Lazzaretto.\nDi fronte al portale \u00e8 posto un pronao costituito da due pilastri angolari, due colonne centrali e una trabeazione di ordine dorico, il cui fregio \u00e8 privo dei triglifi. Il pronao sorregge un frontone triangolare sprovvisto di sculture al suo interno, come d'altronde ne \u00e8 sprovvisto tutto l'esterno dell'edificio. Al di sopra dell'ingresso \u00e8 presente un alto attico, la cui parte centrale \u00e8 coronata da un frontone curvilineo. Sempre nella parte centrale dell'attico si apre un'ampia finestra rettangolare, anch'essa coronata da un frontone, triangolare come quello del pronao. Fino al periodo bellico la facciata era sormontata da sei torce fiammeggianti in terracotta, parte organica del progetto vanvitelliano che conferivano maggior slancio al prospetto, che per motivi oscuri furono successivamente rimosse e non pi\u00f9 ripristinate.\nLa pianta dell'edificio \u00e8 a croce latina inscritta, con abside semicircolare e cupola, sul tipo della Chiesa del Ges\u00f9 di Roma, struttura madre dell'Ordine dei Gesuiti. Le quattro cappelle ai lati della navata, comunicando tra di loro e con il transetto, quasi formano delle navate laterali, come nella Chiesa di Sant'Ignazio e nella Chiesa del Ges\u00f9 di Roma.\nDipinti.\nNella chiesa sono presenti i seguenti dipinti:\nEra presente nella chiesa anche la statua in bronzo di Pietro Paolo Jacometti \"Madonna col Bambino\"."}
{"id": "2428264", "revid": "287204", "url": "https://it.wikipedia.org/wiki?curid=2428264", "title": "Associacio Esportiva Manacor", "text": ""}
{"id": "2428268", "revid": "339392", "url": "https://it.wikipedia.org/wiki?curid=2428268", "title": "Manacor F\u00fatbol Sala", "text": ""}
{"id": "2428270", "revid": "121558578", "url": "https://it.wikipedia.org/wiki?curid=2428270", "title": "Galleggiante (meccanica)", "text": "Il galleggiante \u00e8 il componente del carburatore (ad esclusione dei carburatori a membrana), che permette la regolazione del livello della benzina nella vaschetta del carburatore.\nDescrizione.\nIl galleggiante oscillando nelle diverse posizioni da un determinato fluido, determina a seconda se connesso a un interruttore o una valvola a spillo o di altro tipo, una chiusura/apertura di un contatto o la regolazione di un flusso del medesimo liquido.\nFunzionamento.\nDurante il normale funzionamento del carburatore si verifica una variazione dell'altezza del liquido benzina dovuto alle differenti richieste di combustibile durante la varie fasi operative e al funzionamento del galleggiante, il quale agisce su un interruttore (o su una valvola) che non riesce a riempire in modo immediato e preciso la vaschetta del galleggiante nelle varie situazioni. Pi\u00f9 precisamente con il sistema ad interruttore si ha la limitazione del sistema che viene azionato per far riempire la vaschetta in quanto il riempimento risentir\u00e0 dalla precisione ed inerzia del pompante, mentre con la soluzione a valvola il livello viene influenzato principalmente dalla richiesta di benzina, in quanto maggiore \u00e8 la richiesta e tanto maggiore deve essere l'apertura della valvola a spillo e di conseguenza il livello benzina sar\u00e0 pi\u00f9 basso.\nDimensionamento valvola.\nPer far s\u00ec che il livello di carburante rimanga il pi\u00f9 costante possibile si deve dimensionare correttamente la valvola a spillo del galleggiante, il dimensionamento \u00e8 differente a seconda del sistema utilizzato, nel caso di soluzioni a caduta lo spillo deve avere un'area di passaggio maggiore rispetto alla somma delle aree di passaggio dei circuiti di funzionamento a regime (minimo, massimo ed eventualmente se presente del circuito di potenza), questa maggiorazione deve garantire non solo il riempimento per compensare il consumo massimo, ma permettere anche un eventuale recupero dovuto ad un momentaneo mancata alimentazione dovuto o a bolle d'aria o vibrazioni o salti, che riducono o annullano momentaneamente l'alimentazione, ma allo stesso tempo non deve essere eccessivamente grande, in quanto la tenuta della valvola per quanto ben realizzata pu\u00f2 non essere perfetta e indurre ad un eccessivo livello di carburante nella vaschetta benzina, con conseguenti problemi di carburazione ed ingolfamento del motore.\nNel caso di soluzioni a pompante benzina, si deve usare una valvola pi\u00f9 piccola per garantire una maggiore forza da parte del galleggiante sulla valvola e permettere una migliore chiusura della valvola a spillo, inoltre per limitare la pressione generata dal pompante benzina e rendere il funzionamento pi\u00f9 regolare, \u00e8 possibile usare una linea di recupero/rientro, ma caratterizzata da un percorso (dislivello) o valvola per evitare di ridurre eccessivamente la pressione del pompante benzina."}
{"id": "2428273", "revid": "117070996", "url": "https://it.wikipedia.org/wiki?curid=2428273", "title": "Ferrari 250 P", "text": "La Ferrari 250 P \u00e8 una vettura da competizione prodotta dalla Ferrari che partecip\u00f2 al Campionato mondiale sportprototipi.\nIl progetto.\nNel 1962, la Ferrari aveva schierato nel mondiale sportprototipi diverse vetture. I suoi principali successi li ottenne con la 250 Testa Rossa e la 246 SP, oltre ad una serie di altre vetture derivate direttamente da quest'ultima. La Testa Rossa era una vettura di elevate prestazioni, ma con il motore posizionato ancora all'anteriore era diventata obsoleta rispetto alle nuove e pi\u00f9 agili vetture a motore centrale, come la 246 SP. Quest'ultima, sebbene maneggevole, a fine stagione non era pi\u00f9 competitiva sul piano delle prestazioni. La Ferrari decise allora di sostituire il motore V6 che equipaggiava queste ultime vetture con uno di maggiore potenza. Fu scelto il V12, progettato da Gioachino Colombo, che gi\u00e0 aveva equipaggiato diverse vetture sia stradali che da competizione, fra cui la stessa 250 Testa Rossa e la 250 GTO.\nIl propulsore in questione aveva una cilindrata di 2953,21cm\u00b3 con angolo tra le bancate di 60\u00b0. La distribuzione era monoalbero con due valvole per cilindro. Sulla 250 P, l'alimentazione era affidata a 6 carburatori Weber 38DCN. Con questa configurazione, la potenza erogata era di 310 CV.\nIl primo prototipo viene realizzato nel 1962, modificando il telaio di una 246 SP, un traliccio in tubi d'acciaio, allungandone il passo per permettere l'installazione del nuovo propulsore. Le sospensioni, sia anteriori che posteriori, erano a quadrilateri deformabili con ruote indipendenti, ammortizzatori idraulici e molle elicoidali. In totale furono costruite quattro 250 P, identificate dai numeri di telaio 0810, 0812, 0814, 0816.\nLa stagione 1963.\nLe 250 P debuttarono il 23 marzo 1963 alla 12 Ore di Sebring. Le due vetture in gara, con gli equipaggi Surtees/Scarfiotti e Mairesse/Vaccarella/Bandini conquistarono rispettivamente il primo e il secondo posto.\nLa seconda gara, corsa in data 5 maggio, fu la Targa Florio. Le due 250 P, affidate agli equipaggi Scarfiotti/Mairesse e Parkes/Surtees, furono entrambe costrette al ritiro per un incidente.\nIl 19 maggio fu la volta della 1000 km del N\u00fcrburgring. Delle due vetture schierate, quella condotta dall'equipaggio Surtees/Mairesse conquist\u00f2 la vittoria, mentre la seconda affidata a Parkes/Scarfiotti si ritir\u00f2 in seguito ad un incidente. Una terza 250 P, iscritta con Vaccarella come pilota, non part\u00ec.\nPer la 24 Ore di Le Mans, in data 16 giugno, la Ferrari iscrisse quattro 250 P. Di queste, solo tre parteciparono alla gara. La 250 P condotta dall'equipaggio Surtees/Mairesse fu costretta al ritiro al 252\u00ba giro, dopo che a seguito di un incidente la vetture prese fuoco. Le altre due 250 P, con equipaggio Bandini/Scarfiotti e Parkes/Maglioli, conclusero rispettivamente al primo e terzo posto.\nLa Ferrari vinse il campionato costruttori con 72 punti, seconda arriv\u00f2 la Porsche con 30 punti.\nLa 275 P e la 330 P.\nPer il 1964 la Ferrari decise di non progettare una nuova vettura, e cerc\u00f2 invece di aumentare le prestazioni della 250 P. La prima evoluzione, la \"275 P\", vide l'aumento dell'alesaggio da 73mm a 77mm, portando la cilindrata a 3285,72\u00a0cm\u00b3. Il rapporto di compressione venne aumentato a 9,7:1. La potenza erogata era di 320\u00a0CV a 7700 giri. Il peso scese a 755\u00a0kg. Furono realizzate sei 275 P, di queste tre erano 250 P modificate, quelle con i numeri di telaio 0812, 0814 e 0816. Altre tre furono costruite da zero, con numero di telaio 0818, 0820 e 0822.\nNello stesso anno la Ferrari decise di incrementare ulteriormente le prestazioni di queste vetture. Sulle \"330 P\", cos\u00ec vennero rinominate, la cilindrata crebbe fino 3967,44\u00a0cm\u00b3 a seguito dell'aumento della corsa a 71mm. Il rapporto di compressione venne alzato ulteriormente a 9,8:1. La potenza arriv\u00f2 a 370\u00a0CV. Le vetture che subirono tali modifiche furono la 250 P numero di telaio 0810 e le 275 P numero di telaio 0814, 0818, 0820 e 0822. Fu costruita anche una sesta 330 P, con numero di telaio 0824.\nSia le 275 P che le 330 P avevano il passo allungato a 2500mm.\nLa stagione 1964.\nLe 275 P e le 330 P debuttarono il 21 marzo alla 12 Ore di Sebring. Le due 275 P in gara conquistarono i primi due posti, rispettivamente con gli equipaggi Parkes/Maglioli e Scarfiotti/Vaccarella. Al terzo posto giunse una 330 P, con Surtees e Bandini alla guida. Una seconda 330 P, con equipaggio Hill/Bonnier, fu costretta al ritiro per la rottura del cambio.\nIl 31 maggio, alla 1000\u00a0km del N\u00fcrburgring, furono schierate tre 275 P. Di queste, quella portata in gara dall'equipaggio Scarfiotti/Vaccarella riusc\u00ec a conquistare la vittoria. La seconda, condotta da Surtees e Bandini, arriv\u00f2 al 46\u00ba posto, ritardata dalla perdita di una ruota durante la gara. Quella affidata Graham Hill e Innes Ireland fu squalificata per un'irregolarit\u00e0 durante il rifornimento.\nAlla 24 Ore di Le Mans, che si corse il 22 giugno, la Ferrari schier\u00f2 tre 275 P e tre 330 P. Delle 275 P, due si ritirarono, rispettivamente per un incidente e per la rottura della pompa dell'olio. La terza riusc\u00ec ad arrivare al primo posto, con Jean Guichet e Nino Vaccarella alla guida. Il podio fu completato da due 330 P, portate in gara dagli equipaggi Hill/Bonnier e Surtees/Bandini. La terza 330 P si ritir\u00f2 per la rottura della guarnizione di testa.\nIl 29 maggio, al RAC Tourist Trophy, che si correva sul circuito di Goodwood, l'unica 330 P in gara conquist\u00f2 la vittoria.\nAlla penultima gara della stagione, la 500 km di Bridgehampton che si correva il 20 settembre, la Ferrari port\u00f2 in gara una 275 P e due 330 P. La 275 P, guidata da Pedro Rodr\u00edguez, arriv\u00f2 al secondo posto. Delle due 330 P, quella guidata da John Fulp giunse quinta, mentre quella affidata a Scarfiotti, iscritta con i colori del team N.A.R.T., si ritir\u00f2 per la rottura del motore.\nL'ultima gara della stagione, in data 11 ottobre, fu la 1000 km di Parigi. L'unica 330 P che prese parte alla gara, affidata a Graham Hill e Jo Bonnier, riusc\u00ec ad arrivare al primo posto.\nLa Ferrari non riusc\u00ec ad aggiudicarsi il titolo costruttori, che quell'anno fu conquistato dalla Porsche."}
{"id": "2428275", "revid": "28057", "url": "https://it.wikipedia.org/wiki?curid=2428275", "title": "Giulio Cesare Gattoni", "text": "Biografia.\nFiglio del marchese Antonio Gattoni e di Caterina Lucini, svilupp\u00f2 la sua formazione culturale e i suoi studi presso l'istituto dei Gesuiti di Como, ove, nel 1758, conobbe Alessandro Volta, anch'egli studente in quella sede. Fin da giovane, il Gattoni mostr\u00f2 un chiaro interesse per gli studi scientifici e per gli esperimenti, senza trascurare, per\u00f2, la cultura filosofica e teologica, che pure pervadeva il settecento italiano e, particolarmente, l'Illuminismo lombardo. \nNel 1761 diede vita ad un carteggio con l'amico Alessandro Volta, in cui si dibatteva sull'esistenza dell'anima negli animali. Egli sosteneva, ispirandosi alle opere cartesiane \"Discorso sul metodo\" (composto tra il 1633 e il 1637), \"Meditationes de prima philosophia in qua Dei existentia et animae immortalitas demonstrantur\" del 1641 ed al trattato \"Les passion de l'\u00e2me\" del 1649, che gli animali non potessero avere un'anima, poich\u00e9 la loro essenza era contraddistinta dall'istinto e dal meccanicismo: tutte le componenti dell'universo fisico sarebbero macchine e, in tal senso, non farebbero eccezione n\u00e9 le piante n\u00e9 gli animali. Pertanto, la spiegazione della vita organica di questi ultimi non sarebbe da attribuire ad alcuna anima (nemmeno vegetativa o sensibile), bens\u00ec alle semplici forze meccaniche che regolano l'intero universo. Il Volta, invece, replic\u00f2 \"leibnitzianamente\", sottolineando che gli animali possedevano un'\"anima\" in grado di stabilire una \"concatenazione\" fra le percezioni e le sensazioni e rilevando che tale \"anima\" potesse \"imitare\" quella razionale umana, pur essendone, tuttavia, distinta e differente. Del resto, lo stesso Leibnitz sia nel \"Discours de M\u00e9taphysique\" del 1686 sia nella \"Lehrs\u00e4tze \u00fcber die Monadologie imgleichen von Gott und Seiner Existenz, seinen Eigenschafften und von der Seele des Menschen\" del 1714 (conosciuta pi\u00f9 semplicemente come \"Monadologia\") aveva espresso una distinzione tra una forma di percezione basata sulla semplice memoria, che costituirebbe l'anima animale, e una percezione \"razionale\", che sarebbe l'essenza dello spirito umano. L'amicizia tra entrambi non venne meno a causa di questa diatriba: anzi, la comune passione per gli studi relativi all'elettricit\u00e0 li spinse ad un contatto sempre pi\u00f9 stretto.\nNel 1764 il Gattoni acquist\u00f2 dal Municipio di Como la Torre tuttora visibile di Porta Nuova, che si erge vicino alla casa avita dei marchesi Gattoni; in essa egli instaur\u00f2 un laboratorio di fisica, una ricca biblioteca e un osservatorio meteorologico. \nL'anno seguente, nel quale fu ordinato gesuita, divenendo canonico del Duomo di Como, il Gattoni ospit\u00f2 Alessandro Volta, con cui condusse i primi esperimenti sui fenomeni naturali, sulle propriet\u00e0 dei gas, sull'elettricit\u00e0 e sulla meteorologia: furono posti dei campanelli elettrostatici ai piedi dei conduttori presenti sulla \"Torre Gattoni\" dall'analisi dei quali si pot\u00e9 osservare il fenomeno dello \"scampanio elettrico\" e studiare i cambiamenti atmosferici, rilevando le cariche elettriche presenti nell'aria. Ridotto in scala, questo apparato fu denominato \"armonica meteorologica naturale\", giacch\u00e9 i fili di ferro di diverso diametro, posti su un apposito telaio, erano in grado sia di riprodurre le sette note musicali sia di risultare quali avvisatori di temporali e del grado di \"flogisticamento\" dell'aria. \nNel 1768 il Gattoni install\u00f2 sul tetto della Torre omonima il primo parafulmine italiano e, in conseguenza di questi esperimenti, nacque la dissertazione voltiana \"De vi attractiva ignis electrici ac phoenomenis inde pendentibus\" e, nel 1771, lo scritto \"Novus ac simplicissimus electricorum tentaminum apparatus\". A partire dal 1774, le relazioni tra il Gattoni e il Volta divennero meno strette, poich\u00e9 quest'ultimo fu nominato Reggente delle Scuole Pubbliche di Como e, successivamente, professore di Fisica Sperimentale presso l'Universit\u00e0 di Pavia. L'invasione francese dell'Italia e l'occupazione della Lombardia da parte delle truppe napoleoniche implic\u00f2 una sospensione delle attivit\u00e0 scientifiche del Gattoni, anche perch\u00e9 la Torre venne sequestrata nel 1798 e riconvertita dagli occupanti in uno strumento militare. Nel 1806, comunque, il Gattoni venne chiamato a presiedere la commissione del Dipartimento del Lario per le invenzioni e scoperte. \nGli ultimi anni di vita furono utilizzati da Giulio Cesare Gattoni per comporre una serie di articoli e volumi a carattere umanistico e politico: avverso alla Rivoluzione francese e tiepido verso lo stesso Illuminismo, a cui attribuiva l'ispirazione ideologica per gli eventi del 1789 e per la successiva \"involuzione bonapartista\", nel 1802 pubblic\u00f2 le sue teorie nel volume \"Testamento\", seguito, nel 1805, dal saggio \"Dell'Educazione Cristiana\"; infine, nel 1809, scrisse i \"Quattro articoli dell'Assemblea del 1682 e la libert\u00e0 della Chiesa Gallicana\". \nNel 1808 decise di donare al Liceo di Como la Torre Gattoni con il gabinetto di fisica e l'impianto elettrico-meteorologico. Affinch\u00e9 gli utenti potessero raggiungere facilmente e celermente il laboratorio, autorizz\u00f2 un passaggio lungo le mura, tra la scuola e la Torre.\nMor\u00ec a Como il 30 maggio 1809."}
{"id": "2428281", "revid": "287204", "url": "https://it.wikipedia.org/wiki?curid=2428281", "title": "Sankt Sebastian", "text": ""}
{"id": "2428282", "revid": "126257", "url": "https://it.wikipedia.org/wiki?curid=2428282", "title": "Ferrari 275 P", "text": ""}
{"id": "2428283", "revid": "122936627", "url": "https://it.wikipedia.org/wiki?curid=2428283", "title": "Gemelle Dee-Dee", "text": "Le gemelle Dee-Dee (in originale \"Dee-Dee Twins\"), comunemente chiamate Dee-Dee, o pi\u00f9 sbrigativamente DD; i cui veri nomi sono Delia e Deidre Dennis, sono personaggi immaginari che compaiono per la prima volta come antagoniste secondarie nel film d'animazione \"Batman of the Future - Il ritorno del Joker\", pellicola della serie televisiva a cartoni animati \"Batman of the Future\".\nSono le due nipoti di Harley Quinn; utilizzano lo stesso stile di combattimento della nonna e come lei sono delle ciniche psicopatiche che talvolta hanno per\u00f2 anche qualche sfogo caratteriale buffo. Questo le ha portate a diventare tra i Jokers pi\u00f9 popolari tra il pubblico.\nIn originale sono doppiate da Melissa Joan Hart, la Sabrina Spellman di \"Sabrina vita da strega\", mentre in italiano hanno la voce di Marcella Silvestri.\nCaratteristiche.\nLe due gemelle sono praticamente identiche; parlano e si muovono sincronizzate in una maniera inquietante, sono spietate e spesso terrorizzano i nemici, alternando per\u00f2 battute umoristiche e buffe discussioni dovute alla loro natura poco pi\u00f9 che infantile.\nIn borghese hanno i capelli biondi lunghi fin oltre la schiena invece durante le loro attivit\u00e0 criminale usano delle parrucche arancione fluorescente a caschetto, portano dei cappelli bianchi da marinarette, degli stivaletti rossi, dei calzoncini aderenti bianchi ed una succinta fascia rossa che copre appena i seni come maglietta; i loro visi sono solitamente truccati con un cosmetico bianco ed i pomelli rossi mentre le labbra hanno un rossetto nero; una peculiarit\u00e0 \u00e8 che in borghese non hanno le lentiggini, che dunque sono create artificialmente nel make-up. Hanno lo stesso modo di combattere acrobatico di Harley Quinn ed anche cos\u00ec, una sincronia impressionante.\nNei commenti al film \"Batman of the Future - Il ritorno del Joker\", i produttori hanno dichiarato che la pittura facciale delle DD \u00e8 ispirata alla popolare bambolina Raggedy Ann, mentre il loro \"look\" deriva da una moda molto diffusa tra i fan dei manga giapponesi.\nBiografia.\nVita iniziale.\nApparentemente Harley sembrerebbe aver cresciuto le nipoti da sola (non si sa chi sia il nonno, n\u00e9 che fine abbiano fatto i genitori), dopo essere rinsavita dalla sua follia di giovent\u00f9, tenter\u00e0 di crescere le due come bambine normali. Non si sa se le due abbiano mai saputo dalla nonna del suo ruolo di assistente ed amante del Joker, tuttavia si sa che Harley fall\u00ec miseramente il suo tentativo di dare alle dolcissime gemelline una vita normale; crescendo infatti, da degne nipotine dell'ex criminale, le due svilupparono un'attrazione ed un'ammirazione per l'arcinemico di Batman; tanto che, divenute adolescenti entreranno a far parte della pi\u00f9 seria e spietata squadra di Jokers mostrataci nella serie, diventando in breve delle ottime ladre e scassinatrici e sviluppando un forte affiatamento col gruppo. Sempre in questo gruppo avranno modo di lavorare anche con il vero, resuscitato Joker.\nAvere incontrato la leggenda che le ha ispirate e che tanto ammirano ha accresciuto il loro affiatamento e, sar\u00e0 sempre considerato un vero onore dalle due; del resto anche il Joker ha parecchi riguardi verso le gemelline che sono veramente le sue preferite nella banda, dato che sono sempre affiancate direttamente da lui in ogni missione.\nL'alleanza con Joker.\nSu ordine del leggendario capo le Gemelle, assieme agli altri Jokers penetrano nei magazzini delle Wayne-Powers con l'intento di rubare un gigantesco macchinario di forma cilindrica; il gruppo supera senza problemi le guardie e riesce inoltre ad impadronirsi di tre montacarichi per compiere il furto, ma si trova ostacolato da Batman. Sono proprio le Dee-Dee a tenerlo maggiormente impegnato, e ad aprire il portone dando modo al gruppo di scappare all'esterno. Il nuovo cavaliere oscuro riuscir\u00e0 a raggiungerli ma in seguito ad uno scontro in volo, in cui l'aiuto delle acrobatiche gemelle sar\u00e0 nuovamente vitale, riusciranno a fuggire perdendo tuttavia la refurtiva.\nQuesto irrita non poco il Joker, che sgrida il gruppo, provocando la rabbia di Bonk che pagher\u00e0 per questo con la vita; in seguito, dopo che il clown mostra a tutti la sua vera natura, gli altri Jokers rinnovano il loro giuramento di fedelt\u00e0, comprese le DD, che non esitano a gettare il corpo di Bonk come fosse spazzatura.\nPenetrano in seguito alla festa in onore di Bruce Wayne, dove, accompagnate proprio dal Joker aggrediscono il festeggiato e creano la confusione necessaria per permettere ai loro compagni di penetrare nuovamente nel magazzino e rubare l'oggetto desiderato. In seguito lasceranno indisturbate la festa nonostante l'intervento di Batman.\nPoche sere dopo, scoperta l'identit\u00e0 del nuovo Batman dal loro folle capo, le ragazze, assieme ai compagni raggiungono Terry in discoteca (in borghese) e danno vita ad una colluttazione tanto violenta da mandare Dana in ospedale; in seguito per\u00f2 riusciranno nuovamente a fuggire.\nPi\u00f9 tardi aggrediscono Jordan Price a bordo del suo yacht e lo immobilizzano con delle manette; ascoltando di nascosto la loro conversazione Batman scopre che \u00e8 stato Price a dare ai Jokers le password per penetrare nelle industrie Wayne, col doppio intento di liberarsi di Bruce Wayne e prenderne il posto nella direzione della societ\u00e0. Concluso il loro lavoro, la banda lo tradisce e, dopo aver abbandonato lo yacht, lo colpiscono tramite raggio satellitare polverizzandolo. Solo l'intervento di Batman riesce a salvare l'uomo, che poi comunque viene arrestato.\nLa sconfitta e l'arresto.\nInfine Batman affronta i Jokers nella loro base, la fabbrica di giocattoli abbandonata Jolly-Jack, qui riuscir\u00e0 a combattere le DD rendendosi invisibile e spingendo una delle due facendo in modo che questa creda sia stata l'altra. Mettendosi dunque a battibeccare come ragazzine, le due vengono facilmente prese di sorpresa e messe ko.\nAlla fine del film, dopo essere state arrestate, le due ragazze sono le uniche della banda a venire rilasciate in quanto minorenni, ma solo grazie alla cauzione pagata dalla nonna Harley, che non esita a rimproverare severamente le due nipoti e a sculacciarle.\nNon \u00e8 noto se da allora le due si siano ravvedute o abbiano proseguito la loro carriera criminale.\nVersioni alternative.\nNel futuro alternativo di \"\"Ritorno al passato\" e \"Ritorno al futuro\"\", episodi della serie animata \"Justice League Unlimited\", le Dee-Dee sono state biologicamente dotate di superpoteri quali moltiplicazione ed emissione di energia dal supercriminale Chronos. Le suddette nuove abilit\u00e0, unite alla loro esperienza nel corpo a corpo, le rendono virtualmente invincibili, tanto da essere in grado di uccidere Lanterna Verde e Batman.\nPoteri e abilit\u00e0.\nLe Gemelle Dee-Dee sono atlete a livelli olimpici, ed hanno un livello di cooperazione tale da essere praticamente inarrestabili; \u00e8 probabile che abbiano ottenuto tale agilit\u00e0 naturalmente come corredo genetico di Harley Quinn (in giovent\u00f9 era stata potenziata artificialmente da un siero datole da Poison Ivy, il quale le conferiva queste abilit\u00e0 strabilianti), seguendo questo ragionamento potrebbero essere anch'esse immuni alle tossine e ai veleni, incluso il gas del Joker, il che spiegherebbe perch\u00e9 fossero le uniche a non portare la maschera antigas durante l'assalto alla festa di Wayne.\nSono ottime saltatrici, arrampicatrici e combattenti, il fatto che si muovano tanto agilmente e sincronicamente provoca non pochi problemi anche a Batman, le due sono infatti le pi\u00f9 pericolose tra i Jokers assieme a Woof, e le uniche che riescano ad impiegare l'uomo pipistrello in una battaglia a lungo termine. Le Dee-Dee sono anche ottime strateghe durante le battaglie, difatti sanno sfruttare alla perfezione il terreno a loro circostante.\nLe DD sono capaci di sparare e di utilizzare le armi da fuoco con estrema destrezza, lo si \u00e8 visto durante l'attacco a Terry in discoteca.\nLe gemelline inoltre dimostrano di essere delle ottime ventriloque, dato che riescono a parlare facilmente all'unisono ed a completare l'una le frasi dell'altra; di solito le DD parlano alternandosi i pezzi di frasi di modo che quella che inizia non sia mai la stessa che finisce. Questo dettagli le rende le pi\u00f9 carismatiche tra i Jokers, e quelle che si avvicinano di pi\u00f9 al loro idolo per personalit\u00e0.\nTra tutti i Jokers inoltre le DD sono quelle che si fanno meno scrupoli.\nL'unico modo per sconfiggerle pare essere quello di farle litigare tra loro, cos\u00ec da infrangere la loro cooperazione."}
{"id": "2428287", "revid": "474175", "url": "https://it.wikipedia.org/wiki?curid=2428287", "title": "Villa Soldati", "text": "Villa Soldati, meglio conosciuto come Soldati, \u00e8 un quartiere della capitale argentina Buenos Aires situato a sud-ovest del centro. Ha una popolazione di circa 41.000 persone, il 40% dei quali vive nel \"Barrio Soldati\", un complesso di case popolari costruito tra il 1973 e il 1979. \nGeografia.\nVilla Soldati si trova nella parte sud-ovest del territorio della citt\u00e0 di Buenos Aires. \u00c8 situata lungo la sponda sinistra del Riachuelo, il corso d'acqua che segna il confine con la provincia di Buenos Aires.\nConfina a nord con Flores, ad est con Nueva Pompeya e la provincia di Buenos Aires, a sud con Villa Riachuelo e ad ovest con Villa Lugano e Parque Avellaneda.\nVilla Soldati \u00e8 delimitata dalla avenidas 27 de Febrero, Coronel Esteban Bonorino, Gral. Francisco Fern\u00e1ndez de la Cruz, Varela, Perito Moreno, Casta\u00f1ares, e calle Escalada.\nStoria.\nVilla Soldati fu fondata ufficialmente il 28 novembre 1908 dall'imprenditore svizzero Giuseppe Soldati, proprietario dei terreni, che decise di lottizzare ed urbanizzare l'intera area.\nSport.\nLa principale societ\u00e0 calcistica di Villa Soldati \u00e8 il Sacachispas. Il Club Deportivo Riestra, squadra del vicino quartiere di Nueva Pompeya, disputa le sue partite interne presso lo stadio Guillermo Laza, situato dentro i confini di Villa Soldati."}
{"id": "2428289", "revid": "188323", "url": "https://it.wikipedia.org/wiki?curid=2428289", "title": "Yamaha YZ250F", "text": ""}
{"id": "2428290", "revid": "188323", "url": "https://it.wikipedia.org/wiki?curid=2428290", "title": "Yamaha YZ400F", "text": ""}
{"id": "2428292", "revid": "188323", "url": "https://it.wikipedia.org/wiki?curid=2428292", "title": "Yamaha YZ426F", "text": ""}
{"id": "2428293", "revid": "188323", "url": "https://it.wikipedia.org/wiki?curid=2428293", "title": "Yamaha YZ450F", "text": ""}
{"id": "2428298", "revid": "89818811", "url": "https://it.wikipedia.org/wiki?curid=2428298", "title": "Targelia di Mileto", "text": "Biografia.\nPlutarco, nella vita di Pericle, la definisce come donna della Ionia, \"sapiente e dedita alla politica\", facendo un parallelo con Aspasia, concubina di Pericle. Era nota per la sua bellezza, celebrata anche da Ippia che, nella sua opera \"Synagogh\u00e9\", la diceva esser stata moglie di quattordici uomini.\nSi dice di lei l'aver vissuto a lungo in Tessaglia, dove avrebbe esercitato con successo il \"medismo\", ovvero la propaganda in favore della politica persiana.\nTargelia infatti, grazie al suo fascino, fu in grado di guadagnare al re di Persia e al suo impero la simpatia dei suoi molti amanti, tutti personaggi di grande potere e influenza nella Grecia dei suoi tempi."}
{"id": "2428302", "revid": "311489", "url": "https://it.wikipedia.org/wiki?curid=2428302", "title": "Battle for Wesnoth", "text": ""}
{"id": "2428305", "revid": "110157", "url": "https://it.wikipedia.org/wiki?curid=2428305", "title": "Holidays on Ice", "text": "Holidays on Ice \u00e8 una raccolta di brevi racconti scritti da David Sedaris. La prima edizione americana risale al 1997 e contiene sei racconti, mentre la prima edizione italiana \u00e8 del 2003 e contiene solamente quattro racconti. Tema centrale della raccolta sono le festivit\u00e0 natalizie, analizzate con spirito dissacrante e spietato umorismo nero.\nRacconti presenti nell'edizione italiana.\nDinah, la zoccola di Natale.\nSedaris racconta di una nottata insieme alla sorella Lisa nel tentativo di liberare una prostituta dal suo fidanzato violento.\nAl centro della prima fila con Thaddeus Bristol.\nUn resoconto del pessimo spettacolo natalizio messo in scena dai bambini di una scuola elementare.\nTratto da una storia vera.\nIl produttore esecutivo di un'importante televisione, parlando dal pulpito di una chiesa, cerca di convincere i fedeli a dargli tutte le informazioni relative a una ragazza della loro comunit\u00e0 che ha una storia straziante da raccontare: intento del produttore \u00e8 quello di costruire un programma televisivo intorno a questa disgraziata vicenda.\nNatale significa dare.\nDue famiglie di vicini benestanti rivaleggiano in una gara di generosit\u00e0 durante le festivit\u00e0.\nRacconti non presenti nell'edizione italiana (ma presenti in \"Ciclopi\").\nSantaLand diaries.\nSedaris racconta della sua esperienza di lavoro come elfo presso un centro commerciale Macy's.\nSeason's greetings to our friends and family!!!\nUna lettera di Natale scritta dalla signora Dunbar, matriarca del clan Dunbar."}
{"id": "2428307", "revid": "767487", "url": "https://it.wikipedia.org/wiki?curid=2428307", "title": "John Franklin Bardin", "text": "Biografia.\nBardin ebbe un'infanzia e un'adolescenza difficili e dolorose: perse in breve tempo la sorella maggiore e il padre. Pochi anni dopo la madre divenne schizofrenica. A causa delle ristrettezze economiche in cui versava dovette abbandonare presto l'universit\u00e0 per trovarsi un lavoro. Inizi\u00f2 cos\u00ec un processo di formazione da autodidatta, lavorando nel frattempo come commesso in una libreria e agente pubblicitario. Tra il 1946 e il 1948 scrisse tre romanzi che gli diedero notoriet\u00e0, tra cui \"The Deadly Percheron\" (L'enigma dei tre omini, Polillo Editore)."}
{"id": "2428309", "revid": "118398965", "url": "https://it.wikipedia.org/wiki?curid=2428309", "title": "Filo di lana", "text": "Nell'atletica leggera, il filo di lana era usato per stabilire il vincitore delle gare di corsa: un filo in lana veniva teso sulla linea d'arrivo (traguardo), a circa un metro d'altezza. Il primo atleta ad attraversare la linea tendeva, con il proprio corpo, il filo spezzandolo: osservando il punto in cui questo veniva spezzato, era possibile determinare il corridore vincente senza errori.\nTale metodo fu sostituito dall'invenzione del fotofinish, un sistema con un'apparecchiatura fotografica che fornisce una visione pi\u00f9 accurata e consente di determinare anche le altre posizioni, registrando sul cronometro il tempo esatto.\n\u00abFilo di lana\u00bb \u00e8, comunque, divenuta una locuzione atta a indicare il conseguimento di un risultato all'ultimo momento oppure di una vittoria di stretta misura.\nIl sistema continu\u00f2 ad essere utilizzato sino agli anni '80 sia in gara minori, dove non vi era il fotofinish, sia nelle gare maggiori, ma come elemento puramente scenografico."}
{"id": "2428319", "revid": "110157", "url": "https://it.wikipedia.org/wiki?curid=2428319", "title": "Cattedrale di Alife", "text": "La cattedrale di Santa Maria Assunta di Alife \u00e8 la cattedrale della diocesi di Alife-Caiazzo, con forme che, nonostante i molti rimaneggiamenti nel tempo, mostrano l'origine normanna.\nStoria.\nL'edificio venne costruito dal conte normanno Rainulfo di Alife fra il 1127 ed il 1135, inglobando una precedente struttura religiosa, con orientamento sull'asse nord-sud.\nLa cattedrale originaria era di forma rettangolare, aveva tre porte di ingresso e disponeva di un ampio spiazzo, in parte occupato da un atrio, delimitato dal \"decumanus maximus\" dell'impianto urbanistico romano. Presso l'edificio stava il palazzo vescovile.\nPrimi interventi di consolidamento vennero attuati dal vescovo nel 1198. Nel corso dei secoli ha subito pi\u00f9 volte dei rifacimenti e principalmente nel 1450 ad opera del vescovo Moretta e, in maniera importante, a seguito del terremoto del 5 giugno 1688.\nNel 1703 la vecchia sacrestia venne trasformata in cappella di San Sisto con altare benedetto il 20 luglio 1724, mentre nel 1757 venne completato l'ampliamento delle tre navate. Dopo i danni subiti durante il terremoto del 1805, fu rifatta la facciata (1820). \nIl campanile della cattedrale ha riportato alcuni danni in seguito al sisma del 29 dicembre 2013, (4.9 gradi Richter con epicentro a 10 km).\nDescrizione.\nEsterno.\nL'edificio odierno, lungo 41,20 metri (escluse le absidi) e largo 18,20 metri, ha una facciata (1820) in semplice stile neoclassico, cappelle laterali, transetto, presbiterio profondissimo al centro e due piccole absidiole ai lati. Al centro della facciata l'affresco \"S. Sisto in Gloria\" (seconda met\u00e0 del XVIII secolo) con stilemi interpretati in maniera convenzionale e rigida.\nInterno.\nL'interno \u00e8 a tre navate con cupola e presbiterio avente un coro ligneo intagliato.\nNel Battistero, prima cappella sulla destra, si conserva uno dei tre archivolti originali del XII secolo, di grande interesse artistico, appoggiato su due mensole a forma di elefante, dove sono raffigurati santi, uccelli, mostri e animali. Esistono anche gli altri due, ma sono esposti al Nasher Museum of Art della Duke University a Durham (USA).\nLa cripta, cui si accede da due scale site nelle navate laterali, fa parte dell'edificio originale in stile romanico ed ha le misure di metri 18,10 per 10,97 con un'altezza di metri 4,26. Divisa in tre navate da dodici colonne in pietra e con quattro corpi avanzati costruiti successivamente per reggere la cupola della cattedrale, termina con tre absidiole semicircolari. Al centro del pavimento resti dell'area termale romana.\nAltre tracce dello stile romanico si riconoscono nel portale del battistero. Di longobardo e normanno sono le tre separate iscrizioni sepolcrali dei vescovi Vitus, Arechis e Gosfridus \"eps Hic Req\".\nNell'abside centrale \u00e8 presente l'altare in muratura gi\u00e0 esistente nel 1716.\nNell'altare della cappella di San Sisto, posta nel transetto, in cui sono conservate le reliquie di San Sisto, esiste una tela con \"San Sisto in Gloria\" e una statua in mezzobusto dello stesso santo. In chiesa anche quelle di San Onorato.\nAll'interno della chiesa sono conservati anche alcuni affreschi della chiesa originaria.\nLe pitture della navata centrale, che comprendono anche l\"'Assunzione della Vergine\" (1936), sono di Gaetano Bocchetti."}
{"id": "2428320", "revid": "149727", "url": "https://it.wikipedia.org/wiki?curid=2428320", "title": "Monreal (Masbate)", "text": ""}
{"id": "2428329", "revid": "121640282", "url": "https://it.wikipedia.org/wiki?curid=2428329", "title": "Festivalbar 2000 (compilation)", "text": "Festivalbar 2000 \u00e8 una compilation della manifestazione canora del \"Festivalbar 2000\", pubblicata dalla EMI Music nella versione \"rossa\" e dalla Sony Music nella versione \"blu\" e uscite entrambe nell'estate 2000. L'album contiene i maggiori successi musicali della stagione, siano essi realizzati da artisti italiani che internazionali.\nLa compilation \u00e8 composta da 64 brani equamente divisi in 4\u00a0cd; due nella versione blu e due nella rossa."}
{"id": "2428330", "revid": "590", "url": "https://it.wikipedia.org/wiki?curid=2428330", "title": "Danilo Audiello", "text": ""}
{"id": "2428331", "revid": "466539", "url": "https://it.wikipedia.org/wiki?curid=2428331", "title": "Pinus rigida", "text": "Il pino rigido, o anche pispaino o pispagno (dall'inglese \"pitch-pine\"), \u00e8 un albero di dimensioni medio-piccole (6\u201315 m, eccezionalmente fino a 30 m) originario degli Stati Uniti orientali.\nIl nome inglese deriva dal fatto che veniva usato in passato per ricavarne la pece (\"pitch\" in inglese).\nMorfologia.\n\u00c8 un albero dalla chioma ampia e a volte appiattita, con rami piuttosto contorti. Spesso si dipartono da quello principale diversi tronchi multipli.\nLe foglie sono aghiformi e robuste, disposte in gruppi di tre, con lunghezza di 6\u201313\u00a0cm.\nLe pigne sono ovali e lunghe 4\u20137\u00a0cm, con protuberanze sulle scaglie.\nLa corteccia \u00e8 molto spessa e resiste ad incendi non troppo intensi. Una caratteristica inusuale di questa specie \u00e8 di poter sviluppare nuovi rami direttamente dalla parte inferiore del tronco, ci\u00f2 che permette loro di riprendersi velocemente dopo che un incendio ne ha distrutto la chioma.\nDistribuzione e \"habitat\".\n\u00c8 diffuso negli Stati Uniti orientali dal Maine all'Ohio a nord fino al Kentucky e alla parte settentrionale della Georgia a sud. Pi\u00f9 raramente si trova anche nella parte meridionale del Qu\u00e9bec e dell'Ontario. \u00c8 stato trapiantato principalmente a scopo ornamentale in diversi paesi europei.\nSi adatta bene ad una variet\u00e0 di \"habitat\", da suoli secchi e sabbiosi in altura a terreni paludosi.\nUsi.\nA causa della forma irregolare e delle ridotte dimensioni non \u00e8 tra gli alberi pi\u00f9 diffusi per la produzione di legname. Tuttavia il legno \u00e8 molto resistente ed \u00e8 stato usato spesso per la costruzione di navi, travi e puntelli per miniere e traversine ferroviarie. In passato era largamente usato per la produzione di pece. \u00c8 tuttora richiesto per impieghi all'aperto, per la notevole resistenza agli agenti atmosferici dovuta all'alto contenuto di resina.\nIl legno del pispagno viene usato anche dalle industrie chimiche per la produzione di trementina.\n\u00c8 uno degli alberi pi\u00f9 popolari per la miniaturizzazione in bonsai."}
{"id": "2428332", "revid": "1543377", "url": "https://it.wikipedia.org/wiki?curid=2428332", "title": "Alexis Arts", "text": "I suoi spettacoli mescolano l'illusionismo con altre discipline artistiche come la danza, il trasformismo, la mimica, il teatro, le ombre cinesi, le arti marziali; si definisce infatti \"illusionista e fantasista\".\nDal 29 maggio 2009 \u00e8 detentore di 6 Guinness World Records, tra cui quelli per la velocit\u00e0 di liberazione da un paio di manette e da una camicia di forza."}
{"id": "2428333", "revid": "474175", "url": "https://it.wikipedia.org/wiki?curid=2428333", "title": "Agronom\u00eda", "text": "Agronom\u00eda \u00e8 un \"barrio\" nella parte centrale della citt\u00e0 di Buenos Aires, in Argentina. Prende il nome dalla Facolt\u00e0 di Agronomia e Scienze veterinarie dell'Universit\u00e0 di Buenos Aires, che si trova l\u00ec. I suoi confini sono Avenida San Mart\u00edn, Campana, Avenida Salvador Mar\u00eda del Carril, Avenida de los Constituyentes, e Avenida Chorroar\u00edn.\nParque Chas \u00e8 stato precedentemente una parte di Agronom\u00eda, ma gli \u00e8 stato assegnato lo stato di barrio nel dicembre 2005.\nSport.\nLa principale societ\u00e0 sportiva del quartiere \u00e8 il Club Comunicaciones."}
{"id": "2428342", "revid": "1573940", "url": "https://it.wikipedia.org/wiki?curid=2428342", "title": "Ihi (divinit\u00e0)", "text": "Ihi ossia \"Horus che unisce le Due Terre\", era il nome greco della divinit\u00e0 egizia \"Hor-sma-tawy\",\nG5-F36-N16:N16:N21*N21\n\"\u1e25r sm3 t3wy\"\nchiamato anche Harsomtus, ed erede della regalit\u00e0 divina il cui centro di maggior culto era il tempio di Hathor a Dendera.\nCome tutte le antiche divinit\u00e0, apparteneva ad una triade come figlio di Hathor e di Horus di Behedet ed era forma sincretica di Harsiesi e di Horo dal quale si differenziava per essere contemporaneamente dio-padre e dio-figlio (Tosi).\nOgni anno nel tempio avvenivano solenni celebrazioni rievocanti le nozze tra Horus e Hathor \"Figlia di Ra\" e dove vi sono le rappresentazioni pi\u00f9 importanti dell'infante Harsomtus detto anche Ihi.\nUna scena riproduce Ptah che conduce il sovrano defunto davanti alla triade ed il fanciullo \u00e8 rappresentato mentre suona un sistro in segno di giubilo divenendo cos\u00ec successivamente il dio della musica, venerato fin dall'Antico Regno.\nUn'altra raffigurazione mostra il concepimento di Harsomtus, identico alla genesi di Horo, con la madre Iside che sotto le sembianze di avvoltoio sovrasta il corpo di Osiride per riceverne il seme.\nVicino al tempio, nell'edificio di epoca romana del Mammisi o \"Casa della nascita\" dedicato ad Harsomtus e simboleggiante il luogo della nascita del bambino divino, vi sono numerosi bassorilievi che lo ritraggono unitamente a Bes, dio preposto al matrimonio ed al parto ed anche nel secondo mammisi della XXX dinastia, ed ampliato in et\u00e0 tolemaica, i fregi hanno per tema la nascita del dio.\nVeniva anche raffigurato come un fanciullo, personificazione del dio sole infante, posto sopra il fiore di loto primordiale."}
{"id": "2428343", "revid": "116929925", "url": "https://it.wikipedia.org/wiki?curid=2428343", "title": "Toro (Uganda)", "text": "Il Regno di Toro \u00e8 uno dei quattro Regni tradizionali dell'Uganda. Si trova nella parte sudoccidentale del paese, e ha come capitale Fort Portal. Gli abitanti del Regno, detti Batoro, costituiscono circa il 3% della popolazione ugandese.\nStoria.\nIl Regno fu fondato nel 1830 dall'\"omukama\" Kaboyo Olimi I, figlio di Nyamutukura Kyebambe III omukama del Regno Bunyoro, che si ribell\u00f2 al padre per fondare il proprio regno. Nel 1876 il Toro fu riassorbito nel Regno di Bunyoro-Kitara, per tornare indipendente nel 1891. Come gli altri Regni tradizionali, fu abolito nel 1967 e ricostituito nel 1993."}
{"id": "2428345", "revid": "14691", "url": "https://it.wikipedia.org/wiki?curid=2428345", "title": "Regno Toro", "text": ""}
{"id": "2428348", "revid": "339392", "url": "https://it.wikipedia.org/wiki?curid=2428348", "title": "Circondario di Neustadt a.d.Aisch-Bad Windsheim", "text": ""}
{"id": "2428350", "revid": "14691", "url": "https://it.wikipedia.org/wiki?curid=2428350", "title": "Regno Bunyoro", "text": ""}
{"id": "2428352", "revid": "14691", "url": "https://it.wikipedia.org/wiki?curid=2428352", "title": "Bunyoro-Kitara", "text": ""}
{"id": "2428354", "revid": "203463", "url": "https://it.wikipedia.org/wiki?curid=2428354", "title": "Pitch pine", "text": ""}
{"id": "2428355", "revid": "339392", "url": "https://it.wikipedia.org/wiki?curid=2428355", "title": "Potere del Trio", "text": ""}
{"id": "2428356", "revid": "124924354", "url": "https://it.wikipedia.org/wiki?curid=2428356", "title": "Steel Panther", "text": "Gli Steel Panther sono una band heavy metal statunitense fondata a Los Angeles nel 2000.\nIl gruppo nasce come parodia delle pi\u00f9 famose band della scena hair metal degli anni ottanta come M\u00f6tley Cr\u00fce, Guns N' Roses e Poison sbeffeggiando lo stile di vita \"sesso, droga e rock 'n roll\" che ha caratterizzato queste ultime; sono inoltre note le collaborazioni del gruppo con altri esponenti della scena rock e metal contemporanea, sia nelle registrazioni che nei live.\nStoria.\nGli Steel Panther si sono ironicamente presentati come una band hair metal che non riusc\u00ec a raggiungere il successo negli anni ottanta, tant'\u00e8 che nella biografia sul sito ufficiale si legge che il gruppo \u00e8 attivo sin dal 1988. Con grandi parrucche appuntite, vestiti di pelle, strumenti zebrati e con una buona dose di machismo, la loro ironia unita alle reali capacit\u00e0 musicali li port\u00f2 ad ottenere presto un inaspettato successo con concerti tutto esaurito e una grande esposizione verso la scena mainstream.\nIl quartetto inizi\u00f2 a farsi notare nel circuito della Sunset Strip attorno al primo periodo del nuovo millennio sotto il nome di \"Metal Shop\" (precedentemente \"Danger Kitty\", nome con cui pubblicarono nel 2001 il singolo promozionale \"Love Rocket\", poi cambiato in Metal Skool e ancora in Steel Panther) con una formazione composta dal cantante Ralph Saenz (\"Michael Starr\"), il batterista Darren Leader (\"Stix Zadinia\"), il bassista Travis Haley (\"Lexxi Foxxx\") e il chitarrista Russ Parrish (\"Satchel\"). Due dei membri erano gi\u00e0 noti per aver fatto parte di alcune importanti formazioni: il frontman Michael Starr aveva infatti militato negli L.A. Guns tra il 1997 e il 1998 riuscendo a pubblicare con la storica formazione losangelina un EP di sei tracce intitolato \"Wasted\", mentre ancor prima di questa esperienza aveva raggiunto una certa notoriet\u00e0 ad Hollywood per essere stato la voce di una tribute band dei Van Halen chiamata Atomic Punks; il chitarrista Satchel era invece noto per aver partecipato al progetto War &amp; Peace del bassista Jeff Pilson (ex Dokken) e per aver fatto parte dei Fight, gruppo di Rob Halford fondato da quest'ultimo nei primi anni novanta dopo l'abbandono dei Judas Priest. Lo stesso Parrish era inoltre membro degli Atomic Punks assieme a Saenz.\nNel 2003 pubblicano l'EP \"Hole Patrol\", il debutto discografico autoprodotto per il quale venne girato anche un video promozionale del brano \"Fat Girl (Thar She Blows)\". Questo port\u00f2 al gruppo alcuni vantaggi: la band si prepar\u00f2 a recitare il ruolo che li avrebbe portati al successo in una pubblicit\u00e0 della Discover Card, apparirono nella sitcom \"Drew Carey Show\" nel ruolo di se stessi e il loro brano \"FF\" venne usato come tema musicale per il programma di MTV \"Fantasy Factory\". Con il crescere della loro popolarit\u00e0 il pubblico di Hollywood inizi\u00f2 a frequentare i loro show apparendo on-stage: tra i vari ospiti intervenuti ai loro concerti figurano Criss Angel, Kenny Loggins, Paul Stanley, Corey Taylor, David Draiman, Drew Carey, Jerry Cantrell, Justin Hawkins, Kelly Clarkson, Phil Anselmo, M. Shadows, Billy Ray Cyrus, Tom Morello, Pink e Avril Lavigne.\nGli Steel Panther riuscirono a diventare tra le tribute band pi\u00f9 popolari del circuito californiano, vincendo il premio \"Best Tribute Band in the Universe\"; il gruppo decise quindi di cambiare nome da Metal Skool a Steel Panther nell'aprile 2008 ri-debuttando con un concerto al The Rockin' Saddle Club di Redlands. Nel maggio 2008 il gruppo firm\u00f2 un contratto con la Republic Records (sottoetichetta della Universal) annunciando i piani per un album. Il primo singolo, \"Death to All But Metal\", viene reso disponibile su iTunes a partire dal 27 gennaio 2009 mentre l'album di debutto \"Feel the Steel\" \u00e8 stato pubblicato il 9 giugno dello stesso anno sotto la produzione di Jay Ruston.\nIl 31 ottobre 2011 \u00e8 stato pubblicato il secondo album della band, \"Balls Out\", preceduto dai singoli \"If You Really, Really Love Me\" e \"17 Girls in a Row\"; il disco ha ottenuto ottimi riscontri, piazzandosi nella prima settimana alla quarantesima posizione della classifica Billboard 200 e vendendo dodicimila copie.\nIl 1\u00ba aprile 2014 \u00e8 stato pubblicato \"All You Can Eat\", annunciato nel settembre 2013, da cui sono stati estratti i singoli \"Party Like Tomorrow is the End of the World\", \"The Burden of Being Wonderful\", \"Glory Hole\" e \"Pussywhipped\"; la versione giapponese dell'album contiene la bonus track \"People are Stoopid\". Vivian Campbell, chitarrista dei Def Leppard, ha collaborato con il gruppo nella canzone \"Gangbang at the Old Folks Home\".\nIl 30 settembre 2016 il gruppo annuncia la pubblicazione di \"Lower the Bar\", loro quinto album, prevista per il 24 febbraio 2017; nello stesso giorno pubblicano il video per il primo singolo estratto dall'album, \"She's Tight\", cover dei Cheap Trick.\nL'8 luglio 2019 viene pubblicato \"All I Wanna Do Is Fuck (Myself Tonight)\", primo singolo del successivo album \"Heavy Metal Rules\" in uscita il 27 settembre seguente; il secondo singolo, \"Always Gonna Be a Ho\", viene pubblicato il 9 agosto, seguito da \"Gods of Pussy\" il 6 settembre e \"Let's Get High Tonight\" il 21 aprile 2020.\nIl 17 luglio 2021 il gruppo annuncia, con un video sul proprio canale YouTube e su tutti i propri social, la fuoriuscita dalla band del bassista Lexxi Foxxx."}
{"id": "2428357", "revid": "599013", "url": "https://it.wikipedia.org/wiki?curid=2428357", "title": "Ettringen", "text": ""}
{"id": "2428358", "revid": "203463", "url": "https://it.wikipedia.org/wiki?curid=2428358", "title": "Pitch-pine", "text": ""}
{"id": "2428359", "revid": "3535", "url": "https://it.wikipedia.org/wiki?curid=2428359", "title": "Ndonga", "text": ""}
{"id": "2428361", "revid": "203463", "url": "https://it.wikipedia.org/wiki?curid=2428361", "title": "Pino rigido", "text": ""}
{"id": "2428363", "revid": "2167671", "url": "https://it.wikipedia.org/wiki?curid=2428363", "title": "Giambattista Pertile", "text": "Biografia.\nNato ad Asiago nel 1811 da una famiglia borghese originaria di Gallio, comp\u00ec gli studi elementari nel paese natio e si trasfer\u00ec a Padova per il ginnasio e il liceo presso il seminario vescovile della citt\u00e0.\nDivenne abate dopo aver conseguito la laurea in teologia e quella in diritto pubblico, studiando tra Padova e Vienna. Rinunci\u00f2 sin dalla giovinezza alla carriera ecclesiastica, preferendo ad essa l'insegnamento e lo studio.\nDopo avere insegnato per alcuni anni greco, latino e letteratura italiana presso il Seminario di Padova prima e l'Accademia di Lingue orientali di Vienna poi, si laure\u00f2 \"in utroque iure\" presso l'Universit\u00e0 di Pavia, dove venne chiamato nel 1841 a rivestire la cattedra di diritto ecclesiastico, insegnando dal 1842 al 1858 (con una breve pausa nel 1848) e dove, nel 1846, venne eletto all'unanimit\u00e0 Magnifico Rettore, appena trentacinquenne. Nella citt\u00e0 lombarda fu anche il precettore dei fratelli Cairoli.\nFece parte di una commissione per il ministero dell'istruzione austriaco per la riforma degli studi superiori.\nNel 1858 si trasfer\u00ec all'Universit\u00e0 di Padova sempre insegnando diritto canonico; gli venne affidata anche la cattedra di diritto internazionale dal 1869-1870; rivest\u00ec le cariche Magnifico Rettore dal 1865 al 1866 e di preside di facolt\u00e0 dal 1973 al 1875.\nFu un grande amico del poeta Giacomo Zanella.\nNegli ultimi anni della sua vita, abbandonato l'insegnamento per l'aggravarsi delle sue condizioni di salute, mantenne ruoli di primo piano all'interno del senato accademico.\nMor\u00ec in Padova dopo una lunga malattia nel 1884; venne sepolto nel cimitero di Asiago.\nScrisse numerose opere di carattere giuridico, alcune delle quali, per sua volont\u00e0, non vennero mai pubblicate. Tra le opere date alle stampe gli \"Elementi di Diritto internazionale\" e il \"Diritto canonico\", nei quali sostenne l'idea di una Chiesa che fosse autonoma dallo Stato, di contro alla nota posizione di Camillo Benso, conte di Cavour, che concepiva lo Stato come l'orizzonte entro il quale la Chiesa dovesse essere inserita: Giambattista Pertile propugn\u00f2 cos\u00ec l'idea di \"Libera Chiesa e libero Stato\", anzich\u00e9 di \"Libera Chiesa in libero Stato\".\nEredit\u00e0.\nPer volont\u00e0 testamentaria dispose di dare in dono al comune di Asiago la sua ricca biblioteca, alla condizione che le opere fossero poste a beneficio della comunit\u00e0. Come curatore testamentario nomin\u00f2 il cugino pi\u00f9 giovane Antonio Pertile, titolare della cattedra di storia del diritto presso l'Universit\u00e0 di Padova per quarant'anni, la stessa cattedra che in precedenza era stata offerta a Giambattista Pertile e che egli aveva rifiutato.\nIntitolazioni.\nAd Asiago portano il suo nome Piazza Giambattista Pertile, dove \u00e8 collocata una lapide in suo ricordo, e il liceo scientifico ed istituto tecnico \"Giovanni Battista Pertile\".\nOnorificenze.\nVenne insignito dapprima dell'onorificenza di cavaliere dei Santi Maurizio e Lazzaro, poi di quella di grand'ufficiale della Corona e, infine, nel 1883, fu nominato Commendatore della Corona d'Italia.\nOpere.\n\"(Elenco parziale)\""}
{"id": "2428366", "revid": "33689", "url": "https://it.wikipedia.org/wiki?curid=2428366", "title": "Space Division Multiplexing", "text": "La multiplazione a divisione di spazio, anche detta SDM (sigla del corrispondente termine inglese \"space division multiplexing\"), \u00e8 una tecnica di suddivisione di un mezzo trasmissivo in pi\u00f9 canali di comunicazione secondo la quale ogni dispositivo ha uno spazio fisico separato (mediante isolamento elettrico, guide d'onda, distanza) rispetto agli altri mittenti.\nAll'interno di ogni canale fisico si possono derivare ulteriori canali tramite ulteriori tecniche di multiplazione.\nNe sono un esempio tipico le stazioni radio FM in cui la trasmissione \u00e8 limitata a una determinata regione. Molte stazioni radio di tutto il mondo possono utilizzare la stessa frequenza senza interferenze, grazie alla divisione dello spazio geografico. L'utilizzo di SDM crea evidenti problemi; ad esempio se due o pi\u00f9 stazioni radio desiderano trasmettere nella stessa citt\u00e0 utilizzando lo stesso canale."}
{"id": "2428369", "revid": "834", "url": "https://it.wikipedia.org/wiki?curid=2428369", "title": "Urbar", "text": ""}
{"id": "2428372", "revid": "1005847", "url": "https://it.wikipedia.org/wiki?curid=2428372", "title": "Juan Gabriel Vald\u00e9s", "text": "\u00c8 un politologo e diplomatico ed ha ricoperto la carica di Ministro degli affari esteri durante il governo di Eduardo Frei Ruiz-Tagle.\nBiografia.\nFiglio di Gabriel Vald\u00e9s, membro del Partito Democratico Cristiano del Cile, ha studiato presso la facolt\u00e0 di Diritto all'Pontificia Universit\u00e0 Cattolica del Cile. Tra il 1970 ed il 1973 ha seguito corsi di scienze politiche presso l'Universit\u00e0 dell'Essex, in Inghilterra, dove ottenne il massimo riconoscimento sugli Studi Latinoamericani.\nTra il 1973 e il 1976 complet\u00f2 i suoi studi politici all'Universit\u00e0 di Princeton ottenendo un dottorato. Sempre negli Stati Uniti d'America aiut\u00f2 le autorit\u00e0 locali nelle indagini sull'uccisione dell'ex ministro di Allende Orlando Letelier operato dalla DINA. Sempre nel 1976 si trasferisce in Messico in qualit\u00e0 di esiliato perch\u00e9 oppositore alla giunta militare-fascista che governava il Cile e collaborava assieme ad altre organizzazioni di esiliati dal Cile.\nNel 1982 ritorna in Cile e prosegue i suoi lavori di professore del Centro de Investigaci\u00f3n y Docencia Econ\u00f3mica iniziati in Messico e diresse la sede locale presso la capitale cilena.\nTra il 1986 e il 1987 collabora con alcune universit\u00e0 americane e pubblica diverse opere riguardanti la gestione economica di Pinochet.\nInizia la propria militanza politica nel Partito Democratico Cristiano del Cile assieme al padre ma successivamente alla vigilia dell'ascesa di Salvador Allende entra nella sinistra democristiana che successivamente fonder\u00e0 il MAPU. Vald\u00e9s entrer\u00e0 poi nel Partito Socialista Cileno. Durante la dittatura di Augusto Pinochet entr\u00f2 nelle file dell'opposizione e partecipa alla fondazione della Concertaci\u00f3n de Partidos por la Democracia, l'alleanza di centrosinistra tuttora al governo del paese.\nNel 1996 lavora presso il Ministero degli Esteri come collaboratore del ministro Jos\u00e9 Miguel Insulza. Nel 1999 sostituisce quest'ultimo alla carica ministeriale.\nDurante il governo di Ricardo Lagos ha partecipato come rappresentante del Cile al Consiglio di Sicurezza dell'ONU opponendosi alla guerra in Iraq voluta dal governo conservatore americano. Nel 2003 viene nominato ambasciatore del Cile in Argentina. Nel 2004 accetta la carica offerta dalle Nazioni Unite per la conduzione della crisi politica ad Haiti.\nNel settembre del 2008 la Presidente Michelle Bachelet lo nomina capo della commissione dell'UNASUD sulla crisi politica che ha colpito in quel periodo la Bolivia."}
{"id": "2428376", "revid": "671029", "url": "https://it.wikipedia.org/wiki?curid=2428376", "title": "Massimo Bogianckino", "text": "Biografia.\nDi origine romena per parte paterna e discendente per parte di madre dalla famiglia di Gabriele D'Annunzio, comp\u00ec studi umanistici e al contempo segu\u00ec corsi di pianoforte con Alfredo Casella e Alfred Cortot diplomandosi presso il Conservatorio di Musica Santa Cecilia. Inizi\u00f2 la carriera come concertista e come compositore, ma successivamente prefer\u00ec la strada dell'insegnamento. Insegn\u00f2 pianoforte presso il Carnegie Institute di Pittsburgh negli anni 1950 e 1951, per poi tornare in Italia prima presso il conservatorio di Pesaro e poi a Roma dove diresse fra il 1960 ed il 1963 l'Accademia Filarmonica Romana.\nInsegn\u00f2 storia della musica, tra il 1967 e il 1994 (con periodi di congedo), presso l'Universit\u00e0 di Perugia, dove poi divent\u00f2 direttore dell'Istituto di Storia dell'Arte Medioevale e Moderna.\nNel 1963 venne nominato direttore artistico dell'Opera di Roma; pass\u00f2 poi a dirigere il Teatro Comunale di Firenze. Nel 1968 diresse il Festival dei Due Mondi di Spoleto e successivamente venne invitato dal Ministro della Cultura francese Jack Lang a ricoprire il ruolo di direttore generale del Th\u00e9\u00e2tre national de l'Op\u00e9ra de Paris tra 1983 e il 1985.\nIscritto al Partito Socialista Italiano, fu eletto Sindaco di Firenze il 24 settembre 1985 alla guida di una giunta PCI, PSI, PSDI e PLI. Rimase in carica fino al 1989, quando si dimise per motivi di salute.\nTorn\u00f2 a dirigere il Teatro Comunale di Firenze fra 1990 ed il 1994, anno in cui venne richiamato a dirigere l'Accademia Filarmonica Romana, incarico che terr\u00e0 fino al 1997.\nMor\u00ec l'8 dicembre 2009 all'et\u00e0 di 87 anni."}
{"id": "2428378", "revid": "83531", "url": "https://it.wikipedia.org/wiki?curid=2428378", "title": "Gran Premio di San Marino 1987", "text": "Il Gran Premio di San Marino 1987 \u00e8 stato il 438\u00ba Gran Premio di Formula 1 della storia, corso il 3 maggio 1987 sul tracciato di Imola, intitolato a Dino Ferrari. Fu la seconda gara del Campionato mondiale di Formula 1 1987.\nRiassunto della gara.\nNelle prove del venerd\u00ec Piquet venne eliminato dalla gara a causa di un incidente alla curva del \"Tamburello\". Il brasiliano soffr\u00ec di una perdita d'aria ad uno pneumatico della sua Williams, che si concluse in un violento impatto contro le barriere. Bench\u00e9 a suo dire avesse solo un leggero dolore alla caviglia, Piquet fu trasportato al vicino Ospedale Bellaria di Bologna, e dopo i controlli medici gli fu proibito di prendere parte alla corsa. Venne allora invitato dalla RAI a commentare il Gran Premio al fianco di Mario Poltronieri e Clay Regazzoni.\nAllarmata da un eccessivo effetto di \"blistering\" e dal fatto che l'incidente di Piquet fosse dovuto ad una perdita d'aria dello pneumatico, la Goodyear ritir\u00f2 tutti gli pneumatici assegnati ai team. Una nuova serie di gomme venne fatta arrivare in volo e le nuove gomme furono disponibili per tutti i team la domenica di gara.\nIn qualifica Ayrton Senna conquist\u00f2 la pole position con la Lotus davanti a Nigel Mansell su Williams. La seconda fila fu occupata da Teo Fabi su Benetton e dalla McLaren di Alain Prost. La Ferrari, nella sua gara \"di casa\", occup\u00f2 interamente la terza fila, con Michele Alboreto quinto davanti a Gerhard Berger.\nLa gara ebbe due start, poich\u00e9 nel primo Martin Brundle, Thierry Boutsen ed Eddie Cheever rimasero fermi sulle rispettive piazzole di partenza. Satoru Nakajima part\u00ec dalla corsia dei box a causa di una batteria difettosa, che il giapponese dovette sostituire; Ren\u00e9 Arnoux non pot\u00e9 prendere parte alla seconda partenza a causa della rottura di una sospensione.\nAl secondo via, Senna mantenne la prima posizione, ma un giro dopo venne sorpassato alla curva \"Tosa\" da Nigel Mansell, che si avvi\u00f2 a dominare la gara. Senna fu sorpassato anche da Prost al sesto giro, per poi cominciare un duello con le due Ferrari, e riprendersi la seconda posizione quando Prost fu costretto al ritiro da un guasto all'alternatore. Berger si ritir\u00f2 al 17\u00ba giro con un guasto al turbo, e poco dopo Alboreto sorpass\u00f2 Senna e guadagn\u00f2 la seconda posizione.\nAl 22\u00ba giro Mansell anticip\u00f2 il pit-stop a causa di una perdita di bilanciamento, e per tre giri Alboreto si ritrov\u00f2 al comando della gara di casa. Senna riprese la prima posizione dopo il pit-stop di Alboreto, prima di fermarsi anch'egli e restituire la leadership a Mansell. Riccardo Patrese si ritrov\u00f2 dopo il pit-stop del brasiliano in seconda posizione, ma si ritir\u00f2 per un guasto all'alternatore al 51\u00ba giro. Contemporaneamente Teo Fabi si ritir\u00f2 per problemi al motore. La gara dell'italiano fu compromessa dall'inizio, quando in partenza l'ala anteriore risult\u00f2 danneggiata, ma nonostante ci\u00f2 egli lott\u00f2 facendo segnare anche il giro veloce della gara.\nMansell vinse con relativa facilit\u00e0 la corsa, precedendo Senna che raggiunse la seconda posizione sorpassando nel finale Alboreto, a causa dei problemi al turbo di quest'ultimo, che riusc\u00ec comunque a conquistare il gradino pi\u00f9 basso del podio. Stefan Johansson concluse la gara in quarta posizione, grazie al ritiro di Derek Warwick che esaur\u00ec la benzina a pochi giri dalla fine. Quinto fu Martin Brundle, che port\u00f2 la Zakspeed a punti per l'unica volta nella storia del team tedesco, mentre Nakajima fu classificato in sesta posizione, guadagnando l'ultimo punto, nonostante avesse anch'egli finito il carburante a poche tornate dal termine. Per la Ford (in collaborazione con Cosworth) \u00e8 il primo giro veloce dal Gran Premio degli Stati Uniti d'America-Est 1983.\nOrdine d'arrivo.\nTra parentesi le posizioni valide per il \"Jim Clark Trophy\", per le monoposto con motori aspirati.\nNote.\nSalvo ove diversamente indicato le classifiche sono tratte dal Sito ufficiale della Formula 1"}
{"id": "2428387", "revid": "93436", "url": "https://it.wikipedia.org/wiki?curid=2428387", "title": "Arco del Carosello", "text": ""}
{"id": "2428390", "revid": "93436", "url": "https://it.wikipedia.org/wiki?curid=2428390", "title": "Arc du Carrousel", "text": ""}
{"id": "2428391", "revid": "239447", "url": "https://it.wikipedia.org/wiki?curid=2428391", "title": "FC Dornbirn 1913", "text": ""}
{"id": "2428394", "revid": "93436", "url": "https://it.wikipedia.org/wiki?curid=2428394", "title": "Arco del Carrousel", "text": ""}
{"id": "2428396", "revid": "767487", "url": "https://it.wikipedia.org/wiki?curid=2428396", "title": "Wies\u0142aw Sko\u0142ucki", "text": "Fu ordinato sacerdote il 27 maggio 1961. Nel 1982 il sinodo della Diocesi di Breslavia lo scelse, assieme a Zygmunt Koralewski come nuovo vescovo della Chiesa. Durante l'VIII Sinodo Nazionale della Chiesa polacco-cattolica, il 29 aprile 1987, la maggioranza conferm\u00f2 la scelta di Sko\u0142ucki come vescovo ordinario di Breslavia e di Zygmunt Koralewski come vescovo suffraganeo della stessa diocesi.\nI due vescovi furono consacrati all'episcopato da Tadeusz Majewski il 27 maggio 1987 nella Cattedrale di Santa Maria Maddalena a Breslavia.\nA causa di cattive condizioni di salute dovette rassegnare le dimissioni, e dal 17 luglio 2004 \u00e8 divenuto ordinario della diocesi di Breslavia il decano infulato Stanis\u0142aw Bosy; quest'ultimo \u00e8 parroco della parrocchia dei Santi Pietro e Paolo a Stettino, e ha quindi stabilito che la sede episcopale sar\u00e0 spostata a Stettino.\nGenealogia episcopale.\nLa genealogia episcopale \u00e8:\nCHIESA CATTOLICA\nCHIESA ROMANO-CATTOLICA OLANDESE DEL CLERO VETERO EPISCOPALE\nCHIESA VETERO-CATTOLICA\nCHIESA CATTOLICA NAZIONALE POLACCA\nCHIESA POLACCO-CATTOLICA"}
{"id": "2428398", "revid": "93436", "url": "https://it.wikipedia.org/wiki?curid=2428398", "title": "Cartum", "text": ""}
{"id": "2428401", "revid": "880848", "url": "https://it.wikipedia.org/wiki?curid=2428401", "title": "Medismo", "text": "Il medismo, nell'antica Grecia, era l'atteggiamento di simpatia o di vero e proprio fiancheggiamento nei confronti dei Re di Persia e dell'impero persiano. Il nome deriva dall'etnonimo 'Mede', che i Greci usavano spesso per riferirsi ai Persiani, nonostante, da un punto di vista lessicale, il termine si riferiva alla sola trib\u00f9 iraniana dei Medi.\nTipologia.\nEra un atteggiamento presente in alcune persone, ma ispir\u00f2 anche il comportamento di alcune polis greche, anche durante le guerre persiane.\nFamosa per aver propagandato il medismo tra i suoi influenti amanti fu l'etera Targelia da Mileto, nota per la sua avvenenza.\nIn molte citt\u00e0 il \"medismo\" era considerato un reato. Il reggente di Sparta Pausania fu sospettato di medismo e l'accusa serv\u00ec ad Atene quale pretesto per esautorarne il potere e causarne la morte, impadronendosi cos\u00ec dell'egemonia sulla Lega di Delo."}
{"id": "2428402", "revid": "599013", "url": "https://it.wikipedia.org/wiki?curid=2428402", "title": "Sankt Johann", "text": "Geografia.\nSankt Johann (talvolta anche St. Johann) \u00e8 un toponimo in lingua tedesca, equivalente a San Giovanni, e pu\u00f2 riferirsi a varie localit\u00e0."}
{"id": "2428404", "revid": "149727", "url": "https://it.wikipedia.org/wiki?curid=2428404", "title": "St. Johann", "text": ""}
{"id": "2428405", "revid": "1718925", "url": "https://it.wikipedia.org/wiki?curid=2428405", "title": "Elektron (lega)", "text": "L'Elektron, o Electron, \u00e8 un tipo di lega ultraleggera formata da magnesio e alluminio. Il nome \"Elektron\" \u00e8 un marchio registrato della Magnesium Elektron Limited.\nCaratteristiche.\nQuesta lega \u00e8 composta principalmente da magnesio. L'alluminio \u00e8 in quantit\u00e0 variabile a seconda del tipo esatto di lega, ma di solito \u00e8 inferiore al 10%. Altri elementi comuni in questo tipo di leghe sono lo zinco e il manganese.\nQuesto materiale \u00e8 estremamente leggero, difatti la sua densit\u00e0 \u00e8 circa 1,8\u00a0kg/dm\u00b3, contro i 2,6\u00a0\u2013 2,8\u00a0kg/dm\u00b3 delle leghe leggere a base di alluminio.\nPericoli.\nI trucioli generati dalle lavorazioni meccaniche di questo materiale possono essere soggetti ad autocombustione. In Italia gli stabilimenti dove si produce e si detiene il magnesio per creare delle leghe sono soggetti alle visite dei Vigili del Fuoco con periodicit\u00e0 triennale. Attivit\u00e0 n\u00ba 26 di cui al DPR 1\u00ba agosto 2011, n. 151.\nUtilizzi.\nViene impiegata nell'industria aeronautica e automobilistica per la realizzazione di componenti per le quali la leggerezza \u00e8 una caratteristica essenziale."}
{"id": "2428406", "revid": "339392", "url": "https://it.wikipedia.org/wiki?curid=2428406", "title": "Nejd", "text": ""}
{"id": "2428409", "revid": "239447", "url": "https://it.wikipedia.org/wiki?curid=2428409", "title": "SC Austria Lustenau", "text": ""}
{"id": "2428411", "revid": "111620640", "url": "https://it.wikipedia.org/wiki?curid=2428411", "title": "Rukidi IV", "text": "Rukirabasaija Oyo Nyimba Kabamba Iguru Rukidi IV, pi\u00f9 semplicemente Rukidi IV o Re Oyo (16 aprile 1992), \u00e8 l'attuale \"omukama\" (sovrano) del Regno di Toro, in Uganda. \u00c8 figlio di re Olimi III e della sua consorte Kemigisa Kaboyo. Asceso al trono ad appena tre anni (sia pure in regime di reggenza), \u00e8 stato incoronato il 17 aprile 2010, dopo il compimento dei 18 anni. \u00c8 il pi\u00f9 giovane regnante al mondo."}
{"id": "2428412", "revid": "1728", "url": "https://it.wikipedia.org/wiki?curid=2428412", "title": "Trucial States", "text": ""}
{"id": "2428413", "revid": "93436", "url": "https://it.wikipedia.org/wiki?curid=2428413", "title": "Trucial Oman", "text": ""}
{"id": "2428424", "revid": "110157", "url": "https://it.wikipedia.org/wiki?curid=2428424", "title": "Via da Las Vegas (romanzo)", "text": "Via da Las Vegas (titolo originale \"Leaving Las Vegas\") \u00e8 il primo romanzo dello scrittore statunitense John O'Brien, trasformato nel 1995 nell'omonimo film.\nTrama.\nBen, un giovane alcolizzato di Los Angeles decide d\u00ec lasciarsi distruggere e si getta nelle strade di Las Vegas vivendo in uno stato di profonda abiezione. L'incontro con una prostituta suscita in lui delle nuove emozioni ma il suo destino corre veloce verso l'autodistruzione."}
{"id": "2428427", "revid": "189857", "url": "https://it.wikipedia.org/wiki?curid=2428427", "title": "Liquefazione del terreno", "text": ""}
{"id": "2428428", "revid": "189857", "url": "https://it.wikipedia.org/wiki?curid=2428428", "title": "Liquefazione dei suoli", "text": ""}
{"id": "2428433", "revid": "297059", "url": "https://it.wikipedia.org/wiki?curid=2428433", "title": "HVDC", "text": ""}
{"id": "2428440", "revid": "729019", "url": "https://it.wikipedia.org/wiki?curid=2428440", "title": "Guerra civile romana (306-324)", "text": "La guerra civile romana degli anni 306-324 vide lo scatenarsi di un lungo conflitto durato quasi un ventennio tra numerose fazioni di pretendenti al trono imperiale (tra \"augusti\", \"cesari\" ed usurpatori) in diverse parti dell'Impero, al termine del quale prevalse su tutti Costantino I. Egli era cos\u00ec riuscito a riunire il potere imperiale nelle mani di un solo monarca, dopo il periodo della Tetrarchia.\nContesto storico.\nNel 293 Diocleziano procedette a una divisione funzionale e territoriale dell'intero impero in quattro parti, al fine di facilitare le operazioni militari. Nomin\u00f2 cos\u00ec come suo \"cesare \" per l'oriente Galerio e Massimiano fece lo stesso con Costanzo Cloro per l'occidente. L'impero fu cos\u00ec diviso in quattro macro-aree:\nIl sistema si rivel\u00f2 efficace per la stabilit\u00e0 dell'impero e rese possibile agli augusti di celebrare i \"vicennalia\", ossia i vent'anni di regno, come non era pi\u00f9 successo dai tempi di Antonino Pio. Tutto il territorio venne ridisegnato dal punto di vista amministrativo, abolendo le regioni augustee con la relativa divisione in \"imperiali\" e \"senatoriali\". Vennero create dodici circoscrizioni amministrative (le \"diocesi\", tre per ognuno dei tetrarchi), rette da vicarii e a loro volta suddivise in 101 province.\nRestava da mettere alla prova il meccanismo della successione: il 1\u00ba maggio del 305 Diocleziano e Massimiano abdicarono (ritirandosi il primo a Spalato ed il secondo in Lucania). La seconda tetrarchia prevedeva che i loro rispettivi due \"cesari\" diventassero \"augusti\" (Galerio per l'oriente e Costanzo Cloro per l'occidente), provvedendo questi ultimi a nominare a loro volta i propri successori designati (i nuovi \"cesari\"): Galerio scelse Massimino Daia e Costanzo Cloro scelse Flavio Valerio Severo. Sembra per\u00f2 che poco dopo, lo stesso Costanzo Cloro, rinunci\u00f2 a parte dei suoi territori (Italia e Africa) a vantaggio dello stesso Galerio, il quale si trov\u00f2 a dover gestire due \"cesari\": Massimino Daia a cui aveva affidato l'Oriente, Flavio Valerio Severo a cui rimase l'Italia (e forse l'Africa), mentre tenne per se stesso l'Illirico.\nCasus belli: la morte di Costanzo Cloro.\nL'anno seguente tuttavia, con la morte di Costanzo Cloro (25 luglio del 306), il sistema and\u00f2 in crisi: il figlio illegittimo dell'imperatore defunto, Costantino venne proclamato \"cesare\" dalle truppe in competizione con il legittimo erede, Severo. Qualche mese pi\u00f9 tardi, Massenzio, figlio del vecchio augusto Massimiano, si fece acclamare, grazie all'appoggio di ufficiali come Marcelliano, Marcello e Luciano (non invece di Abellio, vicario del \"praefectus Urbi\", che fu ucciso), dai pretoriani, ripristinando il principio dinastico.\nForze in campo.\nCon la riforma tetrarchica di Diocleziano il numero complessivo delle legioni fu portato nel 300 a 55/56. La guarnigione di Roma sub\u00ec un importante incremento (forse gi\u00e0 nel corso del III secolo). Vi erano, infatti, 10 coorti pretorie di 1.000 uomini ciascuna, 4 coorti urbane di 1.500 uomini ciascuna, 7 di vigili di 1.000 uomini ciascuna e 1.000 \"equites singulares\", per un totale di 24.000 uomini. La flotta del periodo era invece attestata attorno ai 45.500 uomini, come testimonierebbe un certo Giovanni Lido, monaco che scrisse ai tempi di Giustiniano.\nL'ascesa al trono di Costantino ed il ripristino di una monarchia dinastica port\u00f2 il numero delle legioni romane ad aumentare ulteriormente a 62/64, attorno all'anno 330. La cifra potrebbe essere nuovamente stata aumentata se si considerano anche le milizie barbariche dei \"foederati\", incluse nelle file dell'esercito romano.\nFasi del conflitto.\nIl conflitto cominci\u00f2 con la morte di Costanzo Cloro, cambiando tutti gli equilibri interni che Diocleziano aveva invano tentato di costruire in un ventennio. La prima fase della guerra civile vide numerosi contendenti disputarsi il ruolo di \"augusti\" in Occidente ed in Oriente. Questa fase cess\u00f2 nel 313, quando gli unici superstiti rimasti furono in Occidente, Costantino, ed in Oriente, Licinio. La seconda fase termin\u00f2 con la riunificazione del potere imperiali nelle mani del solo Costantino nel 324.\nSeconda fase:dal 314 al 324 (tra Oriente ed Occidente).\nCostantino mosse da \"Augusta Treverorum\" dove aveva la sua corte imperiale e da dove aveva organizzato l'intera spedizione militare contro il rivale Licinio. Era nel settembre di quell'anno che, alla testa di un esercito di circa 20.000 armati, mosse verso Oriente. La via da seguire era quella che da Aquileia conduceva all'alto corso della Sava, nell'Illirico. Licino colto all'improvviso riusc\u00ec ad organizzare un esercito di 35.000 armati circa e prov\u00f2 a sbarrare la strada all'invasore a \"Cibalae\" (6 ottobre). Qui per\u00f2 Costantino ebbe la meglio, costringendo Licinio a rifugiarsi in Tracia. Il 3 dicembre di questo stesso anno, moriva a Spalato, Diocleziano.\nLicinio assediato ora a Nicomedia (difesa da soli 30.000 armati), dopo aver perduto ogni speranza di ribaltare le sorti della guerra, avendo visto cadere una dopo l'altra Bisanzio e Calcedonia, usc\u00ec dalla citt\u00e0 e si consegn\u00f2 a Costantino, il quale lo mand\u00f2 in esilio come privato cittadino a Tessalonica, mentre Sesto Martiniano fu messo a morte poco dopo. Costantino era ora l'unico padrone del mondo romano. Per questo motivo la monetazione degli anni successivi ne celebr\u00f2 la sua unit\u00e0 con la scritta \"Restitutor Orbis\".\nConseguenze.\nReazioni immediate.\nLa tetrarchia ebbe termine nel 324, quando Costantino, figlio di Costanzo Cloro, riunific\u00f2 nuovamente il potere imperiale nelle sue sole mani, dopo essere riuscito a sconfiggere prima Massenzio, figlio di Massimiano, presso ponte Milvio e poi Licinio.\nRiprendendo, per\u00f2, la divisione della riforma tetrarchica dioclezianea, l'Impero venne suddiviso in un primo momento in quattro prefetture (d'Oriente, d'Illiria, d'Italia e di Gallia), affidate a figli e nipoti, all'interno delle quali mantenne rigidamente separati il potere civile e politico da quello militare: la giurisdizione civile e giudiziaria era affidata ad un prefetto del pretorio, cui erano subordinati i vicari delle diocesi ed i governatori delle province.\nImpatto sulla storia.\nNel 326 iniziarono i lavori per la costruzione della nuova capitale \"Nova Roma\" sul sito dell'antica citt\u00e0 di Bisanzio, fornendola di un senato e di uffici pubblici simili a quelli di Roma. Il luogo venne scelto per le sue qualit\u00e0 difensive e per la vicinanza ai minacciati confini orientali e danubiani. La citt\u00e0 venne inaugurata nel 330 e prese presto il nome di Costantinopoli. La citt\u00e0 (oggi Istanbul) rester\u00e0 poi fino al 1453 capitale dell'Impero bizantino, sorto anch'esso grazie anche alla nuova divisione operata alla morte di Costantino tra i suoi figli, assegnando a Costantino II Gallia, Spagna e Britannia, a Costanzo II le province asiatiche e l'Egitto e a Costante I l'Italia, l'Illirico e le province africane."}
{"id": "2428444", "revid": "767487", "url": "https://it.wikipedia.org/wiki?curid=2428444", "title": "Oliver Martini", "text": "Fratello minore del pi\u00f9 famoso Pierluigi ha vinto il campionato italiano di Formula 3 nel 1997."}
{"id": "2428453", "revid": "119982", "url": "https://it.wikipedia.org/wiki?curid=2428453", "title": "Seconda guerra dei cento anni", "text": ""}
{"id": "2428464", "revid": "1978982", "url": "https://it.wikipedia.org/wiki?curid=2428464", "title": "Juan Serrano", "text": "Biografia.\nMilitare portoghese, ma secondo Pigafetta spagnolo, anche noto come Gioan Serrano o Giovan Serrano o Giovanni Serrano, era fratello o cugino di Francisco Serrano, amico di infanzia di Magellano e residente nelle Molucche, che aveva indicato a Magellano la via per raggiungere le \"Isole delle spezie\".\nFu capitano della nave \"Conception\" e venne proditoriamente assassinato insieme a una ventina dei suoi uomini sull'isola di Cebu probabilmente a seguito del tradimento ordito dal Re di Cebu e dallo schiavo di Magellano, Enrique di Malacca, pochi giorni dopo la battaglia di Mactan in cui l'esploratore portoghese era caduto ucciso per mano dei guerrieri del re dell'isola Lapu-Lapu. "}
{"id": "2428465", "revid": "767487", "url": "https://it.wikipedia.org/wiki?curid=2428465", "title": "Agim Shabani", "text": "Carriera.\nClub.\nShabani, nato in Kosovo e con origini albanesi, si \u00e8 trasferito in Svezia a soli quattro anni. Da l\u00ec, la sua famiglia si \u00e8 spostata prima a Bergen e, successivamente, a Fredrikstad.\nHa giocato, a livello giovanile, nel Trosvik, che ha cresciuto diversi calciatori che successivamente hanno giocato per il Fredrikstad, tra cui Tarik Elyounoussi e Lasse Staw. Shabani ha giocato il primo incontro ufficiale per il Fredrikstad nella finale di Coppa di Norvegia 2006, vinta per tre a zero sul Sandefjord.\nNel 2007, ha ricevuto tre cartellini rossi, in tre differenti competizioni, in quattro giorni. La prima \u00e8 arrivata al debutto nella Tippeligaen; la seconda il giorno dopo, in un incontro della squadra riserve del Fredrikstad ed infine in Coppa, contro il Nybergsund IL-Trysil.\nHa segnato la prima rete ufficiale nella Tippeligaen 2009, nel pareggio per uno a uno contro il Bod\u00f8/Glimt.\nIl 14 gennaio 2011 \u00e8 stato reso noto il suo passaggio al Moss. Il 7 gennaio 2013, ha firmato un contratto biennale con il Kvik Halden. Il 30 novembre 2014 \u00e8 passato all'\u00d8stsiden, firmando un contratto valido dal 1\u00ba gennaio 2015.\nNazionale.\nShabani pu\u00f2 essere convocato nella Nazionale maggiore di e : finora, infatti, ha giocato solo sette partite per la ."}
{"id": "2428471", "revid": "1372589", "url": "https://it.wikipedia.org/wiki?curid=2428471", "title": "Monte Butler", "text": "Il monte Butler (cinese: \u7562\u62ff\u5c71; inglese: mount Butler) \u00e8 una collina alta 436\u00a0m situata sull'isola di Hong Kong a Hong Kong."}
{"id": "2428479", "revid": "547034", "url": "https://it.wikipedia.org/wiki?curid=2428479", "title": "Real Madrid Club de F\u00fatbol 1993-1994", "text": "Questa voce raccoglie le informazioni riguardanti il Real Madrid Club de F\u00fatbol nelle competizioni ufficiali della stagione 1993-1994."}
{"id": "2428481", "revid": "287204", "url": "https://it.wikipedia.org/wiki?curid=2428481", "title": "Juan Valiente", "text": "Biografia.\nCome molti dei conquistadores di colore, come Juan Garrido e Sebasti\u00e1n Toral in Messico, Juan Bardales in Honduras e Panama, o Juan Beltr\u00e1n, Valiente era nato in Africa Occidentale ed ebbe un nome diverso fino al 1505, quando giunse come schiavo in Messico. Qui fu comprato da uno spagnolo di nome Alonso Valiente, il quale lo battezz\u00f2 e lo port\u00f2 in Spagna.\nNel 1533 firm\u00f2 un contratto col proprietario in base al quale gli veniva concesso di cercare fortuna come conquistador, ed in cui si diceva che dopo quattro anni di profitti avrebbe dovuto tornare. Juan giunse in Guatemala partecipando alla spedizione di Pedro de Almagro. And\u00f2 in Cile con Almagro, unendosi poi alla compagnia di Pedro de Valdivia.\nValiente contribu\u00ec alla fondazione di Santiago del Cile nel 1546, e fu ricompensato con un ranch nei sobborghi. Quattro anni dopo ricevette una commissione e cre\u00f2 una propria famiglia con Juana de Valdivia, una schiava africana liberata, una volta appartenuta al governatore. In Cile fece una certa fortuna potendo vivere libero. Nonostante questo, Alonso Valiente non aveva dimenticato i propri interessi. Valiente gli concesse un nuovo insediamento e, nel 1541, mand\u00f2 un nipote a negoziare con lo schiavo un prezzo per la liberazione delle propriet\u00e0.\nJuan ricordava il suo passato da schiavo, ed avrebbe voluto pagare i debiti. A causa di un ufficiale corrotto, per\u00f2, non fu in grado di farlo. Alonso Valiente insistette per recuperare il proprio denaro, ma era troppo tardi; Juan Valiente era morto ed i resti erano stati sepolti in Regione dell'Araucan\u00eda."}
{"id": "2428500", "revid": "287204", "url": "https://it.wikipedia.org/wiki?curid=2428500", "title": "Juan Vel\u00e1zquez Tlacotzin", "text": "Biografia.\nTlacotzin fu catturato e torturato da Hern\u00e1n Cort\u00e9s assieme a Cuauht\u00e9moc, nel tentativo di scoprire il nascondiglio del Tesoro Reale e dell'oro della Famiglia Imperiale. Dopo l'esecuzione dell'imperatore Cuauht\u00e9moc, fu scelto come suo successore. Cortes ordin\u00f2 a Tlacotzin di indossare vestiti spagnoli, e gli diede una spada ed un cavallo bianco come simbolo della sua nuova posizione di tlatoani. Divenne regnante fantoccio azteco (mai riconosciuto come imperatore) durante il dominio spagnolo (1525-1526). Fu battezzato col nome di Juan Vel\u00e1squez. Accompagn\u00f2 Cortes nei tre anni di durata della spedizione, ma mor\u00ec nel 1526 (8 Coniglio) a causa di una malattia sconosciuta a Nochixtlan, prima del ritorno a Tenochtitl\u00e1n. Cortes scelse subito il successore, Andr\u00e9s de Tapia Motelchiuh."}
{"id": "2428502", "revid": "830939", "url": "https://it.wikipedia.org/wiki?curid=2428502", "title": "Plocium", "text": "Plocium (\"La collana\") \u00e8 il titolo di una commedia del drammaturgo latino del II secolo a.C. Cecilio Stazio.\nI frammenti pi\u00f9 noti di tutto ci\u00f2 che ci \u00e8 arrivato di Stazio sono due frammenti di quest'opera, entrambi citati da Aulo Gellio che li mette a confronto coi rispettivi passi del modello menandreo: emerge la grande libert\u00e0 con cui Stazio \"imita\" e reinterpreta il modello di Menandro. L'opera infatti da quest'ultimo tratta \u00e8 \"La collana\" (\"Plokion\").\nLa protagonista \u00e8 una ricca signora, che vuole trovare una moglie adatta al figlio. Lui per\u00f2 ha gi\u00e0 messo incinta la figlia del vicino di casa. \nI dettagli della trama non sono noti; si sa che il ritrovamento di una collana ne permette lo scioglimento e il lieto fine.\nGellio giudica \"sguaiata\" la versione latina di Cecilio rispetto a quella di Menandro, mentre alcuni critici moderni vi vedono invece maggiore musicalit\u00e0, ma i due soli frammenti noti non permettono di fare confronti approfonditi."}
{"id": "2428508", "revid": "474175", "url": "https://it.wikipedia.org/wiki?curid=2428508", "title": "Parque Chas", "text": "Parque Chas \u00e8 un quartiere di Buenos Aires, in Argentina, ripristinato il 6 dicembre 2005, grazie alla legge n. 1907/06, dopo la scissione con il quartiere Agronom\u00eda.\nParque Chas \u00e8 il pi\u00f9 piccolo \"barrio\" di Buenos Aires ed \u00e8 delimitato dalle vie La Pampa, Triunvirato, Combatientes de Malvinas, Chorroar\u00edn, e Constituyentes. \u00c8 anche l'unico distretto non organizzato a modello di griglia. Tre strade (Victorica, Avalos e G\u00e1ndara) si riuniscono nel centro del quartiere che costituiscono un incrocio di sei punti di intersezione.\nLa principale caratteristica del quartiere \u00e8 l'esistenza, nel suo centro storico, di una serie di circolari strade con nomi di citt\u00e0 europee che hanno dato la fama di essere un vero e proprio labirinto (per esempio, \"Ginevra, Cadice, Dublino, Londra, Berlino, Atene, Napoli, Torino, Mosca, Belgrado, Amburgo\" ecc.)\nCi sono due piccoli parchi all'interno del quartiere.\nPer evidenziare il contrasto con il resto della citt\u00e0, diversi autori (come Alejandro Dolina) hanno ricordato Parque Chas come un luogo dove ci si pu\u00f2 perdere, letteralmente o metaforicamente."}
{"id": "2428509", "revid": "729019", "url": "https://it.wikipedia.org/wiki?curid=2428509", "title": "Battaglia di Guam (1944)", "text": "La battaglia di Guam venne combattuta nel 1944 tra giapponesi e statunitensi nell'isola di Guam, facente parte dell'arcipelago delle Isole Marianne, durante la campagna del Pacifico della seconda guerra mondiale.\nAntefatti.\nGuam, la pi\u00f9 estesa isola delle Marianne, era stato un possedimento statunitense a partire dal 1898, quando gli Stati Uniti l'avevano strappata agli spagnoli. L'isola era stata poi occupata dai giapponesi l'11 dicembre 1941, immediatamente dopo l'attacco di Pearl Harbor.\nIl piano di invasione delle Marianne, messo a punto dalle forze alleate, prevedeva dei bombardamenti preliminari effettuati da bombardieri provenienti dalle isole Marshall e in seguito, ottenuta la supremazia aerea, portati a termine da bombardamenti navali.\nLa scelta di Guam come obbiettivo fu decisa in quanto la sua estensione la rendeva adatta a fungere da base di supporto per le successive operazioni contro le Filippine, Taiwan le Isole Ryukyu: il porto di Apra aveva acque profonde in grado di ospitare le navi pi\u00f9 grandi ed esistevano due aeroporti utilizzabili dai bombardieri B-29 Superfortress.\nPer il 15 giugno 1944 venne quindi programmata l'invasione dell'isola di Saipan, alla quale doveva seguire il 18 giugno lo sbarco a Guam. Tuttavia, il piano originale si rivel\u00f2 ottimistico: la resistenza a Saipan si rivel\u00f2 pi\u00f9 massiccia del previsto (nell'isola il numero di soldati giapponesi era largamente superiore a quanto stimato) e il contrattacco di forze aeronavali giapponesi provenienti dalle Filippine costrinsero a rimandare di oltre un mese la conquista di Guam.\nLa battaglia.\nAlle 6:00 del 21 luglio 1944 le truppe americane sbarcarono su entrambi i lati della penisola di Orote, nella parte occidentale dell'isola, con l'intenzione di tagliar fuori l'aeroporto. La 3rd Marine Division sbarc\u00f2 a nord, nei pressi di Asan, mentre \"1st Provisional Marine Brigade\" sbarc\u00f2 a sud nei pressi di Agat. L'artiglieria giapponese riusc\u00ec a colpire 20 LVT, ma nonostante ci\u00f2 alle 9:00 i carri armati americani erano su entrambe le spiagge. Pi\u00f9 difficoltoso fu lo sbarco della 77th Infantry Division, che non disponeva di veicoli anfibi e fu costretta a portare le unit\u00e0 da sbarco sul bordo del \"reef\", sul quale vennero calati i carri.\nAlla fine della giornata, gli statunitensi avevano conquistato una striscia di costa profonda circa 2\u00a0km. I contrattacchi giapponesi, che si susseguirono per alcuni giorni e che venivano effettuati soprattutto di notte usando tattiche di infiltrazione, riuscirono spesso a penetrare le difese americane e provocarono ingenti perdite di uomini e mezzi.\nLa principale difficolt\u00e0 incontrata dagli statunitensi nei primi giorni di battaglia fu la scarsit\u00e0 di rifornimenti. Le unit\u00e0 di sbarco non potevano infatti avvicinarsi alla costa e dovevano fermarsi prima del reef, a centinaia di metri dalla riva, e i veicoli anfibi erano insufficienti alla bisogna. Tuttavia, i due fronti sulle spiagge nord e sud furono ricongiunti il 28 luglio e il 30 luglio la conquista del porto di Apra e dell'aeroporto di Orote garant\u00ec definitivamente gli approvvigionamenti.\nMa anche sull'altro schieramento vi furono perdite ingenti. I contrattacchi portati contro gli americani esaurirono le risorse giapponesi. Gi\u00e0 all'inizio di agosto le truppe rimasero a corto di cibo e munizioni e il numero di carri armati era ridotto a poche unit\u00e0. Il comandante delle truppe giapponesi generale Hideyoshi Obata, che aveva sostituito il generale Takeshi Takashina ucciso il 28 luglio, fece ritirare le truppe dal sud dell'isola, predisponendo un fronte di resistenza nella zona montagnosa al centro dell'isola. Tuttavia, data l'impossibilit\u00e0 di far giungere rifornimenti e rinforzi, la sconfitta era inevitabile e poteva essere solo ritardata di alcuni giorni.\nLe condizioni climatiche avverse e la giungla intricata resero difficili le operazioni degli statunitensi, ma gli scontri presso il monte Barrigada, protrattisi dal 2 al 4 agosto, fecero collassare le linee giapponesi e la battaglia si tramut\u00f2 in un inseguimento verso nord. Come in altre battaglie della guerra del Pacifico, i Giapponesi rifiutarono di arrendersi e vennero praticamente tutti uccisi. Il generale Obata si era suicidato l'11 agosto 1944, dopo aver ordinato alle proprie truppe di combattere fino alla morte. Alcuni soldati giapponesi si nascosero nella giungla, continuando a combattere anche dopo la fine delle ostilit\u00e0. L'8 dicembre 1945 tre militari americani caddero in un'imboscata e rimasero uccisi. Il 24 gennaio 1972, alcuni cacciatori scoprirono il sergente Sh\u014dichi Yokoi, che si era nascosto nel 1945 e aveva vissuto in una grotta per 28 anni.\nDopo la battaglia, Guam venne trasformata in base per le operazioni degli Alleati. Vennero costruiti cinque grandi aeroporti, dai quali i bombardieri B-29 decollavano per attaccare obiettivi sia in Giappone sia in tutto il Pacifico orientale."}
{"id": "2428513", "revid": "1400228", "url": "https://it.wikipedia.org/wiki?curid=2428513", "title": "Capitoli di 666 Satan", "text": "Questa \u00e8 una lista dei capitoli del manga \"666 Satan\" di Seishi Kishimoto. Il manga fu pubblicato da Square Enix sulla rivista \"Sh\u014dnen Gangan\" a partire dal 2001 e si concluse nel 2007 col capitolo 76. I singoli capitoli vennero in seguito raccolti in 19 tank\u014dbon, pubblicati tra il 20 dicembre 2001 e il 22 febbraio 2008.\nIn Italia la serie venne messa in commercio dalla J-Pop, divisione della Edizioni BD, dal 6 giugno 2008 al 25 luglio 2010."}
{"id": "2428516", "revid": "287204", "url": "https://it.wikipedia.org/wiki?curid=2428516", "title": "Juan Velazquez Tlacotzin", "text": ""}
{"id": "2428524", "revid": "287204", "url": "https://it.wikipedia.org/wiki?curid=2428524", "title": "Juan Vel\u00e1zquez de Le\u00f3n", "text": "Biografia.\n\u00c8 noto per essere stato parente del governatore di Cuba, Diego Vel\u00e1zquez, e per aver servito Hern\u00e1n Cort\u00e9s durante la Conquista. Ebbe un ruolo decisivo nella sconfitta dell'esercito di P\u00e1nfilo de Narv\u00e1ez, quando ne compr\u00f2 i comandanti con oro e gioielli, cosicch\u00e9 alla prima opportunit\u00e0 questi passarono dalla parte di Cort\u00e9s. Mor\u00ec verso la fine del 1520, durante un attacco dell'esercito azteco alla colonna spagnola che cercava di lasciare la citt\u00e0 di Tenochtitl\u00e1n."}
{"id": "2428525", "revid": "287204", "url": "https://it.wikipedia.org/wiki?curid=2428525", "title": "Juan Velazquez de Leon", "text": ""}
{"id": "2428526", "revid": "767487", "url": "https://it.wikipedia.org/wiki?curid=2428526", "title": "Paperino e l'appuntamento", "text": "Paperino e l'appuntamento (\"Mr. Duck Steps Out\") \u00e8 un film del 1940 diretto da Jack King. \u00c8 un cortometraggio animato della serie \"Donald Duck\", prodotto dalla Walt Disney Productions e uscito negli Stati Uniti il 7 giugno 1940, distribuito dalla RKO Radio Pictures. Il film rappresenta il debutto di Paperina.\nTrama.\nPaperino va a trovare il suo nuovo interesse amoroso per il loro primo appuntamento conosciuto, nel frattempo, Qui, Quo e Qua lo seguono di nascosto. Giunto a casa di Paperina, Paperino le presenta i nipoti, per poi allontanarli con una scusa. Con solo i due paperi, Paperina agisce timidamente e d\u00e0 le spalle a Paperino, lui si accorge presto che le penne della sua coda assumono la forma di una mano gli fanno segno di avvicinarsi. Poco dopo per\u00f2 Qui, Quo e Qua ritornano e competono con il loro zio per l'attenzione di Paperina.\nZio e nipoti, a turno, ballano il jitterbug con lei, tentando di sbarazzarsi l'uno degli altri. Nel loro ultimo sforzo i tre giovani paperi fanno ingoiare al loro zio del mais mentre sta diventando pop corn. Il processo si completa all'interno dello stesso Paperino, che continua a muoversi selvaggiamente dentro la casa, pur mantenendo il ritmo della danza. Alla fine, nonostante la casa in parte distrutta, un'impressionata Paperina ricopre di baci il suo nuovo amore.\nEdizioni home video.\nDVD.\nIl cortometraggio \u00e8 incluso nei DVD \"Walt Disney Treasures: Semplicemente Paperino - Vol. 1\" e \"Il mio eroe Paperino\"."}
{"id": "2428527", "revid": "6923", "url": "https://it.wikipedia.org/wiki?curid=2428527", "title": "Alvechurch", "text": "Alvechurch \u00e8 un vasto villaggio e una parrocchia civile del distretto di Bromsgrove, a nord est rispetto alla contea del Worcestershire in Inghilterra. \u00c8 posizionato nella valle del fiume Arrow.\nDai risultati dell'ultimo censimento (nel 2001), \u00e8 emerso che Alvechurch ha una popolazione di 5316 abitanti.\nStoria.\nAlvechurch significa \"La chiesa della signora Aelfgiva\" probabilmente, una parente del re Atelstano d'Inghilterra.\nIl re Offa di Mercia costitu\u00ec la prima parrocchia alla fine dell'ottavo secolo d.C. Nel XIII secolo d.C. il vescovo di Worcester fece costruire un palazzo nel villaggio, che venne poi distrutto nel XVII secolo; i resti che oggi si possono identificare, sono parti del fossato e un tasso.\nDal XIX secolo alla met\u00e0 del ventesimo, nella frazione di Withybed, c'era una fabbrica di mattoni nel margine del villaggio. Altre industrie presenti nella zona, producono chiodi e aghi.\nArchitettura.\nIl villaggio \u00e8 costituito da edifici medievali e, prevalentemente, di edifici in stile georgiano, Edoardiano e Vittoriano. \nLa chiesa di San Lorenzo venne ricostruita in gran parte tra il 1858 e il 1861 da William Butterfield. L'organo presente nella chiesa ha 1348 tubi.\nLa stazione di Alvechurch venne costruita nel 1859 e comunque, nel villaggio sono presenti nuove case residenziali, scuole primarie e secondarie. Nel 2008 una nuova scuola secondaria viene costruita nella parte nord orientale del villaggio mentre la vecchia scuola \u00e8 stata demolita."}
{"id": "2428529", "revid": "1632387", "url": "https://it.wikipedia.org/wiki?curid=2428529", "title": "Sehnsucht (Lacrimosa)", "text": "Sehnsucht \u00e8 il decimo album in studio pubblicato dal gothic duo tedesco/finlandese Lacrimosa, nel 2009.\nAnticipato dal singolo \"Feuer\", uscito il 22 aprile 2009, l'album contiene 10 tracce."}
{"id": "2428530", "revid": "729019", "url": "https://it.wikipedia.org/wiki?curid=2428530", "title": "Gran Premio di Gran Bretagna 1966", "text": "Il Gran Premio di Gran Bretagna 1966 fu una gara di Formula 1, disputatasi il 16 luglio 1966 sul Circuito di Brands Hatch. Fu la quarta prova del mondiale 1966 e vide la vittoria di Jack Brabham su Brabham-Repco, seguito da Denny Hulme e da Graham Hill. Al gran premio non parteciparono le Ferrari.\nNote.\n\"Salvo indicazioni diverse le classifiche sono tratte da Il tipo di vettura e motore utilizzabili sono desunti dal database di www.oldracongcars.com\""}
{"id": "2428532", "revid": "19933", "url": "https://it.wikipedia.org/wiki?curid=2428532", "title": "Esercito azteco", "text": ""}
{"id": "2428539", "revid": "599013", "url": "https://it.wikipedia.org/wiki?curid=2428539", "title": "David Regis", "text": "Carriera.\nClub.\nNato in Martinica, possedimento francese, ha militato in numerose squadre transalpine: il Valenciennes, il Lens, lo Strasburgo, il Metz ed il Troyes; ha giocato anche per i tedeschi del Karlsruhe SC e per i belgi del Bleid (dove ha chiuso la carriera a 40 anni).\nNazionale.\nGrazie alla cittadinanza statunitense della moglie, nel 1998 \u00e8 stato naturalizzato ed ha giocato nella Nazionale USA per 27 volte.\nHa fatto parte della spedizione americana ai Mondiali francesi del 1998 ed a quelli Nippo-coreani del 2002."}
{"id": "2428540", "revid": "439868", "url": "https://it.wikipedia.org/wiki?curid=2428540", "title": "Plastico ferroviario", "text": "Il plastico ferroviario \u00e8 una riproduzione, in scala, di un circuito ferroviario pi\u00f9 o meno complesso, completo di ambientazione paesaggistica. Ad una scala minore corrisponde, a parit\u00e0 di superficie occupata, una maggiore complessit\u00e0 dello sviluppo dei binari. Il circuito ferroviario \u00e8 solitamente percorso da modellini di treno azionati da un motore elettrico a comando analogico o digitale. Un plastico pu\u00f2 tuttavia essere statico, privilegiando gli aspetti paesaggistici, nel qual caso viene generalmente chiamato diorama.\nUn esempio di questa tipologia di circuiti \u00e8 il plastico esposto al Pendon Museum (Inghilterra), nel quale i tipici cottage britannici sono fedelmente riprodotti in scala H0.\nIl complesso dei manufatti ferroviari comprende generalmente degli accessori motorizzati o comunque attivi (per esempio, semafori, passaggi a livello, deviatoi (scambi) e cos\u00ec via). Talvolta possono essere attivi anche mezzi stradali, quali tram, ma anche autoveicoli, autobus, camion e, nel caso del Miniature Wunderland di Amburgo, anche aerei.\nIl plastico solitamente \u00e8 dotato anche di un pannello di controllo per la circolazione dei modelli e per il comando a distanza dei vari dispositivi elettrici. Il plastico pu\u00f2 essere automatizzato: tradizionalmente ci\u00f2 avviene con dispositivi elettromeccanici, ma specialmente nel caso in cui si opti per la guida digitale dei modelli \u00e8 possibile collegare un computer per effettuare un controllo via software del traffico ferroviario.\nGeneralmente le dimensioni minime di un plastico non statico si aggirano intorno a 1\u00a0m\u00a0x\u00a01,5\u00a0m, ma vi sono anche modelli molto grandi che possono occupare superfici importanti. Vista la comunque limitata estensione, si ricorre spesso all'inclusione di una stazione fantasma per permettere la circolazione di una maggior variet\u00e0 di convogli.\nTipologie di plastico.\nI plastici possono essere categorizzati a seconda delle loro propriet\u00e0 topologiche o per loro modalit\u00e0 costruttiva.\nDa un punto di vista topologico le due famiglie sono \"punto a punto\" o \"ad anello\". Nella prima famiglia la linea ferroviaria \u00e8 assimilabile ad un segmento, ed i convogli corrono da un estremo all'altro per poi tornare indietro. Alle estremit\u00e0 vi possono essere stazioni di testa o cappi di ritorno. Nella seconda famiglia, la topologia \u00e8 assimilabile a quella di un anello che i treni possono percorrere per un tempo indefinito senza dover mai invertire la propria marcia.\nLe due diverse modalit\u00e0 costruttive sono: plastico fisso o modulare.\nIl plastico fisso \u00e8 costruito interamente su un unico supporto, che pu\u00f2 assumere forme e dimensioni di vario tipo (rettangolare, a \"U\", a \"L\" eccetera). Questa tecnica presenta un limite per quanto riguarda le dimensioni massime del plastico stesso e viene infatti normalmente usata per plastici di dimensioni medio-piccole o casalinghi.\nIl plastico modulare \u00e8 costruito mediante l'interconnessioni di pi\u00f9 supporti (moduli) su ognuno delle quali \u00e8 realizzata una porzione del modello finale (per esempio una tratta lineare, una tratta in galleria, una stazione eccetera). Tramite la combinazione di pi\u00f9 moduli, con questa tecnica \u00e8 possibile realizzare plastici di dimensioni anche notevoli o, se la conformazione dei moduli lo consente, a configurazione variabile. Un esempio interessante di plastico modulare \u00e8 il cosiddetto \"plastico a parete\", dove i moduli sono composti da mensole e da tratti di raccordo, consentendo cos\u00ec la realizzazione di un plastico a sviluppo verticale.\nStandard per i plastici modulari.\nVi sono diverse organizzazioni aventi lo scopo di definire degli standard per collegabilit\u00e0 tra i moduli. Tali standard definiscono le caratteristiche geometriche, meccaniche, elettriche e di controllo dei moduli. Essi permettono a molti (anche centinaia, dato abbastanza spazio e potenza) soggetti o gruppi diversi di riunire i propri moduli, collegandoli tra loro con il minor numero di problemi, facendoli percorrere ai loro treni. I diversi standards differiscono tra loro per design e di filosofie di operazione.\nLe principali associazioni sono:"}
{"id": "2428544", "revid": "162719", "url": "https://it.wikipedia.org/wiki?curid=2428544", "title": "Libia (nave)", "text": ""}
{"id": "2428546", "revid": "287204", "url": "https://it.wikipedia.org/wiki?curid=2428546", "title": "Juan Vicente de G\u00fcemes Padilla Horcasitas y Aguayo", "text": "\u00c8 conosciuto come grande innovatore ed uno dei migliori amministratori della Spagna coloniale.\nBiografia.\nGiovent\u00f9 e carriera militare.\nFin da giovane, G\u00fcemes Padilla Horcasitas fece parte dell'esercito, e si distinse combattendo i britannici nell'assedio di Gibilterra. Raggiunse il grado di tenente colonnello. Era cavaliere dell'Ordine di Carlo III, barone di Benilova y Rivarroja e gentiluomo di camera di Sua Maest\u00e0.\nPrimi giorni da vicer\u00e9.\nGiunse a Veracruz l'8 ottobre 1789 assumendo gli incarichi di vicer\u00e9, capitano generale e presidente della Audiencia il 17 dello stesso mese. Fu il terzo vicer\u00e9 creolo. Il padre, Juan Francisco de G\u00fcemes y Horcasitas, era capitano generale dell'isola di Cuba quando nacque il figlio, ed in seguito vicer\u00e9 della Nuova Spagna (1746-55). Si dice che il figlio dormisse solo tre o quattro ore a notte, alzandosi all'una del mattino per iniziare il lavoro.\nNel giro di una settimana da quando G\u00fcemes Padilla aveva iniziato a governare, un gruppo di fuorilegge aveva ucciso Joaqu\u00edn Dongo, mercante ed importante cittadino della capitale, assieme a 10 suoi dipendenti. G\u00fcemes Padilla trov\u00f2 i responsabili in 13 giorni, li processo e li giustizi\u00f2. Blanco, Aldama e Quintero, tutti spagnoli, furono garrotati il 7 novembre, su un patibolo eretto in Plaza de Mexico. Per questo venne spesso chiamato \"Vendicatore di Giustizia\".\nAltri due importanti omicidi accaddero durante il suo mandato. La prima vittima fu il prefetto del monastero di Merced, ucciso da un sacerdote per suo ordine il 23 settembre 1790. L'altro fu l'omicidio, il 25 giugno 1792, di Lucas de G\u00e1lvez, governatore e capitano generale dello Yucat\u00e1n.\nLe sfide della sua amministrazione.\nTrov\u00f2 la capitale sporca e rovinata. Molte persone giravano in vesti leggere e cappelli di paglia. Le case erano fatte male e tenute peggio. L'educazione pubblica era scadente. Non esistevano scuole primarie gratuite, e le altre scuole pubbliche erano mediocri. Molte strade non erano curate, e vi si poteva girare solo a piedi o col mulo. Lo stato dell'esercito era sconvolgente.\nLe riforme.\nOrdin\u00f2 subito la pulizia del palazzo reale, vietando le bancarelle che vendevano cibo. Proib\u00ec alla popolazione di gettare la spazzatura nelle strade. Tolse gli animali randagi dalle strade. Viet\u00f2 le costruzioni senza licenza delle autorit\u00e0. Prosegu\u00ec la pavimentazione delle strade all'esterno del centro cittadino.\nFece molto per diminuire la corruzione tra gli impiegati governativi. Implement\u00f2 un nuovo sistema amministrativo di intendenza (iniziato dal precedente vicer\u00e9, Alonso N\u00fa\u00f1ez de Haro y Peralta). Riorganizz\u00f2 i tribunali e fond\u00f2 scuole per indigeni in varie citt\u00e0. Assunse insegnanti competenti per l'Accademia di San Carlos, istituendo una cattedra di matematica. Ne cre\u00f2 un'altra di anatomia presso l'Ospedale Generale dei Nativi.\nOrdin\u00f2 la creazione di mappe delle principali citt\u00e0, stimolando la creazione di ditte, e proseguendo il lavoro del sistema di drenaggio di Citt\u00e0 del Messico. Stimol\u00f2 la coltivazione di piante tessili (cotone, canapa, lino e gelso) regolamentando il taglio della legna.\nG\u00fcemes Padilla ripul\u00ec Citt\u00e0 del Messico installando anche luci notturne in molti altri villaggi. Tutte le strade principali della capitale erano illuminate alla fine del suo mandato. Intensific\u00f2 la costruzione di strade per raggiungere Veracruz, Acapulco, Guadalajara, San Blas e Toluca, istituendo un servizio postale quindicinale verso le capitali delle intendenze. Promosse la costruzione di edifici pubblici ed acquedotti. Istitu\u00ec una sorveglianza notturna ed una specie di squadra antincendio. Cre\u00f2 anche gli archivi generali della colonia, raggruppando i documenti importanti. Ordin\u00f2 lo spostamento dei cimiteri all'esterno della citt\u00e0. Fece costruire nuove navi per proteggere le coste.\nCome risposta alla rivoluzione francese, proib\u00ec l'importazione di libri e periodici che propagandavano le nuove idee. La guerra spagnola contro la Francia era molto onerosa, e G\u00fcemes Padilla invi\u00f2 3 milioni di pesos alla madrepatria, oltre ai normali tributi.\nInizi\u00f2 gli scavi nella Plaza de Armas di Citt\u00e0 del Messico, durante i quali fu scoperto la Piedra del Sol (1790). Questi scavi facevano parte di un progetto teso a livellare le strade. Nel 1792 fond\u00f2 il Collegio Reale della Minatura. Aiut\u00f2 le ricerche botaniche di Mart\u00edn Sess\u00e9 y Lacasta, che portarono alla scrittura del \"Flora mexicana\" (1894). Ordin\u00f2 un censimento della colonia che quantific\u00f2 gli abitanti in 4\u00a0484\u00a0000.\nIl 14 novembre 1789 fu per la prima volta registrato l'avvistamento dell'aurora polare a Citt\u00e0 del Messico. Gli abitanti erano convinti che il paradiso fosse in fiamme, e che la fine del mondo era vicina.\nIl 27 dicembre 1789 fu proclamato il nuovo re, Carlo IV, in Messico. Il famoso scultore messicano Jer\u00f3nimo Antonio Gil coni\u00f2 una serie di medaglie per commemorare l'evento.\nIl 21 febbraio 1794 nacque a Xalapa il pluri-presidente messicano Antonio L\u00f3pez de Santa Anna.\nEsplorazioni.\nAlessandro Malaspina, comandante delle fregate \"Descubierta\" e \"Atrevida\", giunse in Messico nel 1791 nel corso di un viaggio politico e scientifico attraverso le colonie spagnole. Malaspina fece esaminare gli archivi della colonia da numerosi suoi ufficiali. Si trattava di uno dei compiti politici della spedizione di Malaspina, per il quale Malaspina ed i suoi ufficiali erano stati insigniti di un'autorit\u00e0 superiore a quella del vicer\u00e9. Dionisio Alcal\u00e1 Galiano era a capo degli ufficiali di Malaspina. Mentre si trovava in Messico, Malaspina riceveva ordini dal re di Spagna di indagare su un possibile passaggio a nord-ovest in Alaska. Tornando ad Acapulco Malaspina seppe della scoperta dell'entrata dello stretto di Georgia, risultato dall'esplorazione di Francisco de Eliza inviato da G\u00fcemes Padilla nel 1791. G\u00fcemes Padilla stava preparando spedizioni per esplorare lo stretto di Juan de Fuca fin dal 1791. Il comando fu dato a Francisco Antonio Mourelle, con l'uso di due nuovi schooner, il \"Mexicana\" ed il \"Sutil\". Ma Malaspina riusc\u00ec a prendere il controllo degli schooner, sostituire Mourelle con Alcal\u00e1 Galiano, e mandare le navi nello stretto di Georgia. La spedizione di Galiano ebbe luogo nel 1792. Dato che Malaspina fu imprigionato per motivi politici al suo ritorno in Spagna (1794), il racconto della spedizione non fu mai pubblicato. I racconti di Galiano furono invece editi nel 1802, ma epurati da tutte le citazioni su Malaspina. Si disse invece che fosse stato Galiano ad aver agito per ordine di G\u00fcemes Padilla. Questa invenzione \u00e8 ancora sostenuta largamente ai giorni nostri.\nAvendo sponsorizzato l'esplorazione, molti luoghi dell'America settentrionale portano il suo nome, come ad esempio l'isola di San Juan, l'isola di Orcas e l'isola di Guemes.\nFine della sua amministrazione.\nNel 1794 le proteste avanzate dall'ayuntamiento (governo cittadino) portarono ad un \"juicio de residencia\" contro il vicer\u00e9 davanti al Consiglio delle Indie. Si era fatto molti nemici lottando contro la corruzione. Al vicer\u00e9 fu ordinato di tornare in Spagna per difendersi dalle accuse. Fu assolto, ed agli accusatori furono addebitati i costi del processo.\nNonostante il buon lavoro e la popolarit\u00e0 tra i suoi sudditi, G\u00fcemes Padilla mantenne l'incarico per soli cinque anni. Nonostante re Carlo IV fosse il monarca ufficiale, il potere era gestito dalla moglie, Maria Luisa di Borbone-Parma, e dal suo Manuel Godoy. Godoy non condivideva le riforme di G\u00fcemes Padilla, e la mancanza di ambizioni territoriali nel Pacifico nord-occidentale. Godoy lo sostitu\u00ec appena pot\u00e9.\nMorte e retaggio.\nMor\u00ec il 2 maggio 1799 (alcune fonti dicono il 12 maggio) a Madrid. In suo onore Carlo IV nomin\u00f2 i suoi discendenti Grandi di Spagna.\nL'isola Revillagigedo, nell'arcipelago Alexander in Alaska sud-orientale, prende da lui il nome, cos\u00ec come l'isola di San Juan nello stato di Washington e le isole Revillagigedo, nella penisola di Bassa California sud-occidentale. Esiste anche il palazzo Revilla-Gigedo a Gij\u00f3n, in Spagna."}
{"id": "2428547", "revid": "287204", "url": "https://it.wikipedia.org/wiki?curid=2428547", "title": "Juan Vicente de Guemes Padilla Horcasitas y Aguayo", "text": ""}
{"id": "2428554", "revid": "438678", "url": "https://it.wikipedia.org/wiki?curid=2428554", "title": "Lichtjahre", "text": "Lichtjahre \u00e8 una raccolta di performance dal vivo della gothic metal band svizzera (di origine tedesco/finlandese) Lacrimosa, pubblicata nel 2007 anche in versione DVD."}
{"id": "2428555", "revid": "1573940", "url": "https://it.wikipedia.org/wiki?curid=2428555", "title": "Chiesa di San Lorenzo (San Lorenzello)", "text": "La chiesa di San Lorenzo \u00e8 la chiesa parrocchiale di San Lorenzello.\nStoria.\nL'originaria chiesa parrocchiale si trovava in via Avantisanti dove ancora oggi, nelle mura di alcune abitazioni, si possono notare i resti di questa architettura religiosa.\nLa chiesa si presentava a tre navate, con tre porte e quattordici cappelle ed era in stile romanico.\nSotto l'altare maggiore era sita la cripta, dotata di due cappelline di propriet\u00e0 dei De Iusta e della famiglia Massoni.\nLa chiesa sub\u00ec gravi danni a causa del terremoto del 5 giugno 1688.\nIl servizio parrocchiale fu trasferito nella chiesa della Congregazione della Sanit\u00e0 in attesa dei lavori di ristrutturazione. \nNel 1756 fu restaurata con la spesa di ben 2.500 ducati.\nIl terremoto del 26 luglio 1805 rase al suolo l'intera struttura. \nI laurentini, approfittando della soppressione dell'ordine dei carmelitani decretata da Gioacchino Murat, decisero di trasformare la chiesa dei frati in chiesa parrocchiale.\nIl 7 ottobre 1809 il re diede il suo assenso al trasferimento.\nNegli anni successivi furono presentati diversi progetti per l'ampliamento del luogo sacro, divenuto insufficiente a raccogliere tutta la popolazione, ma finalmente nel 1886 si avviarono i lavori di ampliamento sotto la progettazione dell'Ing. Pasquale Sasso. \nLa prima pietra fu benedetta da mons. Luigi Sodo mentre la consacrazione della nuova chiesa avvenne ad opera del vicario vescovile nel 1893.\nDescrizione.\nLa facciata \u00e8 l'unico elemento che rimane della precedente chiesa dei frati carmelitani. \nSul portale in pietra si trova infatti lo stemma papale che ricorda come la chiesa dei carmelitani, dedicata a san Bernardino, fosse dipendente dalla basilica di San Giovanni in Laterano in Roma.\nUn altro elemento della chiesa precedente \u00e8 il monogramma della Vergine Maria sito nel portale che ricorda come la chiesa fosse intitolata anche alla Madonna del Carmine. \nL'interno \u00e8 ad unica navata con transetto, presbiterio e numerosi altari laterali. \nNell'abside, attorno alle decorazioni pittoriche del pittore romano Morganti, \u00e8 sita l'antica icona della Madonna del Carmine che secondo la tradizione fu portata dai frati carmelitani allorch\u00e9 lasciarono Telesia per trasferirsi a San Lorenzello. \nI dipinti, prevalentemente dei secoli XVIII e XIX, sono opera di autori locali. \nLa scultura raffigurante san Lorenzo, protettore del paese, viene venerata ogni anno con importanti festeggiamenti.\nL'ex convento dei carmelitani.\nA destra di chi guarda la chiesa \u00e8 sito l'ingresso all'ex convento dei carmelitani. \nI carmelitani avevano un proprio convento a Telesia, sotto il titolo della Santissima Annunziata. Ma a causa delle mofete e delle esalazioni sulfuree causate da un sisma dovettero abbandonare la cittadina. \nNel 1567 furono accolti a San Lorenzello dove l'Universitas don\u00f2 loro la chiesetta di San Bernardino e dei locali contigui adibiti ad ospedale, a dogana e a depositi pubblici. \nNel 1634 il convento e la chiesa furono oggetto di un ampliamento.\nDopo la soppressione dell'ordine decretata da Murat, il convento fu adibito a vari usi ed ospit\u00f2 anche gli uffici comunali e le scuole. \nRestaurato, \u00e8 oggi sede di iniziative culturali."}
{"id": "2428558", "revid": "23825", "url": "https://it.wikipedia.org/wiki?curid=2428558", "title": "Johann Maria Farina", "text": ""}
{"id": "2428560", "revid": "287204", "url": "https://it.wikipedia.org/wiki?curid=2428560", "title": "Monuments and Melodies", "text": "Monuments and Melodies \u00e8 il Greatest Hits degli Incubus uscito il 16 giugno 2009.\nIl disco.\nContiene due dischi: il primo contiene 15 tracce, 13 delle quali gi\u00e0 contenute nei CD \"Make Yourself\", \"Morning View\", \"A Crow Left of the Murder...\" e \"Light Grenades\", mentre le due altre due sono inedite: \"Black Heart Inertia\" e \"Midnight Swim\". Il secondo disco contiene invece rarit\u00e0, versioni alternative di vecchie loro canzoni, pezzi di colonne sonore e canzoni mai pubblicate prima.\nIl titolo dell'album \u00e8 stato scelto dal titolo di una canzone che fu inclusa come B-side nel singolo \"Megalomaniac\"."}
{"id": "2428563", "revid": "107831", "url": "https://it.wikipedia.org/wiki?curid=2428563", "title": "German Open (WTA)", "text": "Il German Open, per motivi di sponsorizzazione anche chiamato Qatar Telecom German Open dal 2006 al 2008 e Bett1 Open dal 2021, \u00e8 un torneo di tennis femminile che si svolge a Berlino in Germania. \nLa prima edizione \u00e8 datata 1896, rendendolo in tal modo uno dei tornei pi\u00f9 antichi della storia del tennis. Sebbene il torneo fosse stato soppresso dopo l'edizione 2008, viene reinserito nel calendario Women's Tennis Association a partire dal 2021 passando dalla tradizionale terra rossa all'erba e venendo posticipato a giugno come evento preparatorio a Wimbledon."}
{"id": "2428567", "revid": "107831", "url": "https://it.wikipedia.org/wiki?curid=2428567", "title": "WTA German Open", "text": ""}
{"id": "2428569", "revid": "1005847", "url": "https://it.wikipedia.org/wiki?curid=2428569", "title": "Referendum costituzionale in Irlanda del giugno 1992", "text": "Il referendum costituzionale in Irlanda del giugno 1992 si tenne il 18 giugno ed ebbe ad oggetto la ratifica del Trattato di Maastricht.\nPrevalsero i s\u00ec col 57,31%; fu l'undicesimo emendamento della Costituzione irlandese, promulgato il 18 luglio successivo.\nModifiche del testo.\nAbrogazione dall'articolo 29.4.3 (testo rimosso in grassetto): Lo Stato pu\u00f2 diventare bene membro della Comunit\u00e0 Europea del Carbone e dell'Acciaio (CECA), istituita dal Trattato firmato a Parigi il 18 aprile 1951, della Comunit\u00e0 Economica Europea (CEE), istituita dal Trattato firmato a Roma il 25 marzo 1957 e della Comunit\u00e0 Europea dell'Energia Atomica (CEEA), istituita dal Trattato firmato a Roma il 25 marzo 1957. \"Nessuna norma di questa Costituzione invalida le leggi adottata dallo Stato per ottemperare agli obblighi comunitari o impedisce alle leggi promulgate, di adeguarsi alle misure adottate dalle Comunit\u00e0, o da sue istituzioni e fargli avere forza di legge dello Stato\".\nArticolo 29.4.4: Lo Stato pu\u00f2 ratificare il Trattato sull'Unione Europea firmato a Maastricht il 7 febbraio 1992 e pu\u00f2 essere membro dell'Unione.\nArticolo 29.4.5: Nessuna misura di questa costituzione invalida le leggi adottata dallo Stato per ottemperare agli obblighi comunitari o impedisce alle leggi promulgate, di adeguarsi alle misure adottate dall'Unione europea odalle Comunit\u00e0, o da sue istituzioni e fargli avere forza di legge dello Stato le leggi promulgate, si comporta fatta come le leggi adottata dallo Stato necessarie per ottemperare agli obblighi comunitari, o impedisce agli atti dell'Unione Europea, dalle istituzioni e dagli enti competenti nell'ambito dei Trattati citati di avere la forza di legge dello Stato\nArticolo 29.4.6: Lo Stato pu\u00f2 ratificare l'accordo sui brevetti della Comunit\u00e0 elaborati fra gli stati membri delle Comunit\u00e0 e firmati a Lussemburgo il 15 dicembre 1989."}
{"id": "2428570", "revid": "1924342", "url": "https://it.wikipedia.org/wiki?curid=2428570", "title": "Bad Boy", "text": ""}
{"id": "2428578", "revid": "834", "url": "https://it.wikipedia.org/wiki?curid=2428578", "title": "Bad Boy Entertainment", "text": ""}
{"id": "2428585", "revid": "73843", "url": "https://it.wikipedia.org/wiki?curid=2428585", "title": "Ringo", "text": ""}
{"id": "2428587", "revid": "287204", "url": "https://it.wikipedia.org/wiki?curid=2428587", "title": "Sentimental Journey", "text": ""}
{"id": "2428592", "revid": "767487", "url": "https://it.wikipedia.org/wiki?curid=2428592", "title": "Sominot", "text": "Sominot \u00e8 una municipalit\u00e0 di Quinta classe delle Filippine, situata nella Provincia di Zamboanga del Sur, nella regione della Penisola di Zamboanga.\nSominot \u00e8 formata da 18 baranggay:"}
{"id": "2428598", "revid": "287204", "url": "https://it.wikipedia.org/wiki?curid=2428598", "title": "Union Bordeaux B\u00e8gles", "text": "LUnion Bordeaux B\u00e8gles \u00e8 un club francese di rugby XV di Bordeaux e di B\u00e8gles (Gironda) con sede in quest'ultima citt\u00e0.\nLa fondazione del club \u00e8 recente, in quanto essa risale al 2006 come fusione dello Stade bordelais (di Bordeaux) e della sezione rugbistica del Club athl\u00e9tique Bordeaux-B\u00e8gles-Gironde (di B\u00e8gles), due club che nel passato vinsero, complessivamente, 9 titoli di campione di Francia.\nLa nuova societ\u00e0 cos\u00ec costituita assunse il nome di Union Stade Bordelais CA B\u00e8gles Bordeaux Gironde, abbreviata in USBCABBG; nel 2008 fu adottato il nome con il quale \u00e8 attualmente conosciuto.\nLa squadra milita nel Top 14 e disputa le sue gare interne a B\u00e8gles.\nStoria.\nIl club fu fondato nel 2006 con l'intento di creare un'unica formazione girondina, in alternativa alle due maggiori che, in passato, avevano vinto 9 titoli di Francia (7 lo Stade bordelais, 2 il CA Bordeaux-B\u00e8gles-Gironde).\n\"Stade bordelais\".\nLo \"Stade bordelais\", polisportiva fondata nel 1889, vide la sua sezione rugby vincere il campionato nel 1899, prima squadra non parigina a primeggiare in tale competizione.\nFino al 1911 furono 7 i titoli nazionali vinti, cui si aggiungono altre 4 finali, perse.\nDopo di allora il club milit\u00f2 nelle serie inferiori e, al momento della fusione, si trovava in Pro D2 (seconda serie nazionale).\n\"Club athl\u00e9tique Bordeaux-B\u00e8gles-Gironde\".\nIl CA Bordeaux-B\u00e8gles-Gironde, o CABBG, \u00e8 un club polisportivo fondato a B\u00e8gles nel 1907 come Club Athl\u00e9tique Beglais; la sezione rugbistica di tale club si diede una tenuta a scacchi bianca e blu, sul modello di quella, multicolore, degli Harlequins, cui i fondatori resero tributo quando la formazione inglese si rec\u00f2 in visita a Bordeaux per disputarvi un \"match\".\nIn massima serie dal 1913, vi rimase fino al 2003, vincendo due titoli francesi nel 1969 e nel 1991, e una Coppa di Francia nel 1949.\nNel 1988 il club assunse la denominazione di CA Bordeaux-B\u00e8gles-Gironde.\nIl CA B\u00e8gles partecip\u00f2 anche alla prima edizione della Heineken Cup (1995/96), ma nel 2003 retrocesse e, al momento della fusione nel 2006, militava in F\u00e9d\u00e9rale 1 (terza divisione).\nL'unione societaria.\nNel 2006, quindi, fu deciso dai vertici dei due club di creare un'unica struttura di vertice, in rappresentanza della Gironda, che riunisse le due prime squadre e i rispettivi centri di formazione e d'allenamento; a gestire la fusione furono sei dirigenti, tre per club, e il 22 maggio 2006 il presidente pro-tempore, Philippe Moulia, proveniente dallo Stade bordolais, annunci\u00f2 la nascita del nuovo club, il cui nome, paritetico, fu \"Union Stade bordelais CA Bordeaux-B\u00e8gles-Gironde\", abbreviato in \"USBCABBG\".\nIl nome, spieg\u00f2 Moulia, fu scelto per non assegnare preminenza ad alcuna delle due formazioni.\nComunque, anche per ammissione stessa del club, che definisce il proprio nome originario \u00abimpronunciabile\u00bb, nel 2008 si decise di cambiare il nome in un altro che, seppur rispettoso dei \"background\" delle due societ\u00e0 che lo formano, fosse pi\u00f9 breve: esso fu quindi ribattezzato in \"Union Bordeaux B\u00e8gles\" o \"UBB\".\nA seguito della fusione, il nuovo club ha preso il titolo sportivo dello Stade bordelais in Pro D2; le squadre giovanili dei rispettivi club fondatori sono invece rimaste distinte.\nA presidente del neonato club fu eletto Fr\u00e9d\u00e9ric Martini che, un anno dopo, si dimise per lasciare il posto all'attuale capo della societ\u00e0, Laurent Marti.\nA tutto giugno 2009 il club ha affrontato la sua terza stagione consecutiva in Pro D2, chiudendo il campionato pi\u00f9 recente all'11\u00ba posto finale."}
{"id": "2428599", "revid": "121425666", "url": "https://it.wikipedia.org/wiki?curid=2428599", "title": "'Ndrina Mangeruca", "text": "I Mangeruca sono una 'ndrina della 'ndrangheta che opera a Cornaredo, vicino a Milano, originaria di Cir\u00f2 Marina. Sono attivi nell'edilizia, nei mobilifici e negli esercizi pubblici (bar e ristoranti)..\nSono presenti a Milano fin dagli anni 1970."}
{"id": "2428600", "revid": "1776051", "url": "https://it.wikipedia.org/wiki?curid=2428600", "title": "The Premonition", "text": "The Premonition \u00e8 il quinto album in studio del gruppo musicale heavy metal greco Firewind."}
{"id": "2428605", "revid": "124608253", "url": "https://it.wikipedia.org/wiki?curid=2428605", "title": "Verso leonino", "text": "Il verso leonino \u00e8 caratterizzato dalla presenza di una rima interna tra i due emistichi che compongono l'esametro e il pentametro.\nStoria.\nIl verso leonino era usato comunemente nella poesia in lingua latina in Europa durante il Medioevo. Prende il nome da un certo Leonio da San Vittore, un canonico che sarebbe vissuto a Parigi attorno al XII secolo; il condizionale dipende dal fatto che l'esistenza di questo Leonio \u00e8 stata spesso messa in dubbio e, a volte, identificata con quella di \"Magister Leoninus\" (\"L\u00e9onin\"), omonimo e coevo musicista della Scuola di Notre-Dame.\nEsempi.\nVari versi leonini sono presenti anche sui mosaici della Basilica di San Marco a Venezia."}
{"id": "2428607", "revid": "767487", "url": "https://it.wikipedia.org/wiki?curid=2428607", "title": "Tabina", "text": "Tabina \u00e8 una municipalit\u00e0 di Quinta classe delle Filippine, situata nella Provincia di Zamboanga del Sur, nella regione della Penisola di Zamboanga.\nTabina \u00e8 formata da 15 baranggay:"}
{"id": "2428609", "revid": "181699", "url": "https://it.wikipedia.org/wiki?curid=2428609", "title": "Profeta Amos", "text": ""}
{"id": "2428610", "revid": "118334594", "url": "https://it.wikipedia.org/wiki?curid=2428610", "title": "Sintesi dell'ammoniaca", "text": "A causa dei suoi molti usi, l'ammoniaca \u00e8 uno dei composti chimici inorganici pi\u00f9 prodotti. Ci sono molti impianti per la produzione di ammoniaca nel mondo. Nel 2004 la produzione mondiale di ammoniaca era di 109.000.000 tonnellate. La Cina produce il 28,4% dell'ammoniaca mondiale, l'India l'8,6%, la Russia l'8,4%, gli Stati Uniti l'8,2%. Pi\u00f9 dell'80% dell'ammoniaca prodotta viene utilizzata per la produzione di fertilizzanti, la parte rimanente trova impiego nella produzione di plastiche, fibre sintetiche, esplosivi, farmaci, solventi e fluidi refrigeranti.\nStoria.\nPrima degli anni 1920, la maggior parte dell'ammoniaca veniva prodotta per distillazione secca di prodotti vegetali o animali; per riduzione di acido nitrico e nitriti con idrogeno; e per decomposizione dei sali di ammonio con idrossidi alcalini o con ossido di calcio.\nIl processo Haber per la produzione di ammoniaca da azoto e idrogeno fu brevettato nel 1908 da Fritz Haber. Nel 1910 Carl Bosch, che lavorava per la BASF, commercializz\u00f2 il processo, noto come \"processo Bosch-Haber\". Durante la prima guerra mondiale fu usato su scala industriale per la prima volta.\nImpianti di produzione moderni.\nL'ammoniaca viene oggi prodotta a partire da azoto e idrogeno. Il principale processo \u00e8 il processo Haber-Bosch, ma esistono anche processi alternativi (Fauser, Casale, Claude, NEC, Mont-Cenis, ecc.) che differiscono per la pressione a cui si fa avvenire la reazione e quindi nell'apparecchio di sintesi.\nL'idrogeno si ricava dal syngas o per separazione dai gas di cokeria, l'azoto viene prodotto per frazionamento dell'aria con il processo Linde o con il processo Claude. Nel caso di syngas prodotti con reazione di reforming con vapore, l'N2 \u00e8 gi\u00e0 presente nella miscela perch\u00e9 il reforming secondario viene fatto con aria e non con O2 puro.\nSeparazione di H2 dai gas di cokeria.\nIl gas di cokeria viene preliminarmente purificato da catrame, naftalina, benzene, NH3, HCN, H2S, CO2, H2O e composti solforati. A questo punto la sua composizione media \u00e8 approssimativamente: H2 60%, CH4 35%, tracce di N2, CO, etilene, propilene, propano.\nI componenti si separano per condensazione frazionata e successivo lavaggio con azoto liquido. La miscela gassosa \u00e8 preraffreddata da gas di riciclo e un ciclo ad ammoniaca a -50\u00a0\u00b0C. Con una serie di scambiatori:\nPer il terzo condensatore si usa N2 (-50\u00a0\u00b0C, 230 atm, viene espanso a pressione atmosferica e liquefatto) come fonte di freddo. L'etilene e il metano condensati vengono usate come fonte di freddo per raffreddare l'N2 entrante. L'abbassamento della temperatura non si pu\u00f2 fare con l'espansione perch\u00e9 la miscela \u00e8 ricca di H2 che ha coefficiente di Joule-Thomson positivo solo a bassa temperatura.\nDopo la condensazione frazionata, la miscela \u00e8 costituita da H2, CO e tracce di CH4. Viene inviata in controcorrente ad azoto liquido (-185\u00a0\u00b0C, 20 atm) in una colonna a piatti. In coda si ottiene CO, N2 e CH4 (tracce); in testa si ottiene H2 85-95%, N2 5-15%.\nSintesi del syngas.\nIl syngas si pu\u00f2 produrre con il \"processo autotermico\" o con il \"processo di reforming\". Dopo di che segue la reazione di spostamento del gas d'acqua e la fase di purificazione.\nProcesso autotermico.\nIl processo autotermico sfrutta idrocarburi gassosi o liquidi leggeri e si basa sulla reazione:\nLa reazione viene condotta a 500\u00a0\u00b0C ed \u00e8 necessaria una buona miscelazione dei reagenti per limitare la formazione di nero fumo. Terminata la reazione si raffreddano i gas velocemente per evitare cambiamenti nell'equilibrio, con acqua.\nAumentando la pressione diminuisce la resa, ma ad alte temperature la resa \u00e8 indipendente dalla pressione. Si opera a 30-40 atmosfere sia per ridurre i volumi sia perch\u00e9 nei passaggi successivi \u00e8 necessario lavorare sotto pressione e, dal momento che in questa reazione si ha aumento del numero di moli, \u00e8 conveniente effettuare la compressione prima di far incominciare la reazione.\nIl tenore di metano rimasto deve essere molto basso (&lt; 0,3%) perch\u00e9 nella fase di sintesi dell'ammoniaca i gas vengono riciclati e si ha accumulo; se la concentrazione fosse troppo elevata, si rischierebbero esplosioni. Per controllare il tenore di gas inerti si utilizza una corrente di spurgo per eliminare l'eccesso di metano che non prende parte alla reazione.\nProcesso di reforming.\nIl processo di reforming \u00e8 un'alternativa al processo autotermico per la produzione di syngas. Prima di effettuare il processo bisogna purificare gli idrocarburi dai composti solforati il pi\u00f9 possibile.\nLa reazione si compone di due fasi: \"reforming primario\" e \"reforming secondario\".\nProduzione di H2 dal syngas.\nUna volta ottenuto il syngas (miscela CO/H2 con impurezze) \u00e8 necessario purificare H2 per la sintesi dell'ammoniaca.\nSpostamento del gas d'acqua.\nIl CO prodotto deve essere convertito in CO2 e H2:\nLa reazione viene catalizzata da Fe2O3-Cr2O3 o altri metalli di transizione.\nPurificazione.\nA questo punto la miscela di gas deve essere purificata quanto pi\u00f9 possibile dalle impurezze che avvelenano i catalizzatori della fase successiva: CO2, CO e composti solforati (gli idrocarburi contengono impurezze di composti solforati e nel processo autotermico si sviluppano COS, mercaptani leggeri e tiofene).\nEliminazione della CO2.\nLa CO2 pu\u00f2 essere eliminata con vari metodi:\nEliminazione dell'H2S.\nPer eliminare l'H2S vanno bene i metodi descritti per l'eliminazione della CO2 o si pu\u00f2 impiegare il \"processo con glicol-ammina\".\nEliminazione dei composti solforati.\nSi ottengono buone rese a 300\u00a0\u00b0C. I catalizzatori utilizzati sono:\nPer eliminare il tiofene i metodi riportati non bastano, si deve usare carbone attivo, ma \u00e8 costoso.\nEliminazione del CO.\nSi introduce anche un ossidante, ad esempio l'ossigeno per riossidare il Cu passato da Cu+ a Cu2+ che potrebbe spostare le'quilibrio della reazione.\nSi usano catalizzatori a base di Fe e Ni, si lavora sotto pressione, la reazione \u00e8 favorita. Lo svantaggio \u00e8 che c'\u00e8 consumo di H2.\nProduzione dell'azoto.\nL'azoto viene prodotto per rettifica dell'aria liquida. L'aria liquida \u00e8 prodotta con il processo Linde o con il processo Claude e rettificata.\nProcesso Haber.\nIl processo Haber consente di produrre l'ammoniaca a partire da N2 e H2 in giusta proporzione.\nLa reazione \u00e8 catalizzata da osmio, uranio e ferro. Normalmente oggi si usa il catalizzatore a base di ferro, prodotto a partire da Fe3O2, Al2O3 e K2O. L'Al2O3 e il K2O servono da fondenti; il K2O diminuisce l'acidit\u00e0 del catalizzatore. La miscela viene fusa in forno ad arco elettrico e macinata a granulometria di 5\u00a0mm.\nIl catalizzatore risultante deve essere ridotto. Vengono prodotti catalizzatori preridotti o parzialmente preridotti, subito utilizzabili, altrimenti deve essere ridotto dalla miscela di sintesi prima di cominciare a funzionare.\nLa miscela di reazione dopo il processo viene rimessa in ciclo per far reagire la frazione di N2 e H2 non reagita, dopo aver separato l'NH3.\nLa separazione avviene dopo aver raffreddato la miscela gassosa prima con acqua, poi in uno scambiatore di calore che incontra i gas di riciclo gi\u00e0 raffreddati, che stanno rientrando in ciclo, e infine con un ultimo scambiatore di calore ad NH3 liquida (prelevata dalla produzione). Durante questi raffreddamenti l'NH3 condensa e viene inviata in un separatore per essere raccolta."}
{"id": "2428613", "revid": "3115", "url": "https://it.wikipedia.org/wiki?curid=2428613", "title": "'Ndrina Valle", "text": "I Valle (detto anche \"clan Valle-Lampada\") sono un clan della 'ndrangheta insediatosi tra Vigevano e Cisliano . Originari di Reggio Calabria, alleati dei Lampada e legati ai De Stefano, sono attivi nel settore immobiliare, gioco d'azzardo e nella ristorazione.\nStoria.\nIn seguito alla prima guerra di 'Ndrangheta degli anni '70, in cui erano schierati con i De Stefano, i Valle si trasferiscono al nord, a Vigevano, in provincia di Pavia, per poi negli anni novanta estendersi nella periferia sud-ovest di Milano.\nIl 14 gennaio 1992 la famiglia Valle viene arrestata e nel 1993 il boss Francesco Valle viene condannato a 9 anni di carcere insieme al figlio Fortunato (7 anni) e ad altri membri della famiglia.\nNel 2009 Leonardo Valle, figlio del boss Francesco, si candida alle elezioni comunali di Cologno Monzese, ma non viene eletto.\nAvrebbero voluto entrare nell'affare Expo grazie a una discoteca a Pero della quale era loro intenzione richiedere la licenza."}
{"id": "2428615", "revid": "767487", "url": "https://it.wikipedia.org/wiki?curid=2428615", "title": "Tambulig", "text": "Tambulig \u00e8 una municipalit\u00e0 di Quarta classe delle Filippine, situata nella Provincia di Zamboanga del Sur, nella regione della Penisola di Zamboanga.\nTambulig \u00e8 formata da 31 baranggay:"}
{"id": "2428619", "revid": "31886", "url": "https://it.wikipedia.org/wiki?curid=2428619", "title": "Doppio alla bolognese", "text": "Il doppio alla bolognese \u00e8 la tecnica di suono delle campane pi\u00f9 importante e antica del \"sistema bolognese\".\nStoria.\nQuesta particolare tecnica esecutoria ha scatenato quella che oggi \u00e8 la tradizione campanaria bolognese. Quando si parla del sistema bolognese e se ne indica la nascita nel XVI secolo si sta in realt\u00e0 parlando della nascita del doppio.\nL'origine del nome \u00e8 semplice: siccome originariamente sui campanili veniva issata una sola campana, quando se ne aggiunse un'altra il suono ottenuto dai rintocchi alternati dei due bronzi fu chiamato \u201ca doppio\u201d.\nLe campane venivano messe in piedi (bocca rivolta verso l'alto) \"alla muta\", cio\u00e8 con il battaglio legato perch\u00e9 non suonasse, e poi puntellate. \nLe campane presentavano (e presentano tuttora) una struttura apposita che consentisse di spostare lo strumento senza doverlo toccare direttamente: la \"capra\". Molto simile ad un cavalletto, la capra, di forma trapezoidale, \u00e8 fissata lateralmente alla campana, direttamente sul ceppo. Si pu\u00f2 cos\u00ec fare affidamento sulla \"stanga\", o \"asta\", una piccola trave posta a circa met\u00e0 dell'altezza della campana.\nI campanari \"travaroli\" si posizionavano quindi sulle travi dell'incastellatura e facevano ruotare i bronzi a turno, cambiando ogni volta il verso di rotazione. Col passare degli anni si aggiunsero una terza ed una quarta campana fino ad arrivare, nel corso dell'800, a concerti di cinque campane suonabili a doppio.\nEvoluzione.\nIl salto di qualit\u00e0 avvenne con l'introduzione della scappata e della calata. Nei primi doppi a trave infatti le campane non suonavano mentre avveniva la messa in piedi e la discesa al termine. Si pens\u00f2 quindi di trovare il modo di ottenere un suono ordinato anche durante quelle fasi. Il doppio \"a ciappo\" nacque cos\u00ec.\nIl doppio a trave e a ciappo sono due elementi fondamentali per la campaneria bolognese che si integrano vicendevolmente."}
{"id": "2428620", "revid": "838137", "url": "https://it.wikipedia.org/wiki?curid=2428620", "title": "Sinistra Operaia Internazionalista", "text": "Sinistra Operaia Internazionalista (in greco: \u0394\u03b9\u03b5\u03b8\u03bd\u03b9\u03c3\u03c4\u03b9\u03ba\u03ae \u0395\u03c1\u03b3\u03b1\u03c4\u03b9\u03ba\u03ae \u0391\u03c1\u03b9\u03c3\u03c4\u03b5\u03c1\u03ac - \u0394\u0395\u0391, trasl. \"Diethnistik\u00e9 Ergatik\u00e9 Arister\u00e1\" - DEA) \u00e8 un'organizzazione politica greca fondata nel 2001 in seguito ad una scissione dal Partito Operaio Socialista (\u03a3\u03bf\u03c3\u03b9\u03b1\u03bb\u03b9\u03c3\u03c4\u03b9\u03ba\u03cc \u0395\u03c1\u03b3\u03b1\u03c4\u03b9\u03ba\u03cc \u039a\u03cc\u03bc\u03bc\u03b1, \u03a3EK), sezione greca della Tendenza Socialista Internazionale\n\u00c8 particolarmente attiva nel Forum Sociale Greco e mantiene legami particolarmente stretti con la ISO (International Socialist Organization) degli USA.\nStoria.\nAlle elezioni parlamentari del 2004 la DEA ha preso parte alla Coalizione della Sinistra Radicale (Syriza); ha confermato la sua partecipazione al progetto in occasione delle parlamentari del 2007 e delle europee del 2009, mentre si defil\u00f2 alle parlamentari del 2004, in seguito alla crisi che aveva coinvolto la formazione. In particolare, si erano registrate due scissioni: una componente del partito dette vita al gruppo politico Kokkino (\"Rosso\"); un'altra ader\u00ec invece all'Organizzazione dei Comunisti Internazionalisti di Grecia-Spartaco (\u039f\u03c1\u03b3\u03ac\u03bd\u03c9\u03c3\u03b7 \u039a\u03bf\u03bc\u03bc\u03bf\u03c5\u03bd\u03b9\u03c3\u03c4\u03ce\u03bd \u0394\u03b9\u03b5\u03b8\u03bd\u03b9\u03c3\u03c4\u03ce\u03bd \u0395\u03bb\u03bb\u03ac\u03b4\u03b1\u03c2-\u03a3\u03c0\u03ac\u03c1\u03c4\u03b1\u03ba\u03bf\u03c2 - OK\u0394E-\u03a3\u03c0\u03ac\u03c1\u03c4\u03b1\u03ba\u03bf\u03c2), la sezione greca della Quarta Internazionale.\nLa DEA pubblica un quindicinale, \"\u0395\u03c1\u03b3\u03b1\u03c4\u03b9\u03ba\u03ae \u0391\u03c1\u03b9\u03c3\u03c4\u03b5\u03c1\u03ac\" (\"Ergatiki Aristera\", \"Sinistra operaia\") e una rivista teorica chiamata \"\u0394\u03b9\u03b5\u03b8\u03bd\u03b9\u03c3\u03c4\u03b9\u03ba\u03ae \u0391\u03c1\u03b9\u03c3\u03c4\u03b5\u03c1\u03ac\" (\"Diethnistik\u00ec Arister\u00e0\", \"Sinistra Internazionale\").\nLa DEA \u00e8 oggi attiva in numerosi sindacati di categoria (Sanit\u00e0, Poste, Sicurezza Sociale, precari). Molti dei membri sono immigrati e il partito gestisce la Scuola Domenicale degli Immigrati (\u039a\u03c5\u03c1\u03b9\u03b1\u03ba\u03ac\u03c4\u03b9\u03ba\u03bf \u03a3\u03c7\u03bf\u03bb\u03b5\u03af\u03bf \u039c\u03b5\u03c4\u03b1\u03bd\u03b1\u03c3\u03c4\u03ce\u03bd). Nelle scuole secondarie superiori il partito interviene con l'organizzazione \"Studenti medi contro il Sistema (\u039c\u03b1\u03b8\u03b7\u03c4\u03ad\u03c2 \u03bc\u03b1\u03b8\u03ae\u03c4\u03c1\u03b9\u03b5\u03c2 \u0395\u03bd\u03ac\u03bd\u03c4\u03b9\u03b1 \u03c3\u03c4\u03bf \u03a3\u03cd\u03c3\u03c4\u03b7\u03bc\u03b1, \u039c\u0395\u03a3-MES)\" e nelle universit\u00e0 con \"Studenti universitari contro il Sistema (\u03a6\u03bf\u03b9\u03c4\u03b7\u03c4\u03ad\u03c2 \u03a6\u03bf\u03b9\u03c4\u03ae\u03c4\u03c1\u03b9\u03b5\u03c2 \u0395\u03bd\u03ac\u03bd\u03c4\u03b9\u03b1 \u03c3\u03c4\u03bf \u03a3\u03cd\u03c3\u03c4\u03b7\u03bc\u03b1, \u03a6\u0395\u03a3-FES)\"."}
{"id": "2428621", "revid": "1428919", "url": "https://it.wikipedia.org/wiki?curid=2428621", "title": "Tetsu Kariya", "text": "Biografia.\nDiplomato alla Tokyo University, lavora presso una grande agenzia pubblicitaria prima di debuttare come mangaka nel 1974 assieme a Rioychi Ikegami nel manga Otoko Gumi. Poco dopo crea un'altra opera: \"Ginga senshi Apolon\" (lett. \"Apolon, il guerriero galattico\") assieme al disegnatore Shigeru Tsuchijama. La trama di questo manga, inedito in Italia, fu modificata e riadattata dallo stesso Kariya per trarne una storia aderente ai canoni della fantascienza robotica, in gran voga in quegli anni, creando il soggetto originale per l'anime \"UFO Diapolon - Guerriero spaziale\", prodotto dalla Eiken nel 1976 e giunto anche in Italia nel 1982. Nel 1979 Tetsu Kariya crea le serie \"tokasatsu\" \"Megaloman,\" uno dei lavori pi\u00f9 apprezzati.\nIl 1982 \u00e8 l'anno in cui Tetsu Kariya realizza la sceneggiatura di \"Oishinbo\", manga di cucina disegnato da Akira Hanasaki, che verr\u00e0 premiato nel 1987 come miglior manga (non appartenente alle categorie Shonen, Shojo e Kodomo) durante il Premio Shogakukan per i manga. Altri lavori di Tetsu Kariya sono inediti e pressoch\u00e9 sconosciuti al pubblico italiano."}
{"id": "2428631", "revid": "124807324", "url": "https://it.wikipedia.org/wiki?curid=2428631", "title": "'Ndrina Mandalari", "text": "La 'ndrina Mandalari \u00e8 una cosca malavitosa ('ndrina) della 'ndrangheta calabrese, originaria di Guardavalle. Sono alleati dei Novella, dei Gallico, dei Barbaro-Papalia, dei Romeo, dei Palamara, dei Macr\u00ec e dei Mol\u00e8. Sono insediati a Milano, nonch\u00e9 nei vicini comuni di Rho, Pero, Bollate, Saronno, Novate Milanese, Nova Milanese, Cinisello Balsamo, Bresso, Cusano Milanino e Segrate. Sono attivi nei settori dell'edilizia, delle societ\u00e0 immobiliari, del commercio internazionale di droga, del riciclaggio di denaro, della gestione dei rifiuti e degli appalti pubblici. I Mandalari sono presenti principalmente in Italia e, all'estero, in America nello Stato di New York e in Arizona."}
{"id": "2428633", "revid": "124993277", "url": "https://it.wikipedia.org/wiki?curid=2428633", "title": "Avirex", "text": "Avirex \u00e8 un'azienda di abbigliamento statunitense fondata nel 1975.\nStoria.\nAvirex nasce come azienda per la produzione di giubbotti nello stile di quelli indossati dai piloti dell'Aviazione Militare statunitense (USAAF) nella Seconda guerra mondiale. Tuttavia nel corso degli anni la produzione Avirex si espande anche alla moda \"civile\".\nIl marchio conosce una certa popolarit\u00e0 nel corso degli anni ottanta, principalmente spinta dalla pubblicit\u00e0 portata all'azienda dal popolare film \"Top Gun\" del 1986, il cui protagonista, un pilota di F14, indossa giacche Avirex. In seguito anche altri celebri personaggi dello spettacolo, come Method Man, Dr. Dre e Bruce Willis, sono stati testimonial del marchio.\nDal 2000 l'azienda viene suddivisa in tre distaccamenti: in America (sotto il controllo della famiglia Clyman), in Giappone e in Europa.\nNel 2006 il marchio Avirex viene acquisito dalla Marc Ecko Enterprise, che disegna, produce e distribuisce moda giovanile, come abbigliamento sportivo e giubbotti di ispirazione hip hop."}
{"id": "2428646", "revid": "767487", "url": "https://it.wikipedia.org/wiki?curid=2428646", "title": "Tigbao", "text": "Tigbao \u00e8 una municipalit\u00e0 di Quinta classe delle Filippine, situata nella Provincia di Zamboanga del Sur, nella regione della Penisola di Zamboanga.\nTigbao \u00e8 formata da 18 baranggay:"}
{"id": "2428647", "revid": "767487", "url": "https://it.wikipedia.org/wiki?curid=2428647", "title": "Chromophobia", "text": "Chromophobia \u00e8 un film del 2005 diretto da Martha Fiennes.\nFu presentato fuori concorso al 58\u00ba Festival di Cannes.\nTrama.\nLa parola Chromophobia deriva dal greco \"chroma\", che significa \"colore\", e \"phobos\", che significa \"paura\". Insieme significano \"paura del colore\". Chromophobia affronta il tema delle relazioni fra diverse persone. Alcune di queste persone sono molto ricche e sono diventate cos\u00ec ossessionate dalla loro ricchezza e dagli oggetti materiali da essere distaccate dall'amicizia, i figli, l'amore e l'integrit\u00e0. Ma anche gli emarginati hanno ferite profonde ed hanno lasciato indietro qualcosa di importante nella loro vita. Ad un certo punto nel film ogni personaggio comincia a rendersi conto e poi ad affrontare i suoi problemi e vede la propria vita crollare. I personaggi poi iniziano a chiedersi se possono avere la loro esistenza indietro e proseguire con un nuovo stile di vita e quasi tutti ci riusciranno. La trama contempla prima sommessamente poi in primo piano uno scandalo politico-finanziario di alto livello che per\u00f2 rimane funzionale alle vicende emotive dei protagonisti.\nBen tre fratelli Fiennes lavorano a questo film (regista, attore e musicista) oltre a Maya Fiennes (tema musicale al pianoforte), proseguendo una tradizione artistica famigliare di primo livello. L'atmosfera aristocratica in cui sono cresciuti si riflette elegantemente nella colonna sonora, nella scenografia e nella pregevole fotografia, il cui direttore \u00e8 ringraziato nei credits per il costante supporto al progetto (come i nipoti Fiennes)."}
{"id": "2428655", "revid": "1391322", "url": "https://it.wikipedia.org/wiki?curid=2428655", "title": "Riprogrammazione", "text": "La riprogrammazione \u00e8 un intervento di modifica eseguito su un programma inserendo opportune variazioni allo scopo di ottenere nuovi risultati non previsti dal programma originario. Poich\u00e9 il concetto di programma implica l'enunciazione previa di ci\u00f2 che si vuol fare, della strategia che si intende seguire, degli obiettivi e dei mezzi per raggiungerli, la riprogrammazione \u00e8 sostanzialmente una variazione in uno di questi elementi. Ha molteplici campi di applicazione: economia, informatica, didattica, urbanistica, spettacolo. \nInformatica.\nSe per programmazione in informatica si intende la stesura di una sequenza di istruzioni codificate da inserire in un computer affinch\u00e9 esegua un determinato compito, riprogrammare significa intervenire nuovamente su quel dato programma variando le istruzioni o lo scopo. \nUna particolare applicazione della riprogrammazione \u00e8 per esempio l'introdurre adattamenti nelle applicazioni eseguite sui sistemi UNIX in modo da trasportarle nella piattaforma propria di Windows mantenendo gli investimesti per il software UNIX. \nLa riprogrammazione \u00e8 anche un aspetto dell'attivit\u00e0 di hacker quando manipolano un programma informatico allo scopo di usufruire delle prestazioni da esso previste senza doversi sottoporre ai costi d'uso (per esempio riprogrammare tramite un firmware un computer in modo che si interfacci con la televisione pay-for-view fungendo da smart card, oppure un cellulare in modo da poter fare le telefonate a zero costo appoggiandosi a qualsiasi numero. \nBiologia.\nLa riprogrammazione \u00e8 una procedura di biologia molecolare che comporta un intervento specifico sul programma biologico di base che \u00e8 il DNA. Tale intervento consiste nel riportare il nucleo di cellule somatiche differenziate a una condizione indifferenziata, senza intaccarne le funzionalit\u00e0. \nNegli ultimi anni sono state ottenute cellule molto simili in termini di pluripotenza alle cellule staminali, partendo da cellule adulte differenziate, riconvertite allo stadio pluripotente tramite un processo di riprogrammazione.\nLe cellule ottenute da un animale adulto possono essere convertite ad uno stadio pluripotente attraverso 4 meccanismi:\na) iniezione del nucleo di una cellula somatica in un ovocito enucleato;\nb) fusione tra una cellula somatica adulta e una cellula staminale embrionale;\nc) coltura in vitro di cellule spermatogoni che in condizioni colturali appropriate possono essere riprogrammate a cellule pluripotenti;\nd) espressione forzata in cellule somatiche adulte di fattori di trascrizione che le riprogrammano allo stadio di cellula pluripotente (es. Oct4, Sox2, Myc\u2026). Le cellule cos\u00ec ottenute, dette iPS (induced pluripotent stem cells), possono potenzialmente differenziare in ogni tipo cellulare. \nAl contrario, l'identificazione e l'isolamento di cellule staminali non generate artificialmente mediante riprogrammazione da tessuti normali \u00e8 un processo difficile e ha avuto successo limitato per la maggior parte dei tessuti dei vertebrati. Inoltre lo stato differenziato delle cellule \u00e8 molto stabile, ed \u00e8 difficile indurre la pluripotenza alle cellule che hanno gi\u00e0 intrapreso una via di differenziazione.\nLa tecnica di riprogrammazione cellulare \u00e8 attualmente il modo pi\u00f9 affidabile per ottenere cellule pluripotenti da un tessuto adulto di qualsiasi tipo. Per questo motivo, la riprogrammazione nucleare \u00e8 un mezzo per creare una serie di cellule di sostituzione aventi lo stesso patrimonio genetico delle cellule del ricevente, evitando cos\u00ec la possibilit\u00e0 di incorrere nel rigetto causato da innesti o impianti di cellule prese da un individuo donatore avente un diverso patrimonio genetico rispetto al ricevente.\nDi riprogrammazione genica si parla nel caso della pecora Dolly: sono state utilizzate cellule in coltura provenienti dalla ghiandola mammaria dalle quali \u00e8 stato estratto il nucleo e trasferito in una cellula-uovo enucleata; l'embrione ottenuto \u00e8 stato poi impiantato in una madre surrogata che ha dato vita ad un clone di pecora (Dorset).\nMedicina.\nNella fecondazione assistita si rende necessario, nel periodo preimplantatorio, un processo di riprogrammazione epigenetica della cromatina di origine paterna, fattore importante per il successivo sviluppo dell'embrione. \nLa riprogrammazione dei processi biologici, per la quale le linee cellulari possono regredire in staminali, \u00e8 una prospettiva medica di ricerca al fine di combattere malattie tuttora non vinte che prevedono un deterioramento delle cellule (Alzheimer, Parkinson e tutte le altre condizioni degenerative).\nIn cardiologia si parla di un tipo particolare di pacemaker che pu\u00f2 essere riprogrammato e perci\u00f2 offre diversi vantaggi per il paziente perch\u00e9, nei casi di difetti temporanei causati da disordini metabolici, non \u00e8 necessario sostituirlo.\nPsicologia.\nIl concetto di riprogrammazione in psicologia si riferisce ad un intervento ristrutturatore di pattern cognitivi ed emotivi personali caratterizzati da una certa fissit\u00e0 e che mediano la percezione della realt\u00e0, l'elaborazione delle informazioni in ingresso e i conseguenti comportamenti della persona. Poich\u00e9 ogni programma o pattern psichico tende a sopravvivere per inerzia e quindi a permanere finch\u00e9 serve, normalmente solo una crisi genera l'esigenza del cambiamento e rende urgente la transizione dal determinismo programmatorio all'indeterminismo della libert\u00e0 attraverso la riprogrammazione. Si parla di riprogrammazione anche in riferimento alla psicoanalisi intendendo con quel termine una riorganizzazione dei pattern di pensieri e di sentimenti gi\u00e0 stabilizzati alla luce della nuova informazione indotta dall'interpretazione. \nL'ipnosi attraverso visualizzazioni e induzioni viene ritenuta una tecnica valida per la riprogrammazione psichica perch\u00e9 l'inconscio non \u00e8 in grado di distinguere se le scene visualizzate appartengano esclusivamente all'immaginazione o alla realt\u00e0. \nRiabilitazione.\nLa riprogrammazione posturale globale \u00e8 un metodo che, dopo un attento esame dei recettori coinvolti nel mantenimento della postura (piedi, occhi, bocca) e dopo aver valutato quali di essi possono essere causa di squilibrio statico del corpo e di dolore, interviene mediante particolari esercizi ed interventi. \nEconomia, finanza, ecologia.\nRiprogrammare gli investimenti pubblici equivale ad aggiornare i criteri di distribuzione dei medesimi sulla base di mutate circostanze. \u00c8 qualcosa di pi\u00f9 di un intervento correttivo perch\u00e9 pu\u00f2 comportare anche la revoca e la riassegnazione dei capitoli di spesa gi\u00e0 assegnati. Nello stesso senso si parla di riprogrammazione urbana ed ecologica. Partendo dal concetto dei limiti dello sviluppo e del rischio globale della degenerazione ambientale si parla di una organizzata riprogrammazione radicale dei metodi per affrontare i problemi ambientali sulla base di un rigoroso risanamanto e di un rallentamento dello sfruttamento indiscriminato di terre e risorse naturali."}
{"id": "2428656", "revid": "767487", "url": "https://it.wikipedia.org/wiki?curid=2428656", "title": "Tukuran", "text": "Tukuran \u00e8 una municipalit\u00e0 di Quarta classe delle Filippine, situata nella Provincia di Zamboanga del Sur, nella regione della Penisola di Zamboanga.\nTukuran \u00e8 formata da 25 baranggay:"}
{"id": "2428662", "revid": "1924342", "url": "https://it.wikipedia.org/wiki?curid=2428662", "title": "Jeremy Soule", "text": ""}
{"id": "2428663", "revid": "1573940", "url": "https://it.wikipedia.org/wiki?curid=2428663", "title": "Cripta di Santa Croce", "text": "La cripta di Santa Croce, situata a Francavilla Fontana, e pi\u00f9 esattamente in Contrada Santa Croce Inferiore, fu utilizzata per tutto il medioevo (ma anche in epoca successiva) come chiesa da alcuni monaci basiliani.\nLa grotta-chiesa \u00e8 caratterizzata da un impianto compatto e dalla presenza di numerosi affreschi; l'architettura, tipica medievale, non \u00e8 posteriore al XII secolo, mentre i dipinti, sono datati al XVII e XVIII secolo.\nIl nome Santa Croce si deve probabilmente alla Trinit\u00e0 col Padre che sorregge la Croce del Figlio e lo Spirito Santo in forma di colomba, uno dei dipinti pi\u00f9 antichi, non inglobato nella decorazione floreale che collega la maggior parte delle altre pitture. La decorazione a fioroni incornicia l'immagine di Santa Maria dell'Abbondanza, tarda rivisitazione dell'Odigitria. La Madonna \u00e8 rappresentata pi\u00f9 volte, anche sopra un complesso di edifici, probabilmente una chiesa in fiamme (forse quella di Costantinopoli).\nVi sono inoltre due figure di frati francescani: uno, a tre quarti, l'altro, invece, di fattura tardo secentesca, rappresenta San Francesco con le stimmate visibili sulle mani e con un angelo accanto, in ginocchio.\nSono presenti anche due figure insolite nelle rappresentazioni rupestri: Ges\u00f9 in preghiera nell'orto degli ulivi, assieme alla croce con il Cireneo; ci\u00f2 indica che a Francavilla fosse nota la Via Crucis biblica e che i dipinti stessi siano stati dettati dalla cultura dei francescani che, gi\u00e0 dal 1480, introdussero in Italia ed in tutta Europa la pratica della Via Crucis."}
{"id": "2428668", "revid": "767487", "url": "https://it.wikipedia.org/wiki?curid=2428668", "title": "Vincenzo A. Sagun", "text": "Vincenzo A. Sagun \u00e8 una municipalit\u00e0 di Quinta classe delle Filippine, situata nella Provincia di Zamboanga del Sur, nella regione della Penisola di Zamboanga.\nVincenzo A. Sagun \u00e8 formata da 14 baranggay:"}
{"id": "2428669", "revid": "287204", "url": "https://it.wikipedia.org/wiki?curid=2428669", "title": "Bad Boys (album)", "text": ""}
{"id": "2428672", "revid": "287204", "url": "https://it.wikipedia.org/wiki?curid=2428672", "title": "Bad Boys (brano musicale)", "text": ""}
{"id": "2428674", "revid": "6923", "url": "https://it.wikipedia.org/wiki?curid=2428674", "title": "Lafranconi silenziatori", "text": "La Officine Meccaniche G. Lafranconi \u00e8 una storica azienda metalmeccanica di Mandello del Lario che produce silenziatori per motori a scoppio, dal 1928.\nFondata da Giuseppe Lafranconi, nacque come azienda correlata dell'allora giovane Moto Guzzi, ben presto divenendo fornitore di silenziatori per l'intera produzione, beneficiando del grande successo commerciale che la \"Guzzi\" ebbe negli anni trenta.\nDal secondo dopoguerra la \"Lafranconi\" si conferm\u00f2 leader italiano ed europeo nella produzione di silenziatori per motocicli e ciclomotori, grazie ad un elastico sistema industriale studiato per fornire prodotti standard a prezzi concorrenziali, ma anche silenziatori studiati per specifici modelli o utilizzi sportivi."}
{"id": "2428675", "revid": "183114", "url": "https://it.wikipedia.org/wiki?curid=2428675", "title": "Esametro leonino", "text": ""}
{"id": "2428677", "revid": "183114", "url": "https://it.wikipedia.org/wiki?curid=2428677", "title": "Versi leonini", "text": ""}
{"id": "2428680", "revid": "86343", "url": "https://it.wikipedia.org/wiki?curid=2428680", "title": "Zamboanga Sibugay", "text": ""}
{"id": "2428686", "revid": "125663474", "url": "https://it.wikipedia.org/wiki?curid=2428686", "title": "Tommy la stella dei Giants", "text": " \u00e8 il titolo italiano di una serie anime giapponese, tratta dal manga \"Kyojin no Hoshi\" (La stella dei Giants) creato nel 1966 da Ikki Kajiwara (autore dei testi) e Noboru Kawasaki (autore dei disegni). \u00c8 stata la prima serie manga di tipo sportivo adattata ad anime trasmesso in Giappone; la narrazione mira ad espandere l'immaginazione su ci\u00f2 che \u00e8 fisicamente possibile, drammatizzando molto certe sequenze di gioco e con scene dal contenuto forte.\nNe esistono ben tre serie (per un totale di 257 episodi, prodotte tutte dalla TMS), l'ultima delle quali per\u00f2 fu interrotta in quanto oramai troppo lontana dall'idea di partenza. L'edizione televisiva italiana, ricavata da una versione internazionale, risale alla met\u00e0 degli anni '80 quando gli episodi vennero doppiati a Milano dallo Studio P.V. e trasmessi su varie emittenti tra le quali Italia 7, Telemontecarlo e Junior Tv.\nNel 2011 l'intera serie \u00e8 stata inserita nella programmazione sui canali tematici Man-ga e Anime Gold; inoltre dallo stesso anno, la serie ha iniziato ad essere pubblicata anche in Italia in DVD da Yamato Video, in due cofanetti da cinque DVD ciascuno per un totale di dieci, comprensivi dei primi 52 episodi della prima serie, ma successivamente all'uscita del secondo cofanetto \u00e8 stata interrotta a causa delle scarse vendite.\nNel 2022 \u00e8 stata annunciata la pubblicazione italiana della serie da parte di Dynit Manga.\nTrama.\nLa storia segue un giovane promettente lanciatore di baseball che sogna di poter diventare una top star come lo era stato suo padre prima di lui nel campionato professionistico giapponese.\nAntefatto.\nArthur Young (Hoshi Ittetsu) \u00e8 un promettente giocatore di baseball che aspira a diventare professionista e giocare nei Giants. Siamo in Giappone nei primi anni '40 e la seconda guerra mondiale incombe. Proprio quando il passaggio al professionismo si concretizza, Arthur riceve la chiamata alle armi e si vede costretto a partire per il fronte dove, purtroppo, si ferisce seriamente a una gamba e a una spalla.\nDi ritorno dalla guerra Arthur vede le sue brillanti prospettive svanire: infatti le ferite di guerra fanno s\u00ec che i suoi lanci non siano pi\u00f9 potenti come prima. Per rimediare a quest'inconveniente, inventa un lancio ad effetto che si rivela tanto efficace quanto pericoloso e per questa ragione viene estromesso dalla squadra.\nCausa la cocente delusione, Arthur passa le giornate ad ubriacarsi e ad oziare, costringendo la moglie Leyla a massacranti viaggi in treno per barattare qualche vecchio vestito per un po' di riso e delle patate dolci. La donna, che deve accudire anche due bambini, Giusy (Hoshi Akiko) e Tommy (Hoshi Hyuma), si ammala per via della fatica e dell'inedia e muore.\nPrima serie (182 episodi).\nLa serie inizia la narrazione qualche anno dopo tutto quanto appena descritto.\nArthur Young, ormai abbandonata ogni velleit\u00e0 personale, non ha per\u00f2 minimamente esaurito la sua passione per il baseball, che anzi rivive rinnovata grazie al piccolo Tommy. Il sogno, quasi ossessivo, di diventare una stella del baseball, viene quindi riflesso dal vecchio Arthur sul figlio secondogenito Tommy: il ragazzino viene sottoposto ad allenamenti massacranti, pur essendo ancora solamente poco pi\u00f9 d'un bambino: gli viene fatta spesso indossare un'imbracatura di ferro per potenziare la muscolatura delle spalle e, nonostante sia destrorso, \u00e8 costretto ad utilizzare sempre la mano sinistra sia per lanciare la palla che per mangiare.\nDopo qualche anno, entra a far parte del liceo \"Sinclair\", frequentato da ragazzi di famiglie benestanti dove lui inizialmente si sentiva fuori luogo a causa della sua bassa estrazione sociale, ma in poco tempo entrando nella squadra di baseball della scuola si guadagner\u00e0 la stima dei suoi compagni di scuola. Al Sinclair incontra Charlie Red (Chuuta Ban), capitano della squadra di judo con cui entrer\u00e0 velocemente in contrasto ma che in breve diventer\u00e0 il suo migliore amico. Charlie, facendosi trasportare dalla passione di Tommy per il baseball, abbandoner\u00e0 il judo per giocare insieme al suo amico diventando il suo inseparabile catcher. Durante il suo periodo al liceo Tommy ha anche modo di mettersi in mostra come lanciatore e durante il torneo scolastico si scontra con quelli che saranno i suoi futuri avversari storici, ma anche grandi amici, ossia Alexander Mitchell (Hanagata Mitsuru), con il quale aveva gi\u00e0 maturato una forte rivalit\u00e0, e Simon Holden (Hosaku Samon).\nDurante la partita contro Simon, Tommy riesce a batterlo ma il suo lancio fa a pezzi la mazza di Simon, un pezzo della mazza si catapulta violentemente contro Tommy colpendo la sua mano, spezzandogli un'unghia, impedendogli cos\u00ec di lanciare al meglio a causa del tremendo dolore nella finale contro Alexander perdendo inevitabilmente il torneo, in quanto Alexander riesce a battere facilmente il suo lancio.\nDopo aver lasciato il liceo, con un'ascesa lenta e difficoltosa ma costante, Tommy riesce finalmente a realizzare il suo sogno: far parte della squadra dei Giants come lanciatore, insieme a Charlie il quale riuscir\u00e0 pure lui a entrare in squadra. Tommy conquister\u00e0 la fama grazie all'invenzione di nuovi tipi di lanci, sempre pi\u00f9 difficili da ribattere: il \"Superlancio numero Uno\" e il \"Superlancio numero Due\".\nIl \"Superlancio Numero Uno\".\nOltre a Tommy e Charlie, anche Alexander e Simon sono diventati professionisti venendo ingaggiati da squadre avversarie, e proprio per via dell'accesa competizione con loro Tommy ha dovuto creare il Superlancio Numero Uno. Questa prima tecnica consiste in un tiro ad effetto in cui la palla colpisce la mazza del battitore (impedendogli di ribattere) e rimbalza verso il lanciatore. Tommy viene costretto ad elaborare un lancio del genere per via di un suo grandissimo punto debole: la sua stessa corporatura.\nTommy infatti ha un fisico esile e leggerino che gli impedisce di dare consistenza ai suoi lanci, Simon infatti riesce a ribattere facilmente la sua palla; capendo per\u00f2 di poter sfruttare a proprio vantaggio questa sua peculiarit\u00e0 inventa un superlancio che, data la sua leggerezza, quando colpisce la mazza non schizza via in fallo ma invece rimbalza verso di lui, permettendogli quindi di recuperarla ed eliminare il battitore.\nPur di neutralizzare questo superlancio, Alexander si sottopone ad un allenamento disumano: approfittando di uno degli stabilimenti del padre (titolare di un'industria automobilistica) si allena a colpire un enorme palla di ferro fatta penzolare dal soffitto con una mazza fatta interamente di ferro.\nQuesto esercizio davvero mostruoso gli permetter\u00e0 di sconfiggere Tommy, prima di stramazzare al suolo ed essere costretto a lasciare il campo in barella per un ricovero urgente in ospedale, cosa che infatti impedisce alla squadra di vincere la partita.\nTommy e i Giants affronteranno i St. Louis Cardinals, durante una loro tourn\u00e9e in Giappone, e Tommy riuscir\u00e0 a battere il loro fortissimo battitore, Tomas Hopkins. Il confronto con Hopkins sar\u00e0 determinante nel percorso evolutivo di Tommy, dato che proprio Hopkins gli far\u00e0 notare come la presenza dominante di Arthur nella sua vita gli abbia sempre impedito di crescere, e che l'esistenza del ragazzo \u00e8 solo in funzione del baseball dato che Arthur gli ha impedito di coltivare altre passioni.\nTommy, desideroso di guadagnarsi la sua indipendenza, stufo di essere solo un \"burattino\" nelle mani di suo padre, entra violentemente in contrasto con Arthur il quale \u00e8 scottato da alcune decisioni del figlio (che lascia la casa paterna assieme alla sorella, pretende il raddoppio dell'ingaggio da parte dei Giants e si concede al gossip con una giovane cantante).\nFrattanto Arthur, viene contattato dai Dragons per assumere il ruolo di allenatore. Arthur comunica di accettare a patto che venga ingaggiato Tomas Hopkins. Tommy intanto si innamora di Mina, esperienza che lo segner\u00e0 profondamente a causa della sua morte dovuta al cancro, quando Tommy l'ha conosciuta alla ragazza restava gi\u00e0 poco da vivere. Arthur sottopone Hopkins ad allenamenti estenuanti (compreso il busto metallico) che per\u00f2 gli permetteranno alla fine di ribattere il superlancio di Tommy, decretandone cos\u00ec la sconfitta.\nIl \"Superlancio Numero Due\".\nQuesta seconda tecnica consiste in una palla che scompare nei pressi della zona strike per poi riapparire nelle mani del catcher. Il trucco sta nella nube di polvere alzata dalla gamba di Tommy che, in fase di lancio, \u00e8 allineata alla gamba d'appoggio; la palla passa tra la polvere, ne assorbe un po' e la rilascia gradualmente creando un vortice di polvere nel momento stesso in cui il battitore dovrebbe colpirla, ci\u00f2 \u00e8 dovuto al fatto che la palla curva verticalmente, in pratica \u00e8 principalmente una variante del lancio curvo orizzontale di suo padre, lo stesso per cui venne esonerato dal baseball. Per merito del suo nuovo superlancio Tommy riesce a battere Hopkins, Alexander e Simon.\nScoperto questo nuovo \"trucco\", gli avversari di Tommy si ingegnano per cercare di compattare il terreno ed evitare cos\u00ec l'alzarsi della polvere che nasconde la palla. Nel frattempo per\u00f2 Arthur decide di ingaggiare Charlie come battitore dei Dragons da opporre proprio a Tommy, specialmente perch\u00e9 Hopkins \u00e8 costretto a tornare con i St. Louis Cardinals. \nLa presenza di Charlie nei Giants \u00e8 fortemente legata al Superlancio Numero Due, essendo stato lui ad aiutare Tommy a perfezionarlo \u00e8 l'unico a conoscerne i segreti, quindi i Giants preferiscono non cederlo ai Dragons. Arthur \u00e8 determinato pi\u00f9 che mai a distruggere la carriera di suo figlio, anche se in maniera contorta ci\u00f2 \u00e8 dovuto all'amore che prova per lui, avendo infatti capito che non poteva pi\u00f9 trovare posto nella vita di Tommy come mentore, vuole farlo come nemico, per poi allontanarlo dal baseball (che \u00e8 sempre stato la causa dei loro infiniti contrasti) per poi riconciliarsi con lui. \nDato che Simon e Alexander ormai avevano trovato il sistema per rendere il superlancio inefficace, Charlie viene ceduto alla squadra avversaria in quanto la sua presenza non \u00e8 pi\u00f9 necessaria, anche perch\u00e9 non \u00e8 mai riuscito a conquistarsi nei Giants una posizione da titolare, al contrario Arthur vede in lui un grande potenziale. Bench\u00e9 Charlie si opponesse alla cosa, alla fine accetta avendo capito che deve trovare pi\u00f9 indipendenza come uomo, cosa che la sua amicizia e fedelt\u00e0 nei riguardi di Tommy gli impedivano di fare. \nDurante una partita tra i Giants e i Dragons, per un errore tattico, Charlie ribatte il superlancio di Tommy con una frazione di secondo d'anticipo, pertanto i Dragons alla fine perdono la partita, e sar\u00e0 Alexander (che nel mentre si \u00e8 allenato nei modi pi\u00f9 disparati) a ribattere anche quest'altro superlancio, dando un'ulteriore battuta d'arresto alla carriera di Tommy.\nIl \"Superlancio numero Tre\".\nQuesto Superlancio (che Tommy esegue stendendo la gamba destra, avvitando il busto e stendendo il braccio sinistro come fosse un prolungamento della gamba), diversamente dagli altri due, \u00e8 molto debole, ma \u00e8 proprio questa la sua pericolosit\u00e0. Molti giocatori, quando lo videro per la prima volta, pensarono che fosse un miracolo dato che appena provavano a colpirla, la palla sembrava evitare la mazza. In realt\u00e0 \u00e8 proprio il contrario, \u00e8 il movimento dell'oscillazione della mazza, data la debolezza del lancio a far s\u00ec che essa si sposti verso il catcher e rendendo pressoch\u00e9 impossibile ribatterlo. \nLa strada di Tommy e Simon incrocia quella di Alice, una giovane capobanda che nel profondo ha un cuore d'oro, Simon si innamorer\u00e0 di lei, anche se Alice ha occhi solo per Tommy, che per\u00f2 non ricambia il suo amore.\nLa carriera di Tommy come lanciatore sta per volgere al termine, paradossalmente proprio a causa del Superlancio Numero Tre che gli ha permesso di sconfiggere tutti i suoi avversari, compresi Simon e Alexander: ci\u00f2 \u00e8 dovuto al fatto che durante l'esecuzione Tommy deve mettere molta forza nel braccio, ma all'ultimo momento, proprio per dare alla palla un effetto cos\u00ec debole, il braccio sinistro di Tommy \u00e8 costretto ad ammortizzare molta della forza che lui volutamente trattiene, e infatti i legamenti del braccio stanno cedendo. Tommy per\u00f2 \u00e8 determinato pi\u00f9 che mai a battere definitivamente suo padre e a diventare un grande campione anche in memoria del povero Hopkins, morto dopo una lunga agonia a causa di una ferita riportata in Vietnam mentre era sotto le armi.\nArthur solo nell'ultima partita tra i Dragons e i Giants riesce a capire come battere questo superlancio. Facendo stancare Charlie nel riscaldamento, gli impedisce di colpire la palla, permettendo alla sua squadra di conquistare 3 \"ball\". Il punto debole \u00e8 quindi questo, se il battitore non prova a ribattere la palla il lancio diventa un \"ball\". Alla fine, come gi\u00e0 era prevedibile, il braccio sinistro di Tommy cede durante l'ultima esecuzione del superlancio, Charlie lo ribatte ma i Dragons perdono la partita in quanto Charlie, troppo stanco a causa dei riscaldamenti che Arthur gli aveva imposto, cade a terra senza conquistare la base. I Giants vincono il campionato, e Tommy diventa un campione, riconciliandosi con Arthur il quale comprende di essere stato un cattivo padre.\nSeconda serie (52 episodi).\nQuesta seconda serie, nettamente pi\u00f9 breve della precedente, si colloca in un prossimo futuro, nel quale Tommy \u00e8 adulto, fallito come lanciatore mancino e quasi alcolizzato, si aggira nei campi dilettantistici di periferia e baratta discreti compensi con qualche turno di battuta e qualche fuori campo.\nNel lasso di tempo che intercorre tra le due serie, Tommy si \u00e8 ritirato in montagna per prepararsi al suo rientro nel mondo del baseball come battitore, adoperando un lancia-palle automatico. Il padre, oramai vecchio e stanco, pur di preservare la salute psicofisica del figlio cerca, invano, di ostacolarlo nel disperato tentativo di allontanarlo dal baseball.\nAlexander e Giusy si sono sposati, e lui lavora nella societ\u00e0 del padre, avendo lasciato il baseball, al contrario Simon gioca ancora come professionista e ha sposato Alice.\nTommy incontra, all'inizio della storia, il vecchio amico Charlie Red, che pur ritiratosi dall'attivit\u00e0 agonistica per condurre l'azienda di famiglia, si adopera per far ritornare l'amico di vecchia data tra i professionisti. Charlie si prodiga mettendo a disposizione di Tommy i migliori lanciatori del campionato, cos\u00ec che possa imparare a ribattere lanci pi\u00f9 variegati, e l'allenatore americano Bill Thunder.\nIn seguito Tommy si accorge, casualmente, di avere una grande potenza nella mano destra quando con un lancio riesce persino a bucare una recinzione di metallo: a partire da questo episodio torna ad allenarsi come lanciatore (destro stavolta) ricordando come il padre lo avesse sempre fatto allenare a lanciare con il braccio sinistro convinto che ci\u00f2 lo avrebbe aiutato a diventare un grande lanciatore.\nTommy intende tornare a giocare nei Giants che ora sono sotto la guida di Mark Wembley, la squadra sta attraversando un momento difficile dato che sta collezionando solo sconfitte. Tommy migliora di molto la sua battuta sebbene non a grandi livelli, i Giants accettano di prenderlo in squadra ma solo come giocatore in prova, ottenendo dopo molto duro lavoro, il posto da titolare, grazie a una mossa che Thunder riesce a insegnargli: ribattendo la palla lui conquista la base con la sua scivolata con avvitamento, girando su se stesso avanzando sul giocatore alla base con i piedi, e l'avversario per evitare di essere ferito dai chiodi delle scarpe, sceglie di spostarsi permettendo a Tommy di conquistare la base.\nThunder in maniera analoga a come fece in passato Arthur, decide di sconfiggere Tommy allenando una delle squadre avversarie dei Giants, trovando il modo di neutralizzare la scivolata con avvitamento che lui stesso ha insegnato a Tommy, che comunque riesce a sconfiggere i battitori di Thunder grazie al suo lancio destro e per merito delle sue nuove abilit\u00e0 di battitore, trovando la gloria sia come lanciatore destro che come battitore aggiunto.\nAlexander sente rinascere il senso di competizione verso l'antico rivale, rompe gli indugi, e dopo essersi allontanato dalla moglie e sottoposto ad un intenso allenamento segreto viene ingaggiato nella squadra dei Swallows.\nI Giants perdono il campionato ma si qualificano in una buona posizione, purtroppo il lancio destro di Tommy \u00e8 impreciso e poco calibrato, quindi Arthur gli regala un'imbracatura di metallo simile a quella che lo costringeva a indossare quando era piccolo, ma questa va applicata alla gambe, avendo capito che Tommy non riesce a stabilizzare il suo lancio destro a causa della poca forza muscolare degli arti inferiori. Tommy migliora i suoi lanci i quali diventano precisi e potenti, tanto da battere nuovamente Alexander e Simon.\nTerza serie (23 episodi).\nAppoggiato dall'amico Charlie e rincuorato dalla piena fiducia dell'allenatore, Tommy procede sulla strada alla ricerca del successo con nuove scoperte strategiche e faticosi allenamenti. A lui si affianca Samuel Harvey, studente del Sinclair ed ex promessa della lotta libera convertito al baseball, ragazzo spaccone e indisciplinato con cui per\u00f2 Tommy metter\u00e0 a punto i suoi nuovi lanci.\nCi sar\u00e0 spazio anche per un fuggevole flirt di Tommy con una speaker radiofonica, Susan Barrymore, che per\u00f2 lo lascer\u00e0 dopo aver scoperto che nel cuore del ragazzo c'\u00e8 ancora il suo primo amore, Mina, morta di malattia molti anni prima.\nCome in precedenza, i tiri vincenti di Tommy verranno man mano neutralizzati, infatti Simon, il suo amico/rivale, scoprir\u00e0 che a causa dei molti anni in cui Tommy ha lanciato da mancino non \u00e8 ancora abituato a lanciare di destro e quindi la traiettoria dei suoi lanci \u00e8 prevedibile solo osservando i suoi movimenti muscolari. Ma anzich\u00e9 scoraggiarlo questo lo porter\u00e0 a nuove intuizioni che sfoceranno in un nuovo micidiale lancio, subito battezzato \"Palla miraggio\". Il tiro di Tommy, infatti, ha la capacit\u00e0 di abbattere il muro del suono cosa che gli permette di cambiare costantemente e velocemente traiettoria dando l'impressione di moltiplicare la palla per un sottile effetto ottico, in modo da confondere il battitore, salvo poi accelerare facendo s\u00ec che la palla torni ad essere inequivocabilmente una sola quando entra in prossimit\u00e0 del box di battuta. Il lancio di Tommy sar\u00e0 determinante per la promozione di Harvey come giocatore titolare dei Giants in quanto \u00e8 l'unico catcher in grado di ricevere la Palla miraggio. Per merito di Harvey e della Palla miraggio Tommy riacquista la continuit\u00e0 di gioco che in passato lo aveva contraddistinto. \nSimon riuscir\u00e0 ad avere la soddisfazione di battere la Palla miraggio e sconfiggere Tommy, avendo studiato i segreti del lancio, riuscendo a batterlo anche grazie a un colpo di fortuna. Alexander ritorna da sua moglie e si sottopone ad allenamenti difficili per allenare la sua vista ai cambi di traiettoria della Palla miraggio, ad esempio giocando contro un tennista ribattendo la palla con la sua mazza da baseball e, sempre con la mazza, colpendo dei sassi lanciati sul fiume che rimbalzano sulla base dell'acqua, Arthur decide di aiutarlo allenandolo a colpire con la mazza una foglia trascinata dalla corrente di una cascata con l'imbracatura di metallo. Alexander riesce a sconfiggere Tommy ribattendo il suo lancio, ma con uno sforzo che va oltre il limite della sua resistenza fisica, costringendolo a lasciare definitivamente il baseball, senza rimpianti.\nIn un'ultima sensazionale partita, Tommy travolger\u00e0 gli avversari sfoderando tutti i lanci vincenti della sua carriera vincendo il campionato, e sar\u00e0 definitivamente consacrato nell'universo del baseball come stella dei Giants. Nello stesso momento, dopo aver assistito in tv alla partita della gloria, il padre ormai gravemente malato esala l'ultimo respiro, mentre all'ospedale Giusy da alla luce il figlio di Alexander Mitchell.\nDopo aver reso l'ultimo omaggio al padre portando con s\u00e9 il tanto sudato trofeo che entrambi hanno conquistato dopo anni di sacrifici, Tommy decide di lasciare i Giants e girare il mondo, per impegnarsi con tutte le sue forze a imparare cose e fare nuove esperienze. Imbarcatosi, mentre la nave che lo porter\u00e0 lontano dal Giappone salpa, Tommy guarda al futuro con fiducia e si sente pronto a voltare pagina.\nFilm, Special e Oav.\nIl primo lungometraggio cinematografico dedicato a \"Kyoujin no Hoshi\" fu proiettato nel 1969, come parte di un festival dedicato ai film a colori tratti da anime, dato che all'epoca la maggior parte delle persone possedevano ancora televisori in bianco e nero. \u00c8 stato seguito da uno speciale televisivo intitolato \"Star of Giants vs Mighty Atoms\" fu trasmesso anche negli Stati Uniti come \"Astro Boy vs the Giants\".\nAlmeno altri 4 film si sono susseguiti fino al 1977, e per finire un Oav in 13 episodi nel 2002. Ne \u00e8 stato inoltre sviluppato un remake indiano dal titolo \"Rising Star\", scambiando per\u00f2 il baseball col cricket.\nAccoglienza.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Tommy la stella dei Giants\" si \u00e8 classificata al 38\u00ba posto."}
{"id": "2428691", "revid": "1543377", "url": "https://it.wikipedia.org/wiki?curid=2428691", "title": "Mercedes-Benz W21", "text": "La sigla W21 identifica una piccola famiglia di autovetture di fascia alta prodotte dal 1933 al 1937 dalla Casa tedesca Mercedes-Benz.\nProfilo e caratteristiche.\nIn pratica, questa piccola famiglia di autovetture include i modelli 200 e 230, prodotti nel periodo centrale degli anni trenta. Dapprima venne commercializzata la \"200\", che successivamente sarebbe stata sostituita dalla \"230\". Si trattava di eleganti autovetture dalle forme arrotondate, proposte in vari tipi di carrozzerie, dalla limousine alla roadster, inclusa anche una particolare configurazione di limousine con carrozzeria aerodinamica. La \"230\" fu proposta anche come landaulet.\nTyp 200.\nLa \"Typ 200\", o pi\u00f9 semplicemente \"200\", \u00e8 stata introdotta per sostituire il precedente modello, ossia la Typ 200 Stuttgart. La vettura era equipaggiata da un 2 litri completamente nuovo rispetto all'equivalente unit\u00e0 motrice utilizzata in passato. Questo nuovo motore era siglato M21, ed era un 2 litri in grado di erogare fino a 40 CV di potenza massima, spingendo la vettura a velocit\u00e0 massime comprese tra 95 e 100\u00a0km/h a seconda del tipo di carrozzeria utilizzato. Per la cronaca, la \"200\" poteva anche essere scelta dal cliente con telaio a passo allungato (da 2.7 a 3.05 m. Questo era in lamiera d'acciaio stampata con sezione ad U. Le sospensioni erano a ruote indipendenti su entrambi gli assi: l'avantreno era a balestre trasversali, mentre il retrotreno era a semiassi oscillanti. I freni erano a tamburo con circuito frenante idraulico.\nIl cambio era a 3 marce pi\u00f9 overdrive, con frizione monodisco a secco.\nNel 1936 la \"200\" venne sostituita dalla \"230\".\nTyp 230.\nLa \"Typ 230\" (o \"230\") manteneva la medesima impostazione tecnica della precedente \"200\", ma cambiava il propulsore utilizzato: al posto del 2 litri \"M21\" venne infatti montato il 2.2 litri M143, in grado di erogare fino a 55\u00a0CV a 3600 giri/min e di spingere la vettura fino ad una velocit\u00e0 massima di 110\u00a0km/h.\nLa produzione della \"230 W21\" dur\u00f2 solo un anno: nel 1937 venne infatti tolta di produzione per lasciare il posto alla 230 W143, molto simile nella struttura generale.\nIl telaio dei modelli \"W21\" e \"W143\" sarebbe stato utilizzato anche per commercializzare la prima auto di serie con motore diesel: la 260D."}
{"id": "2428696", "revid": "121333942", "url": "https://it.wikipedia.org/wiki?curid=2428696", "title": "Qatar Telecom German Open 2008", "text": "Il Qatar Telecom German Open 2008 \u00e8 stato un torneo di tennis giocato sulla terra rossa.\n\u00c8 stata la 37\u00aa edizione del German Open, che fa parte della categoria Tier I nell'ambito del WTA Tour 2008.\nSi \u00e8 giocato al Rot-Weiss Tennis Club di Berlino in Germania.\nIl montepremi ammontava a 1.300.000 dollari.\nCampioni.\nSingolare.\n Dinara Safina ha battuto in finale Elena Dement'eva, 3\u20136, 6\u20132, 6\u20132\nDoppio.\n Cara Black / Liezel Huber hanno battuto in finale Nuria Llagostera Vives / Mar\u00eda Jos\u00e9 Mart\u00ednez S\u00e1nchez, 3\u20136, 6\u20132, 10\u20132"}
{"id": "2428704", "revid": "71433", "url": "https://it.wikipedia.org/wiki?curid=2428704", "title": "Hot House", "text": ""}
{"id": "2428713", "revid": "124216695", "url": "https://it.wikipedia.org/wiki?curid=2428713", "title": "Talulah Riley", "text": "Biografia.\nTalulah Riley ha recitato in varie serie televisive, fra le quali \"Doctor Who\". Il primo ruolo cinematografico fu quello di Mary Bennet in \"Orgoglio e Pregiudizio\", del 2005.\nVita privata.\nDal 2008 \u00e8 stata legata sentimentalmente all'imprenditore Elon Musk, che ha sposato nel 2010. I due hanno annunciato la separazione nel gennaio 2012, ed il divorzio due mesi pi\u00f9 tardi.\nIn seguito la coppia si riconcili\u00f2, risposandosi nel luglio del 2013, ma gi\u00e0 nel dicembre del 2014 venne presentata un'istanza di divorzio, poi ritirata. Una nuova istanza venne presentata nel marzo 2016, ed il divorzio venne ufficializzato nel successivo mese di ottobre.\nDoppiatrici italiane.\nNelle versioni in italiano dei suoi lavori, Talulah Riley \u00e8 stata doppiata da:"}
{"id": "2428719", "revid": "124266895", "url": "https://it.wikipedia.org/wiki?curid=2428719", "title": "H\u00e9l\u00e8ne Berr", "text": "Biografia.\nQuarta figlia di Raymond Berr (1888- Auschwitz III Morowitz 1944) e di Antoniette Rodrigues-Ely (1891- Bergen Belsen, 30 aprile 1944), fu sorella di Jacqueline Berr (1915-1921), morta bambina di scarlattina, Yvonne Berr (1917-2001), Denise Berr (1919-) e Jacques Berr (1922-1998).\nIl padre era viceamministratore delegato degli stabilimenti Kuhlmann, che tra la prima e la seconda guerra mondiale ebbero un ruolo essenziale nello sviluppo dell'industria chimica in Francia.\nComp\u00ec gli studi secondari nell'Istituto Boutet de Monvel e ottenne, con il massimo dei voti, il diploma di maturit\u00e0 in latino e lingue nel giugno 1937 e di filosofia nel 1938.\nStudentessa alla Sorbona, dove lavor\u00f2 come bibliotecaria volontaria, consegu\u00ec il diploma universitario di inglese (1940-1941) e poi la laurea in lingua e letteratura inglese (giugno 1942) con una tesi su \"L'interpretazione della storia romana in Shakespeare\" (voto 18/20 e menzione ottimo). Nell'ottobre dello stesso anno, esclusa a causa delle leggi antisemite dal concorso per l'insegnamento, progett\u00f2 una tesi di dottorato in lettere sull'influenza dell'ispirazione ellenica in Keats.\nFidanzata con Jean Morawiecki, ragazzo conosciuto in universit\u00e0, che part\u00ec per l'Africa, attraverso la Spagna, per raggiungere le Forze francesi libere e che in seguito sbarcher\u00e0 in Provenza nell'agosto 1944 e si trover\u00e0 in Germania nel 1945, con le forze di Occupazione alleate.\nAmava leggere e suonare il violino, che studiava con H\u00e9l\u00e8ne Jourdan-Morchange, amica intima di Maurice Ravel.\nOperatrice dell'UGIF, entr\u00f2 in contatto con molte famiglie di deportati, prima di venire lei stessa deportata, insieme ai genitori, l'8 marzo 1944.\nIl diario.\nH\u00e9l\u00e8ne scrisse un diario dal 7 aprile 1942 al 15 febbraio 1944, con un'interruzione dal 28 novembre 1942 al 25 agosto 1943.\nNel diario \u00e8 descritta la vita della ragazza, insieme a quella dei familiari e degli amici, durante l'occupazione nazista di Parigi, con particolare attenzione alle restrizioni e alle crudelt\u00e0 cui erano sottoposti gli ebrei."}
{"id": "2428720", "revid": "640277", "url": "https://it.wikipedia.org/wiki?curid=2428720", "title": "Phaethon aethereus", "text": "Il fetonte beccorosso (Phaethon aethereus, Linnaeus 1758) \u00e8 una specie di uccello dell'ordine dei Fetontiformi. Il fetonte beccorosso appartiene alla famiglia dei fetonti, che conta altre due specie.\nDescrizione.\nIl fetonte beccorosso \u00e8 un uccello di mare snello, dal piumaggio bianco, lungo circa 48\u00a0cm escluse le lunghe timoniere centrali della coda che ne raddoppiano la lunghezza totale. L'apertura alare \u00e8 di circa un metro e le ali hanno macchie nere sulle penne timoniere. Il becco \u00e8 rosso. Sugli occhi ha una macchia nera che arriva quasi alla nuca. I due sessi sono simili anche se in media i maschi posseggono le timoniere della coda pi\u00f9 lunghe. Queste penne mancano nei pulli, che hanno anche un piumaggio grigio sul dorso ed il becco giallo. La sottospecie \"P. a. indicus\" ha le strisce attorno agli occhi pi\u00f9 piccole e un becco sull'arancione.\nSistematica.\n\"Phaethon aethereus\" ha tre sottospecie:\nDistribuzione e habitat.\nQuesto uccello \u00e8 diffuso nelle aree tropicali dell'Oceano Atlantico, dell'Indiano, e del Pacifico orientale.\nBiologia.\nI fetonti beccorosso nidificano sulle isole tropicali. La femmina depone un solo uovo sul terreno spoglio o su una sporgenza di una scogliera. Quando non sono nella colonia, diventano uccelli solitari e si allontanano percorrendo anche grandi distanze.\nSi cibano di pesci e di calamari."}
{"id": "2428721", "revid": "104458", "url": "https://it.wikipedia.org/wiki?curid=2428721", "title": "Santa Maria alla Pusterla", "text": ""}
{"id": "2428722", "revid": "104458", "url": "https://it.wikipedia.org/wiki?curid=2428722", "title": "Monastero di Santa Maria alla Pusterla", "text": ""}
{"id": "2428723", "revid": "104458", "url": "https://it.wikipedia.org/wiki?curid=2428723", "title": "Santa Maria Teodote", "text": ""}
{"id": "2428724", "revid": "104458", "url": "https://it.wikipedia.org/wiki?curid=2428724", "title": "San Michele alla Pusterla", "text": ""}
{"id": "2428725", "revid": "1104133", "url": "https://it.wikipedia.org/wiki?curid=2428725", "title": "Fantaghir\u00f2 5", "text": "Fantaghir\u00f2 5 \u00e8 una miniserie televisiva, la quinta appartenente all'omonimo franchise fantasy romantico. La miniserie \u00e8 stata trasmessa per la prima volta da Canale 5 in due parti da 100 minuti ciascuna, il 23 e 25 dicembre del 1996.\nTrama.\nPrima parte.\nIn un continente parallelo iniziano ad accadere eventi terrificanti. Gli ortaggi e i frutti iniziano a ribellarsi agli uomini, gettando il terrore tra la popolazione incredula. Il regno viene assediato da strani soldati maligni fatti di frutta che rapiscono gli abitanti, prediligendo i bambini, per darli in pasto a un tenebroso capitano di un vascello fluttuante. \nI ribelli sopravvissuti trovano rifugio presso il nascondiglio sotterraneo di Asteria, una brutta ma amabile fattucchiera che offre loro non solo asilo, ma anche una possibilit\u00e0 di salvezza: grazie all'ausilio di una magica radice parlante, infatti, i bambini sopravvissuti alla mattanza possono richiamare un eroe che li soccorra. Ogni bambino non deve far altro che staccare una fogliolina dalla radice, esprimere un desiderio e mangiarla. I ragazzi desiderano un eroe forte, combattivo, coraggioso, ma due di loro desiderano che l'eroe sappia cucinare manicaretti prelibati e che sia una donna. \nNel frattempo, nel mondo di Fantaghir\u00f2, questa viene fatta prigioniera della Strega Nera la quale, privata di gran parte dei suoi magici poteri, spera di recuperarli uccidendo una persona piena di bont\u00e0 come la giovane regina. Ma, proprio mentre sta per uccidere Fantaghir\u00f2, la radice magica riconosce in lei tutti i requisiti espressi dai bambini e la donna scampa ancora una volta alla morte, ritrovandosi nell'altro mondo. \nAll'inizio i bambini non sono molto felici, ritenendo che un eroe donna non sia proprio colui che cercavano, ma col tempo scoprono che Fantaghir\u00f2 \u00e8 esattamente colei che pu\u00f2 far fronte al pericolo mortale piombato nella loro pacifica terra. Tuttavia, Fantaghir\u00f2 vorrebbe tornare nel suo mondo, cos\u00ec Asteria, mentre la donna sta dormendo, le applica addosso delle \"memosughe\", piccoli animali magici che la prosciugano di ogni sentimento relativo al suo mondo d'origine. \nLa situazione precipita rapidamente, in quanto complicata da un guerriero invincibile, apparentemente fatto di metallo, che Asteria, innamorata perdutamente di lui e pensando che possa fornire aiuto ai ribelli, riporta in vita da una paralisi magica. Il guerriero, per\u00f2, si allea immediatamente con le forze nemiche, sempre pi\u00f9 agguerrite e spietate. \nSeconda parte.\nFantaghir\u00f2, si ritrova alleata di un cavaliere errante spudorato e palesemente invaghito di lei, di nome Aries, che non manca mai di farla infuriare con la sua ironia fuori luogo; malgrado il carattere incostante e infantile, il cavaliere \u00e8 un aiuto validissimo per i piccoli ribelli, in quanto dimostra un'abilit\u00e0 incredibile con le armi, acquisita in anni di viaggio per il mondo. Proprio grazie all'abilit\u00e0 di Aries i protagonisti riescono a sconfiggere il guerriero di metallo, che sprofonda in un fiume. Quando Fantaghir\u00f2 inizia ad innamorarsi di Aries, l'uomo decide di mettere alla prova il suo amore e convince Asteria a restituirle i suoi vecchi sentimenti.\nSi giunge quindi allo scontro finale tra Fantaghir\u00f2 e Senza Nome, il capitano del vascello, che si riveler\u00e0 essere una sorta di automa costruito da un artigiano magico con il legno di un albero stregato, l'apalicandro, completamente indistruttibile. Senza Nome rivela a Fantaghir\u00f2 che da quando ha preso vita ha cominciato a viaggiare per i mondi nutrendosi di carne umana; pi\u00f9 ne mangiava e pi\u00f9 diventava umano lui stesso. La lotta finale fra il capitano e Fantaghir\u00f2 \u00e8 decisamente impari, in quanto la donna non possiede armi o tecniche magiche in grado di arrestarlo.\nSembra che la sua fine sia vicina, ma Fantaghir\u00f2, si avvale dell'aiuto di una coppia di famelici tarli magici, famelici divoratori di legno di apalicandro. Il corpo del capitano \u00e8, infatti, ancora in gran parte legnoso, pertanto i tarli ne banchettano fino a ucciderlo.\nSconfitto il mostro cannibale torna la felicit\u00e0 e Fantaghir\u00f2 prende parte ai festeggiamenti. La ragazzina, la stessa che ha desiderato un eroe donna all'inizio della storia, va da Fantaghir\u00f2 per consegnarle la radice magica, le cui foglie sono ricresciute, per permetterle di esprimere il desiderio di tornare nel suo mondo. Tuttavia, la ragazzina vede Fantaghir\u00f2 e Aries scambiarsi effusioni appassionate, cos\u00ec capisce che Fantaghir\u00f2 \u00e8 felice di restare l\u00ec con loro e butta via la radice, lasciando Fantaghir\u00f2 all'oscuro di tutto."}
{"id": "2428729", "revid": "287204", "url": "https://it.wikipedia.org/wiki?curid=2428729", "title": "Mourre de Chanier", "text": "Il Mourre de Chanier (1.930 ) \u00e8 una montagna delle Prealpi di Digne nelle Alpi e Prealpi di Provenza. Si trova nel dipartimento francese delle Alpi dell'Alta Provenza.\nLa montagna \u00e8 composta da tre vette principali: il Mourre de Chanier (propriamente detto) ad est; il \"Grand Mourre\" (1.898\u00a0m) ad ovest ed il \"Petit Mourre\" (1.873\u00a0m) al centro-nord."}
{"id": "2428730", "revid": "110157", "url": "https://it.wikipedia.org/wiki?curid=2428730", "title": "Brand-Erbisdorf", "text": "Brand-Erbisdorf \u00e8 una citt\u00e0 di 10.949 abitanti della Sassonia, in Germania.\nAppartiene al circondario (\"Landkreis\") della Sassonia centrale (targa FG).\nBrand-Erbisdorf si fregia del titolo di \"Grande citt\u00e0 circondariale\" (\"Gro\u00dfe Kreisstadt\")."}
{"id": "2428734", "revid": "110157", "url": "https://it.wikipedia.org/wiki?curid=2428734", "title": "Marietta de' Ricci, ovvero Firenze al tempo dell'assedio", "text": "Marietta de' Ricci, ovvero Firenze al tempo dell'assedio \u00e8 un romanzo storico di Agostino Ademollo che narra delle vicende fiorentine al tempo del rinascimento.\nIl libro venne terminato a Firenze il 4 maggio 1839 e venne pubblicato l'anno successivo.\nPerch\u00e9 un libro su Marietta de' Ricci?\nAdemollo, nella prefazione, spiega i motivi che lo hanno indotto a scrivere il libro:\n\"\u00e8 quasi impossibile rinvenire su Firenze un nuovo argomento letterario di discorso. Ma siccome tante e si' diverse cognizioni in moltissimi e diversi volumi ed autori sono sparse e divise, fu per questo che mi accinsi all'impresa, di ridurre tutto ci\u00f2 che era pi\u00f9 interessante in una sola operetta;..., sono andato ultimando la presente Storia prendendo il tema da una nota marginale della Storia Fiorentina di Bernardo Segni, che il caso mi pose sott'occhio.\"\n\"Questa annotazine diceva:\" - Marietta de'Ricci moglie di Niccolo' Benintendi fu cagione del duello fra quattro Gentiluomini Fiorentini. \"Ravvisai questo soggetto interessantissimo per il mio divisamento, perch\u00e9 richiamavami all'epoca storica di Firenze la pi\u00f9 grave e la pi\u00f9 tremenda.\"\nLa forma del romanzo.\nAdemollo, a questo punto, decide di fare della vicenda un romanzo storico in modo da rendere interessante la storia arricchendola di particolari. Secondo le sue parole\n\"per Romanzo Storico ho sempre inteso ed intendo non gi\u00e0 di quel componimento che non essendo nella sostanza n\u00e9 tutto storia n\u00e9 tutto invenzione pu\u00f2 pregiudicare alla prima senza accrescere merito alla seconda non gi\u00e0 di quella narrazione di un fatto nella sostanza ideale ma abbellito con l'innesto di qualche circostanza storica ma bens\u00ec della esposizione di un fatto vero con circostanze verosimili che se l'abbelliscono ed infiorano rendendola pi\u00f9 interessante non alterano per\u00f2 la vera Storia composizione in Italia dai tempi di Dante fino ai presenti adottata da fantas\u00ece vivaci e da persone erudite che resero i soggetti storici dilettevoli ed istruttivi\"\nVersione teatrale.\nDalla sua opera nacque il dramma lirico di Giovanni Bottesini \"L'assedio di Firenze\" messo in scena per la prima volta al Th\u00e9\u00e2tre Italien il 21/2/1856."}
{"id": "2428743", "revid": "339392", "url": "https://it.wikipedia.org/wiki?curid=2428743", "title": "Circondario di Dillingen sul Danubio", "text": ""}
{"id": "2428745", "revid": "1305772", "url": "https://it.wikipedia.org/wiki?curid=2428745", "title": "Wild Arms", "text": " \u00e8 un videogioco di ruolo prodotto dall'azienda di software Media. Vision e distribuito originariamente in Giappone nel 1996 per la console per videogiochi PlayStation, e pi\u00f9 tardi tradotto e distribuito nel Nord America nel 1997, e in Europa nel 1998 dalla Sony Computer Entertainment.\n\u00c8 degno di nota non solo per essere tra i primi GDR su PlayStation, ma anche per avere delle caratteristiche \"western\". Il gioco presenta dei normali lineamenti grafici nel normale gameplay, mentre le sequenze delle battaglie sono state realizzate in 3D.\n\"Wild Arms\" prende vita nel fantasioso mondo di Filgaia, dove saranno seguite le avventure di una banda di furfanti e avventurieri chiamati \"Cacciatori di sogni\" che percorreranno il mondo in cerca di eccitanti eventi e fortuna. I giocatori devono assumere il controllo di un giovane ragazzo chiamato Rudy che ha l'abilit\u00e0 di controllare delle potenti armi (ARMs) simili a pistole, dimenticate da un'antica civilt\u00e0. Pi\u00f9 avanti, con i suoi compagni Jack e Cecilia, si dovranno utilizzare le proprie capacit\u00e0 per navigare attraverso le terre incontaminate e gli ampi labirinti di Filgaia e prevenire che il mondo venga distrutto dai demoni.\nNel novembre 2003, un avanzato remake di \"Wild Arms\" fu titolato , fu realizzato per PlayStation 2 in Giappone, e una versione nordamericana prodotta e commercializzata nel 2005. In aggiunta alla miglior grafica, \"Alter Code: F\" possiede molte pi\u00f9 caratteristiche: nuovi personaggi, nuovi scenari, nuove colonne sonore e uno scritto pi\u00f9 ampliato.\nIl 6 dicembre 2007 \"Wild Arms\" fu reso disponibile su PlayStation Network, ed \u00e8 possibile giocarci su PlayStation Portable e, con l'operazione di aggiornamento a 1.70, su PlayStation 3.\n\"Wild Arms\" \u00e8 anche uno dei numerosi giochi di ruolo influenzati dallo stile del celebre \"Final Fantasy VI\" per Super Nintendo Entertainment System.\nModalit\u00e0 di gioco.\n\"Wild Arms\" \u00e8 un GDR che coinvolge il giocatore a controllare tre personaggi nel corso dell'avventura: Rudy, Jack e Cecilia. Il gioco si presenta con una grafica bidimensionale dall'alto verso il basso, dove il giocatore ha una vista pi\u00f9 ampia di quello che accade sullo schermo. Mano a mano che si avanza nella trama, il giocatore disporr\u00e0 un certo numero di scenari in cui sar\u00e0 coinvolta anche la navigazione attraverso gli arcipelaghi di Filgaia e, il giocatore, dovr\u00e0 vedersela contro i nemici che appariranno in maniera casuale.\nI personaggi si sviluppano e progrediscono guadagnando i punti esperienza alla fine di ogni battaglia, aumentando cos\u00ec il loro livello, dando loro le magie e tecniche sempre pi\u00f9 potenti si potranno affrontare i demoni e i boss che (ovviamente) saranno sempre pi\u00f9 forti. Durante il gioco si potranno perfezionare e potenziare le armi che possono essere comprate in negozi speciali che sono sparsi nelle citt\u00e0 di tutta Filgaia, e nuove abilit\u00e0 e magie possono essere imparate per aiutare nelle sfide pi\u00f9 dure.\nDei dispositivi speciali chiamati \"Strumenti\" unici per tutti i personaggi che permettono risolvere situazioni invalicabili fuori dalle battaglie. Questi elementi possono essere ottenuti solo in certi punti del gioco, e sono in grado di scoprire zone nascoste, distruggere oggetti e risolvere puzzle. Per esempio lo strumento di Rudy \"bomba\" pu\u00f2 distruggere delle rocce e altri impedimenti presenti nel gioco, oppure il \"gancio\" di Jack permette al gruppo di muoversi attraversando le voragini.\nSistema di Battaglia.\nDiversamente dal normale gameplay, in cui tutti i personaggi e l'ambiente grafico sono bidimensionali, i combattimenti sono resi tutti interamente in 3D. \"Wild Arms\" usa una struttura di battaglia a turni in cui il giocatore deve scegliere l'azione da compiere nel men\u00f9 dei comandi. L'ordine in cui ogni personaggio o nemico realizza queste azioni \u00e8 basato sulla \"reazione\" (RES), statistica che denota quanto un personaggio o nemico si comporta pi\u00f9 o meno rapidamente. Pi\u00f9 \u00e8 alta la reazione del personaggio pi\u00f9 probabile \u00e8 che il personaggio attacchi prima del nemico. Il giocatore ha l'opportunit\u00e0 di utilizzare gli oggetti curativi ogni turno, fuggire dalla battaglia, attaccare normalmente o usando speciali abilit\u00e0. Le unit\u00e0 nemiche sono sconfitte quando i loro punti ferita, una numerica rappresentazione della loro vitalit\u00e0, \u00e8 ridotta a zero. I punti ferita possono essere ridotti attaccando un nemico con l'attacco standard, abilit\u00e0 speciali o magie.\nOgnuno dei tre personaggi giocabili ha un'unica collezione di abilit\u00e0 che possono essere usate per sconfiggere nemici o porre assistenza ai membri del gruppo. Rudy utilizza le \"ARMs\", potenti anche se limitati attacchi che richiedono delle armi da fuoco che consumano una unit\u00e0 di munizioni, Le \"Mosse rapide\" di Jack possono danneggiare gli avversari in vari modi, le magie di Cecilia possono recuperare i punti ferita del gruppo e aumentare le statistiche oppure danneggiare nemici con delle magie offensive. Inoltre, un personaggio pu\u00f2 equipaggiarsi con degli speciali elementi chiamati \"Rune\" che permettono di evocare dei potenti guardiani in grado di aiutare il gruppo nella battaglia. Nuove abilit\u00e0 sono acquisite con l'avanzare della storia principale, completando delle ricerche secondarie o comprandole in dei negozi.\nDurante il combattimento, ogni personaggio ha una \"Barra di potenza\" divisa in quattro sezioni chiamate \"Livelli\". Con l'aumento della barra, il giocatore potr\u00e0 usare una delle quattro \"Tecniche Potenti\", che sono disponibili solo in certe aree del gameplay. Queste tecniche permettono al personaggio di realizzare delle speciali azioni ogni volta che attacca o usa abilit\u00e0, aggiungendo agli attacchi, migliorandone l'efficacia . L'abilit\u00e0 di Cecilia \"Mistico\" , per esempio, pu\u00f2 usare un elemento che influir\u00e0 su tutti i personaggi anzich\u00e9 uno solo mentre\"Acceleratore\" di Jack da a lui l'opzione di agire per primo nel prossimo turno di combattimento, senza tener conto della sua o della velocit\u00e0 del nemico. Mano a mano che la Barra della Potenza aumenta l'abilit\u00e0 avr\u00e0 un maggior effetto.\nSistema dei guardiani.\nCome un normale equipaggiamento, le rune possono alterare le statistiche dei personaggi per renderli pi\u00f9 resistenti nei loro punti deboli, come per esempio aumentare la Reattivit\u00e0, oppure incrementare i danni quando si effettua un normale attacco. Equipaggiando questi elementi si d\u00e0 il beneficio al personaggio di evocare delle potenti creature sovrannaturali in grado di attaccare tutti i nemici o, in certi casi, di supportare gli alleati con delle magie benefiche. Le rune possono essere ottenute solo in certi punti nascosti all'interno dei dungeon o, semplicemente, con il progredire della trama. Ogni attacco dei guardiani ha, come le magie di Cecilia, degli effetti elementali che risultano efficaci contro certi nemici.\nTrama.\nScenario.\n\"Wild Arms\" prende vita nel mondo di Filgaia (\"Fargaia\" nella versione giapponese), un fantastico mondo simile al Vecchio West americano e all'Europa medioevale. Il disegno del Vecchio West si presenta\nin modo totalmente complesso dal gioco, bench\u00e9 esistano vari territori e climi esistano intorno al mondo, vasti deserti, enormi voragini, canyon, e piccole praterie compongono la maggior parte del territorio. Esistono diverse citt\u00e0 e villaggi, di cui alcune presentano dei caratteri del vecchio mondo europeo composto di architetture e castelli, mentre alcune citt\u00e0 assomigliano alle citt\u00e0 americane ad antichi sobborghi. La tecnologia del tempo \u00e8 girata prima della rivoluzione industriale, con degli anticipi quali i motori che entrano in uso. Un tema ricorrente nel gioco \u00e8 la tecnologia distruttiva quali le pistole e le armi da fuoco che sono vedute come tecnologia pericolosa e quindi temuta dal popolo generale.\nPersonaggi.\nIn \"Wild Arms\" compaiono tre personaggi giocabili.\nRudy Roughnight (\"Rody Roughnight\" nella versione giapponese e \"Rudy Roughknight\" nelle ulteriori traduzioni inglesi) \u00e8 un ragazzo di 15 anni cresciuto in un remoto villaggio il quale lo ha tenuto orfano per alcuni anni prima dell'inizio del gioco quando il suo nonno mor\u00ec. Sotto la protezione del Sindaco della citt\u00e0, Rudy lavorava come bracciante per il suo vicino fino a un giorno in cui un ragazzo del posto, in cerca di erbe medicinali per curare suo padre malato, si disperse in una caverna fuori dalla citt\u00e0. Affrettato a salvarlo, Rudy alla fine ritrov\u00f2 e salv\u00f2 il bambino, ma inavvertitamente risvegliarono il demone che albergava nella caverna. Abilmente, Rudy sconfigge il mostro e salva il villaggio ma mette in allerta i cittadini che si accorgono dell'ARM proibita in suo possesso, gli stessi cittadini dicono a Rudy di abbandonare la citt\u00e0 e non farsi pi\u00f9 vedere al villaggio, Rudy ricomincia la sua vita in solitudine, accettando una vita da avventuriero e da viandante. Dopo aver perso il proprio braccio (da una spada in \"Wild Arms\", e da una arma da fuoco in \"Wild Arms Alter Code: F\"), Rudy scopr\u00ec di essere un \"Holmcross\" - Uno dei progetti destinati a essere armi che condividessero la fisiologia del metallo che costituisce i demoni ma terminati poich\u00e9 erano troppo violenti e pericolosi. Ma Rudy venne adottato da un uomo chiamato Zepet che assunse il ruolo di suo nonno che se ne curava, dando a Rudy un cuore e le capacit\u00e0 di proteggere e amare, guidandolo fuori dal diventare un'arma di distruzione come suo fratello. L'umore di Rudy \u00e8 quello del protagonista silenzioso, bench\u00e9 abbia poche battute in alcuni punti del gioco.\nJack Van Burace (\"Zakk Vam brace\" nella versione giapponese) \u00e8 cercatore di tesori e uno spadaccino-mercienario che vaga per il mondo in cerca della \"Forza Assoluta\" che gli conceder\u00e0 il confronto con il suo stravolto passato. Dal momento della scoperta di un'antica macchina olografica all'interno di una rovina, Jack apprende delle informazioni al riguardo di un'antica razza chiamata \"Elw\" che aveva sviluppato delle diverse forme di tecnologia avanzata. Jack s'incammin\u00f2 per la citt\u00e0 di Adelhyde per trovare pi\u00f9 informazioni che lo mettessero in direzione della sua meta. Jack accompagnato dal suo compagno Hanpan un topo appartenente alla famiglia dei \"Wind Mouse\" che ha l'abilit\u00e0 di capire e parlare il linguaggio degli umani, e spesso d\u00e0 a Jack delle importanti informazioni.\nCecilia Lynne Adlehyde (\"Cecilia Raynne Adlehyde\" nella versione giapponese) \u00e8 una giovane maga che ha speso gran parte della sua vita a studiare alla scuola di magia chiamata \"Abbazia Curan\". Il suo diciassettesimo compleanno all'inizio del gioco la segna a diventare parte della regale famiglia di Adlehyde. Prima che possa andarsene dall'Abbazia, Cecilia viene contattata da una misteriosa voce che la invita nella sua biblioteca nascosta posta in un luogo segreto dell'Abbazia. E l\u00e0 si confronter\u00e0 e sconfigger\u00e0 un demone usando le sue magie di principiante, e libera una potentissima entit\u00e0 conosciuta come \"Guardiano\" da un libro sigillato. Il guardiano informa Cecilia che il suo sangue reale conceder\u00e0 a lei di essere una sorta di \"medium\" tra il mondo reale e la dimensione degli spiriti occupato da apparizioni di tutte le forze elementali del mondo, e che lei sar\u00e0 utile ad assicurare e a ricostruire il futuro dell'arido pianeta. Durante la sua vita lei detestava di essere conosciuta come \"La Principessa\" e non come persona. Una delle ragioni per cui si \u00e8 unita a Rudy e Jack era di non essere lasciata sola.\nStoria.\nMille anni prima degli eventi di \"Wild Arms\", una guerra infuri\u00f2 tra gli abitanti di Filgaia e i demoni che cercavano di usare il pianeta come nuova casa. Prima dell'aspra battaglia, Gli umani condussero la cattura del capo dei demoni, \"Madre\", e la sigillarono nelle profondit\u00e0 di un castello situato nella tundra di Arctica. Incapaci di distruggere completamente il suo corpo che si rigenerava in continuazione, gli abitanti di Arctica rimossero da Madre il cuore e lo ruppero in tre pezzi, imprigionata dentro un bozzolo, i pezzi del suo cuore furono sigillati dentro alcune statue di pietra sparse per il mondo. Senza pi\u00f9 un leader, la maggior parte dei demoni scomparve, pochi rimasero in luoghi remoti per pi\u00f9 di cento anni, e alla fine lanciarono un attacco al castello per riscattare l'incapacitato corpo di Madre. Dopo essere riusciti nella loro missione, un piccolo gruppo di demoni conosciuti come i Quarti Cavalieri rimane a vigilare sul corpo di Madre in una fortezza protetta da una potente forza. I Quarti Cavalieri cominciano a raccogliere informazioni sulla locazione delle statue dei guardiani e sperano che un giorno riusciranno a rianimare Madre e conquistare Filgaia.\nMolto tempo \u00e8 passato, Le voci sull'antica invasione stanno diminuendo, anche se storie su demoniache armi come \"ARM\" persistono ancora nelle memorie di molti. Quando un misterioso bambino chiamato Rudy arriv\u00f2 nel piccolo villaggio di Surf, port\u00f2 con s\u00e9 una ARM a suo fianco. Il sindaco, temendo per l'incolumit\u00e0 del ragazzino, nascose l'arma. Fino a che Rudy comp\u00ec 15 anni, Rudy visse la sua tranquilla vita nel villaggio di Surf fino a quando si scopr\u00ec che aveva l'abilit\u00e0 fisica di controllare l'arma proibita, la gente pens\u00f2 che era un portatore di terrore e di disgrazie e per questo venne espulso dal villaggio. Raggiungendo la citt\u00e0 di Adlehyde, Rudy incontra Cecilia, una maga principiante e erede della famiglia reale di Adlehyde, e Jack, un ostinato cercatore di tesori. Il trio si unisce per la prima volta per aiutare una ingegnere chiamata Emma, che sta ricercando unn antica tecnologia vicino a una tomba e crede ci siano delle tracce della guerra dei demoni, ma risvegliano il mostro della tomba, che riescono a sconfiggere. Al momento della scoperta di un oggetto, una creature-robot chiamata \"Golem\", i tre avventurieri scortano Emma e la sua scoperta fuori da Adlehyde per esibirlo al festival delle rovine. Durante l'evento, mentre alcuni golem erano in mostra, una piccola schiera di demoni condotta dai Quarti Cavalieri procedette a incendiare la citt\u00e0, rubare i golem, e ferire mortalmente il padre di Cecilia, il Re. Per risparmiare i sopravvissuti di Adlehyde, Cecilia d\u00e0 ai Quarti cavalieri il cimelio di famiglia, un amuleto chiamato \"Gemma a Goccia\" che ha delle magiche propriet\u00e0 che i demoni vogliono usare per accelerare la rianimazione di Madre. Quando gli invasori si ritirano dalla citt\u00e0, Rudy e i suoi amici fanno un patto con i cavalieri per riprendere il controllo di Filgaia, e per ristorare le assopite forze elementali che il mondo aveva perso con la prima invasione dei demoni.\nViaggiando per Filgaia, gli eroi si dirigono per un abbandonato tempio del guardiano per guadagnare l'alleanza con i mistici guardiani che mantengono le forze della natura di tutto il pianeta. Una volta diventati amici, i guardiani dicono a Rudy e ai suoi amici che i demoni stanno per resuscitare il loro leader, e l'unico modo che hanno per liberare Madre dal bozzolo che la tiene imprigionata, \u00e8 quello di distruggere le tre statue dei guardiani sparse per Filgaia. Utilizzando l'antica tecnologia Elw disponendo dei dispositivi di teletrasporto, il gruppo viaggia per il mondo per fermare i Quarti Cavalieri dalla distruzione delle statue, ma falliscono nel loro intento. La conseguente resurrezione di Madre accorre, ma i demoni vengono informati da Madre che intende distruggere Filgaia piuttosto che sottometterla, e dice ai suoi seguaci che le loro morti seguiranno poco dopo.\nCapendo che l'unica strada per sconfiggere i demoni sia quella di combatterli nella loro fortezza, la Fotosfera, Rudy, Jack e Cecilia raccolgono i materiali necessari per entrare nella tomba dell'ultimo golem, il Golem di Terra - Asgard. Convinto ad aiutarli nella loro battaglia, Asgard neutralizza lo scudo protettivo intorno alla Fotosfera, garantendo l'accesso a Rudy, Jack e Cecilia. Con l'aiuto di una misteriosa figura incappucciata, gli eroi riacquisiscono la Gemma a Goccia di Cecilia, per\u00f2 attivano incautamente un'altra forza intorno alla fortezza, e combattono direttamente contro Madre dopo averla risvegliata, dopo aver distrutto il suo corpo la Fotosfera precipita e affonda nell'oceano. Pensando che il peggio abbia la meglio, il trio s'incammina per Adlehyde quando si scontra con i Quarti Cavalieri, che li informano che il loro piano di conquistare Filgaia in mancanza del loro leader, e il misterioso personaggio incappucciato che avevano incontrato era Zeikfried, il capo dei Quarti Cavalieri che trad\u00ec Madre. I demoni tentano di distruggere una \"linea di equilibrio\" che agisce su Filgaia - l'ultima risorsa dei guardiani per connettere le loro forze rimaste e conservare il pianeta. Questi piani sono temporaneamente ostacolati all'ultimo momento da Zeikfried che getta in una spaccatura dimensionale i tre eroi. Ritrovatosi sotterrato sotto le macerie della Fotosfera, Zeikfried s'imbatte nel deformato volto di Madre, che lo inghiotte. Comunque, i demoni rimasti trovano un'altra strada per distruggere la linea di equilibrio per creare la loro Gemma a Goccia progettata per distruggere anzich\u00e9 per creare la vita e usare i teletrasporti Elw per distribuirla in tutta Filgaia, gettando le forze della natura nel caos. Per\u00f2 si scopre che uno dei Quarti Cavalieri non era un demone, ma il perduto amore di Jack, aumentando la sua vendetta.\nPi\u00f9 tardi, i demoni scoprono di una struttura enorme costruita su una Luna che orbita intorno a Filgaia, Malduke, costruita molto tempo fa era utilizzata come stazione spaziale per fini residenziali e militari, possiede una potentissima arma che poteva distruggere Filgaia. Nella nuova base dei demoni, la torre Ka dingel, che si collega con Malduke, Rudy, Jack e Cecilia si scontrano con il resto dei loro avversari prima di raggiungere Malduke. Dentro il santuario di Malduke, si scontrano con Zeikfried, che trasforma nella resuscitata Madre. Questa nuova creature, Motherfried, affronta gli eroi con l'intenzione di usare la principale arma di Malduke per distruggere Filgaia, tuttavia viene sconfitta.\nComunque, dopo aver sconfitto l'ultimo dei demoni, sembra essere troppo tardi per fermare la potente arma di Malduke dalla distruzione di Filgaia, ma i guardiani sono capaci di ammassare tutte le loro energie per ricreare il mondo. Rudy, Jack e Cecilia salgono sul dispositivo di teletrasporto per essere teletrasportati su Filgaia, solamente che vengono fermati a met\u00e0 viaggio dal mostruoso corpo di Zeikfried e la sua spada. L'indebolito Zeikfried (stavolta chiamato Zeikfried Tuvai) lancia l'ultimo disperato assalto agli eroi, bench\u00e9 venga sconfitto definitivamente, l'energia prodotta dalla battaglia destabilizza il portale, ma gli eroi riescono comunque ad attraversare il portale per tornare su Filgaia. il trio arriva a Ka Dingel mentre collassa, e Asgard li protegge dalle macerie, ma lo sforzo del Golem gli causa degli enormi danni e l'eroico Golem soccombe. Con i demoni sconfitti e la natura ristabilita, Jack e Rudy partono per un nuovo tragitto sebbene Cecilia rimanga ad Adlehyde per adempire i suoi doveri di sovrana. In una lettera lei scrive a Jack e Rudy, che invier\u00e0 presto una sorpresa per aiutarli nel loro futuro da avventurieri, e gli rivela di riunirsi di nuovo insieme per una nuova avventura.\nSviluppo.\n\"Wild Arms\" fu sviluppato dall'azienda di software giapponese, Media. Vision e inizialmente realizzato in Giappone nel tardo 1996. Nuova nel mercato dei GDR, Media. Vision cre\u00f2 precedentemente lo stile \"corri e spara\" per il videogioco Rapid Reload per Playstation un anno prima di \"Wild Arms\". Sotto la direzione del produttore Takashi Fukushima e del Designer Afikumi Kaneko, \"Wild Arms\" fu sviluppato per essere un tradizionale videogioco di ruolo che incorporava il tema musicale del Vecchio West Americano e una storia modellata di elementi e sequenze di azione. Il rappresentante designer Yoshiniko Ito era responsabile per la maggior parte dei disegni dei personaggi.\nLa prima apparizione avvenne in un video demo del \"Playstation Jampack vol. 1\" nel gennaio 1997. L'integrale versione di Wild Arms fu resa disponibile tre mesi dopo nel marzo 1997 dalla Sony Computer Entertainment America. Venendo realizzato prima dalla Entertainment Software Rating Board (ESRB) aggiornarono il loro sistema di valutazione dei videogiochi, il gioco ricevette due valutazioni separate dai Nord Americani: prima, \"da bambini a adulti\" (K-A), e pi\u00f9 tardi \"per chiunque\" (E) per le copie stampate dopo il 1\u00ba gennaio 1998, bench\u00e9 entrambe le versioni contengono gli stessi software e numero di catalogo. \"Wild Arms\" fu tradotto pi\u00f9 tardi nel 1998 nello stesso tempo in Francese e Tedesco per autorizzare le regioni PAL nel 1998, pubblicato dalla divisione europea dalla Sony Computer Entertainment. Le caratteristiche di \"Wild Arms\" sono una sequenza iniziale creata dagli studi di animazione della casa giapponese Madhouse, accompagnata dalla musica del compositore Michiko Naruke titolata \"Nel Deserto\". La canzone era provveduta da Kazuhiko Toyama e i fischi malinconici della canzone da Naoki Takao.\nAudio.\nLe colonne sonore di \"Wild Arms\" sono state composte interamente da Michiko Naruke e fortemente ispirate dagli spaghetti-western, con mandolini, chitarre elettriche e acustiche, piatti, trombe e fischi usati per ricreare l'atmosfera da Vecchio West. Il classico tema \u00e8 presente anche in alcune tracce, con le melodie riprodotte da strumenti a corda e tamburi gravi per aumentare l'atmosfera o incrementare la tensione. Il tema di sottofondo \"Lone Bird in the Shire\", contiene dei canti di \"Ecstasy of gold\" di Ennio Morricone de \"Il buono, il brutto, il cattivo\". Anche nella canzone suonata nel momento in cui Madre \u00e8 risvegliata presenta dei tratti della canzone di \"Farewell to Cheyenne\". Il vero disco delle colonne sonore di \"Wild Arms\" fu inizialmente realizzato in Giappone il 22 gennaio 1997, e ristampato due anni dopo. La versione conteneva solo un semplice disco di musica del videogioco, pi\u00f9 tardi venne realizzato un avanzato remake denominato \"Wild Arms Alter Code: F\", poi una completa versione delle colonne sonore di \"Wild Arms\" contenenti tutte le musiche venne titolato \"Wild Arms Complete Tracks\" e creato il 6 aprile 2006.\nApprovazioni.\nCritiche.\n\"Wild Arms\" raccolse delle critiche positive. La rivista \"Game Informer\" determin\u00f2 che era stato \"da sempre uno dei migliori GDR dell'anno\", gloriato dalle battaglie in 3D in aggiunta dei colori 2D nella grafica del normale gameplay. Un'analisi online di \"GamePro\" nel 2000 aveva notato che a grafica non era ben \"invecchiata\", ma comunque rimaneva un gioco divertente, segnando il perfetto \"fattore divertimento\", ricevendo l'Editor's Choice award. Il videogioco ricevette una medio-alta critica su \"GameSpot\" e \"IGN websites\", e ricevette ancora un punteggio medio-alto di 8,75/10 su \"Electronic Gaming Monthly\", meritando il \"premio d'argento\", a differenza di altri videogiochi con dei punteggi di 8,0-8,9. Il gioco mantenne una punteggio di 83,3% su \"Game Rankings\", riunendo gli esami delle 14 separate fonti.\nMaggiori critiche su \"Wild Arms\" vennero fatte sulle miriadi di puzzle e mini-giochi che si somigliavano tra di loro durante tutto il gioco, descrivendo l'inizio delle \"azioni orientate, che possono frustrare i fan dei GDR che non hanno dei riflessi rapidi\". Il gioco \u00e8 stato comparato al GDR \"Final Fantasy VII\", realizzato dopo 5 mesi dopo l'uscita di \"Wild Arms\" venendo indicato come il gioco che voleva \"Sopprimere il tuo appetito per \"Final Fantasy VII\"\". \"GameSpot\" dichiar\u00f2 che la grafica di \"Wild Arms\" era impressionante, e che a quel tempo le industrie non avevano quegli standard, osservando: \"Anche se non \u00e8 \"Final Fantasy VII\", \"Wild Arms\" \u00e8 geniale\".\nSequel.\nLa serie di \"Wild Arms\" ha maturato alcuni giochi dall'uscita del primo titolo, con quattro sequel realizzati in Giappone del dicembre 2006, con adattamenti per cellulari, un manga, e un anime distribuito dalla \"ADV Films\".\n\"Wild Arms Alter Code: F\".\n \u00e8 un remake di \"Wild Arms\" per Playstation 2. Il gioco \u00e8 caratterizzato da ambienti interamente in 3D, cinque nuovi personaggi giocabili e molte altre migliorie. Il gioco creato nel Nord America fu rimandato fino a che venne finalmente realizzato nel 15 novembre 2005. La versione Nord Americana giunse con un DVD bonus incentrato sul primo episodio di anime della serie, . \"Alter Code: F\" non fu mai distribuito in Europa.\nQuello che caratterizza il gioco sono i molti personaggi anzich\u00e9 il trio originale. Altri personaggi come Jane Maxwell, Macdullen Harts (chiamato Magdalene Harts nel remake), Emma Hetfield, Mariel, e Zed saranno disponibili per scambiarsi durante la battaglia. Tutti i dungeon hanno dei puzzle e disposizioni completamente diversi.\nLa grafica del gioco \u00e8 stata integralmente convertita in 3D. La colonna sonora \u00e8 stata pesantemente rielaborata o rimpiazzata interamente con nuove musiche. Numerosi FMV sono stati aggiunti in punti chiave del gioco e nelle evocazioni dei guardiani. Il sistema di annullamento dei combattimenti, nel quale il giocatore decide di scappare dalle battaglie casuali, \u00e8 presente."}
{"id": "2428747", "revid": "120351654", "url": "https://it.wikipedia.org/wiki?curid=2428747", "title": "Rasheim Wright", "text": ""}
{"id": "2428748", "revid": "709565", "url": "https://it.wikipedia.org/wiki?curid=2428748", "title": "Empath (Marvel Comics)", "text": "Empath, il cui vero nome \u00e8 Manuel Alfonso Rodrigo de la Rocha, \u00e8 un personaggio dei fumetti creato da Chris Claremont (testi) e Sal Buscema (disegni), pubblicato dalla Marvel Comics. Apparso per la prima volta sulle pagine di \"New Mutants\" (prima serie) n. 16 (giugno 1984).\nEmpath \u00e8 stato uno dei primi studenti reclutati da Emma Frost, ai tempi in cui dirigeva la Massachusetts Academy, entrato poi a far parte dei Satiri, squadra rivale dei Nuovi Mutanti di Xavier.\nBiografia del personaggio.\nOrigini.\nMutante spagnolo, Manuel fu uno dei primi studenti della Massachusetts Academy gestita da Emma Frost. Formata una squadra di giovani mutanti, i Satiri, da contrapporre ai Nuovi Mutanti di Xavier, Emma li utilizz\u00f2 in svariate missioni anche per conto del Club infernale. Diversamente dagli altri, l'indole di Manuel, cos\u00ec simile a quella della sua mentore, lo port\u00f2 a cercare di scoprire il pi\u00f9 possibile sul suo conto, anche violandone la psiche. Violazione subito notata da Emma e per la quale furono chieste spiegazioni, e che portarono, durante la discussione che ne segu\u00ec, all'associazione, da parte di Manuel, della figura della donna a quella di un pezzo di ghiaccio. Tempo dopo, assieme a Warpath, Magma e Firestar, Empath \u00e8 stato uno dei pochi Satiri a sopravvivere all'attacco del viaggiatore temporale Trevor Fitzroy. A causa del suo potere, Emma lo utilizz\u00f2 per manipolare Magneto al fine di far passare alcuni Nuovi Mutanti nella sua scuola, trasferimento reso semplice anche dal trauma subito dal gruppo per mano dell'entit\u00e0 cosmica Beyonder. Durante questo periodo, conobbe Amara Aquilla, per la quale svilupp\u00f2 un profondo sentimento, tanto ricambiato dalla giovane che decise di portarlo con s\u00e9 quando torn\u00f2 a Nova Roma, sua citt\u00e0 natale. Tuttavia, una volta giunti sul posto, la relazione termin\u00f2 poich\u00e9 Amara comprese che il ragazzo stava utilizzando i suoi poteri per manipolare le emozioni di lei.\nQuesto sottile legame di amore-odio fra i due persiste ancora oggi.\nDecimazione.\nTempo dopo, Empath si un\u00ec alla X-Corporation con sede a Los Angeles dove fu pi\u00f9 tardi raggiunto dalla stessa Magma. A seguito della decimazione dell'M-Day, \u00e8 stato uno dei pochi mutanti a mantenere i propri poteri.\nPassati pochi giorni dal cambio di realt\u00e0 imposto da Scarlet, fu inviato in Sud America al fine di riportare una Magma fuori controllo, sconvolta dalla morte del fidanzato, di nuovo allo Xavier Institute. Assolto il proprio compito fu nuovamente accusato di manipolare le emozioni della ragazza, quando invece si scopr\u00ec che era il mutante Johnny Dee a controllare alcuni dei 198 per fare in modo che uccidessero Mr. M.\nSetta infernale.\nEmpath ritorna in scena nei meandri di San Francisco alla guida della \"Setta infernale\", gruppo di umani emozionalmente manipolati dai suoi poteri, contrari alla presenza mutante in citt\u00e0 e rei di numerosi crimini contro di loro, dai pestaggi agli incendi di auto e palazzi. Tuttavia, lo stesso Empath pare soggiogato ai voleri di una misteriosa donna, con la quale intrattiene una relazione sessuale sadomasochistica, chiamata \"Regina Rossa\". La donna gli impone di darle informazioni circa la sua ex-mentore Emma Frost, dalla quale Manuel \u00e8 attratto, allo scopo apparente di sedurre Scott assumendo le sembianze della bionda telepate. Non appena gli X-Men fanno irruzione all'interno del quartier generale della Setta Infernale Empath fugge a bordo di una moto con la quale percorre l'intera citt\u00e0, facendo saturare le emozioni dei suoi abitanti, inseguito da Wolverine, Nightcrawler, Tempesta e Angelo, prima di venire fermato da Pixie che gli conficca in testa la sua Lama dell'Anima, rendendolo cieco e facendo scemare i suoi poteri.\nPoteri e abilit\u00e0.\nEmpath possiede l'abilit\u00e0 di avvertire e manipolare le emozioni altrui, siano essi umani o animali. I suoi poteri hanno effetto sia su numerosi gruppi d'individui che su singole persone, e possono variare da un leggero controllo mentale, che permette alla vittima di avvertire su di s\u00e9 una manipolazione esterna, ad una lobotomizzazione completa che lascia le vittime in uno stato di assoluta assuefazione alla sua volont\u00e0. In dettaglio, i suoi poteri operano sovrapponendo le proprie onde cerebrali a quelle altrui."}
{"id": "2428751", "revid": "287204", "url": "https://it.wikipedia.org/wiki?curid=2428751", "title": "Hohenstein-Ernstthal", "text": "Hohenstein-Ernstthal \u00e8 una citt\u00e0 di 16.101 abitanti della Sassonia, in Germania.\nAppartiene al circondario (\"Landkreis\") di Zwickau (targa Z).\nHohenstein-Ernstthal si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nStoria.\nIl 1\u00ba gennaio 1999 alla citt\u00e0 di Hohenstein-Ernstthal venne aggregato il comune di W\u00fcstenbrand."}
{"id": "2428753", "revid": "183694", "url": "https://it.wikipedia.org/wiki?curid=2428753", "title": "Alois Walde", "text": "Fu docente alle universit\u00e0 di Innsbruck, di K\u00f6nigsberg e di Breslavia. Fu il primo a mettere in dubbio la teoria, sostenuta da Antoine Meillet, dell'unitariet\u00e0 degli Italici quale stirpe indoeuropea a s\u00e9 stante, prefigurandone la ripartizione in almeno due nuclei (in seguito individuati come Osco-umbri e Latino-falisci)."}
{"id": "2428754", "revid": "15756", "url": "https://it.wikipedia.org/wiki?curid=2428754", "title": "Gran Premio del Canada 1985", "text": "Il Gran Premio del Canada 1985 \u00e8 stata la quinta prova della stagione 1985 del Campionato mondiale di Formula 1. Si \u00e8 corsa domenica 16 giugno 1985 sul Circuito di Montr\u00e9al. La gara \u00e8 stata vinta dall'italiano Michele Alboreto su Ferrari; per il vincitore si tratt\u00f2 del quarto successo nel mondiale. Ha preceduto sul traguardo il compagno di scuderia, lo svedese Stefan Johansson, e il francese Alain Prost su McLaren-TAG Porsche. Per Johansson si tratt\u00f2 del primo podio iridato.\nVigilia.\nSviluppi futuri.\nIl 2 giugno gli organizzatori del gran premio di New York tentarono di confermare la gara nel calendario iridato, per il 6 ottobre, annunciando un accordo con l'amministrazione comunale della citt\u00e0. Pochi giorni dopo la FOCA annunci\u00f2, invece, che il 22 settembre si sarebbe tenuto, al posto della gara a New York, il Gran Premio d'Europa, da tenersi presso il Circuito di Brands Hatch, eliminando cos\u00ec, definitivamente, la possibilit\u00e0 di correre a Roma. In una riunione della FISA tenuta a Montreal, nei giorni precedenti alla gara, venne deciso di riportare il Gran Premio del Belgio al 15 settembre. La gara, prevista per il 2 giugno, era stata annullata dopo le qualifiche, per il pessimo stato dell'asfalto.\nLa Tyrrell present\u00f2 il nuovo modello 014, a motore turbo Renault. La casa britannica immaginava di poter esordire nel Gran Premio di Francia. Il team statunitense \"Beatrice Haas\" annunci\u00f2 la sua volont\u00e0 di entrare nel campionato mondiale, entro fine estate. La vettura sarebbe stata una Lola, e il motore, con molta probabilit\u00e0, un turbo fornito dalla Ford.\nAspetti tecnici.\nLa Ferrari test\u00f2 un nuovo apparecchio della Magneti Marelli di controllo dei consumi, che per\u00f2 non venne portato in gara, per timore che potesse interferire con gli altri circuiti elettrici della monoposto. Chi mont\u00f2 un computer a questo scopo, sulla monoposto, fu invece l'Alfa Romeo, che impieg\u00f2 lo stesso utilizzato dalla McLaren.\nLa casa milanese mont\u00f2 anche dei nuovi pontoni laterali, provati i galleria del vento, e dei nuovi deflettori orizzontali. Tutti i piloti, su vetture motorizzate dalla Renault, tornarono a impiegare, in qualifica, il propulsore EF14 bis, su cui potevano essere montati dei turbo pi\u00f9 potenti.\nLa Honda port\u00f2 per la Williams una nuova versione del suo motore, la E, dotata di una corsa allungata. Questo permetteva maggiore potenza ai bassi regimi, e un pi\u00f9 ampio spettro di utilizzo, dai 8.500 giri (non pi\u00f9 9.500), agli 11.500. La casa nipponica forn\u00ec alla scuderia britannica anche un computer, per il controllo dei consumi. Sulla monoposto venne usata una radio trasmittente, che inviava ai box, in tempo reale, i dati sui consumi. Inoltre, sempre sulla vettura, vennero montati dei freni in carbonio, con sistema di raffreddamento a doppio condotto.\nAspetti sportivi.\nLa scuderia Zakspeed decise di non affrontare le due gara nordamericane, al fine di meglio preparare la sua vettura, per il resto della stagione. Risult\u00f2 iscritta alla gara anche la Spirit, che aveva ingaggiato il pilota locale Allen Berg. L'abbandono del campionato non permise alla scuderia di essere presente.\nAlla Brabham Marc Surer prese il posto di Fran\u00e7ois Hesnault. Il cambio era avvenuto gi\u00e0 per il Gran Premio del Belgio, gara poi annullata. Surer venne scelto dalla scuderia britannica per la sua esperienza col motore turbo BMW. Il pilota elvetico soffriva di un forte raffreddore, che per\u00f2 non gli imped\u00ec di prendere parte all'evento. La scuderia britannica festeggi\u00f2 il suo trecentesimo gran premio.\nQualifiche.\nResoconto.\nIl clima freddo al venerd\u00ec rese difficile per i piloti mandare in temperatura gli pneumatici. La mascola morbide vedeva un degrado subitaneo delle gomme posteriori,m prima ancora che quelle anteriori potessero entrare in temperatura. Inoltre la sessione fu anche penalizzata dall'arrivo della pioggia. Il migliore fu Michele Alboreto, della Ferrari, che fece segnare anche il nuovo record del circuito (1'25\"127). Subito dietro al pilota milanese si piazz\u00f2 Ayrton Senna, staccato di 2 decimi e mezzo, mentre Alain Prost, terzo, era staccato di oltre otto decimi dal miglior tempo.\nLa giornata fu anche caratterizzata da incidenti. Pierluigi Martini fin\u00ec contro un muretto a bordo pista, strisciando lungo lo stesso per oltre 200 metri. Il pilota fu illeso, ma la Minardi fin\u00ec danneggiata. All'Alfa Romeo entrambe le monoposto presero fuoco per un guasto alle turbine. Anche Thierry Boutsen fu vittima di un incidente.\nAl sabato le prove iniziarono con tre quarti d'ora di ritardo per un problema che riguardava il collegamento fra le varie postazioni dei commissari. Il primo pilota a ottenere un miglioramento notevole, rispetto al giorno precedente, fu Stefan Johansson, che sal\u00ec al quarto posto. In seguito Elio De Angelis ottenne 1'24\"577, nuovo record della pista, che gli valse la terza, e ultima, \"pole position\" della sua carriera in Formula 1. Alle sue spalle si inser\u00ec di nuovo Senna, mentre Alboreto, bloccato dalla rottura delle canalizzazioni dell'olio, nel suo migliore tentativo, non fece meglio del terzo tempo. Alboreto fu anche l'unico pilota a non riuscire a migliorarsi, rispetto ai tempi del giorno prima. Sulla monoposto del pilota milanese ci fu anche un principio d'incendio, spento subito dagli estintori della vettura. Un problema simili tocc\u00f2 pure a Nigel Mansell, che vide esplodere il motore della sua vettura, proprio davanti alla corsia dei box.\nProst, relegato in terza fila, fu penalizzato dalla rottura del motore, appena montato sulla sua McLaren. Fece male Niki Lauda, solo diciassettesimo, che si lament\u00f2 del fatto di non poter sfruttare la sua guida pulita, su una pista poco gommata, e venne anche penalizzato dal passaggio di un castoro sulla pista, in uno dei suoi migliori tentativi.\nRisultati.\nI risultati delle qualifiche furono i seguenti:\nGara.\nResoconto.\nPrima della gara Ayrton Senna fece sostituire il motore della sua Lotus, mentre sulla vettura di Elio De Angelis vennero sostituiti i turbo. Fu pi\u00f9 sfortunato Teo Fabi, costretto a partire dai box, col muletto, per un guasto alla pompa della benzina della vettura titolare. Tra l'altro il pilota della Toleman pot\u00e9 prendere il via solo quando i suoi avversari avevano gi\u00e0 percorso tre giri.\nDe Angelis mantenne il primo posto, alla partenza, seguito da Senna, poi Michele Alboreto, Derek Warwick, Stefan Johansson e Alain Prost. Fin\u00ec presto il gran premio per Nelson Piquet, col cambio non funzionante. Al secondo giro Patrick Tambay prese la posizione a Prost.\nAl terzo giro, la perdita di una barra antirollio, comport\u00f2 un testacoda per Warwick, che, fortunatamente, venne evitato da tutti gli altri concorrenti, e pot\u00e9 proseguire il suo impegno. Tre giri dopo Senna fu costretto ai box, per un problema di sovralimentazione. I meccanici trovarono staccato il raccordo tra il turbo sinistro e lo scarico. Il brasiliano rientr\u00f2 in gara, ma solo dopo 5 giri. Nello stesso giro anche Andrea De Cesaris fu autore di un testacoda, che lo port\u00f2 a colpire Manfred Winkelhock. Il tedesco si ritir\u00f2, mentre il pilota della Ligier riguadagn\u00f2 i box. Al rientro in pista si trov\u00f2 a rallentare de Angelis, per qualche curva.\nDe Angelis comandava, al decimo giro, con meno di 4 secondi di margine su Alboreto; seguivano Johansson, Tambay, Prost ed Eddie Cheever. Al sedicesimo giro Alboreto riusc\u00ec a passare al comando, dopo che, nel giro precedente, De Angelis era riuscito a rispondere agli attacchi del pilota della Ferrari. \nKeke Rosberg, in un tentativo di sorpasso su Warwick, mise due gomme sull'erba, e part\u00ec in testacoda. Il finlandese riprese la gara, pur dovendo passare ai box per cambiare gli pneumatici. Un altro pilota che and\u00f2 in testacoda fu Pierluigi Martini, dopo aver tamponato Tambay, nel corso di un doppiaggio del francese. Nello stesso giro Nigel Mansell prese la sesta piazza a Cheever.\nAl trentunesimo passaggio Philippe Alliot termin\u00f2 contro il muretto, distruggendo la sua vettura. Nella lotta per il comando De Angelis riusc\u00ec ad avvicinarsi ad Alboreto, ma una vettura sempre pi\u00f9 sottosterzante non permise al pilota romando di attaccare quello della Ferrari. Al quarantesimo giro il margine fra i due era di 4 secondi e 4 decimi. Johansson era staccato di 10 secondi e 8 decimi dal compagno di scuderia, mentre Tambay era a quasi 21 secondi. Al quarantatreesimo giro Rosberg pass\u00f2 Cheever, per il settimo posto.\nNei giri seguenti altri problemi tecnici afflissero De Angelis. La risposta del turbo non era pi\u00f9 lineare, e anche gli pneumatici sembravano aver perduto la loro performance. Questo permise a Johansson di avvicinarsi. La rottura di un pignone sulla Renault di Tambay consent\u00ec a Prost di passare il suo connazionale, al cinquantesimo giro. Il giro successivo vide anche il sorpasso, sulla linea dei box, di Johansson su De Angelis. Lo svedese riusc\u00ec a ridurre il margine che lo separava da Alboreto. Un malfunzionamento del propulsore sulla sua vettura spinse la scuderia italiana a indicare allo svedese di non attaccare il compagno di scuderia.\nAl cinquantacinquesimo passaggio Tambay cedette la sua posizione anche a Rosberg che, due giri prima, aveva passato il suo compagno di team Mansell. Il britannico impieg\u00f2 pochi giri per passare, anche lui, Tambay. Al sessantaduesimo giro Alain Prost pass\u00f2 De Angelis che, sei giri dopo, venne sorpassato anche da Rosberg.\nNegli ultimi giri Prost, che aveva meglio conservato gomme e benzina, divent\u00f2 una minaccia per Johansson. Un problema alla pompa della benzina consigli\u00f2 il francese a evitare attacchi. Nell'ultimo giro i tre piloti in testa vennero rallentati da De Cesaris, limitato da un guasto ai freni.\nMichele Alboreto conquist\u00f2 la sua quarta vittoria iridata, davanti al compagno di scuderia Stefan Johansson, al suo primo podio. Per la Scuderia Ferrari, alla novantesima vittoria nel mondiale, fu la prima doppietta dal Gran Premio d'Olanda 1983. Johansson fu il primo pilota svedese a podio, dai tempi di Ronnie Peterson nel Gran Premio d'Olanda 1978. Prost complet\u00f2 il podio. Il francese, cos\u00ec come Rosberg, si fermarono, senza benzina, poco dopo il traguardo.\nRisultati.\nI risultati del gran premio furono i seguenti:\nDecisioni della FISA.\nAl termine della gara la direzione di gara inflisse un minuto di penalit\u00e0 a Jacques Laffite per partenza anticipata. Il pilota francese, giunto settimo, scal\u00f2 in ottava posizione."}
{"id": "2428756", "revid": "149727", "url": "https://it.wikipedia.org/wiki?curid=2428756", "title": "Ernstthal", "text": ""}
{"id": "2428757", "revid": "287204", "url": "https://it.wikipedia.org/wiki?curid=2428757", "title": "Manuel Pavia", "text": ""}
{"id": "2428762", "revid": "599013", "url": "https://it.wikipedia.org/wiki?curid=2428762", "title": "Jamal Ma'aytah", "text": ""}
{"id": "2428765", "revid": "2196166", "url": "https://it.wikipedia.org/wiki?curid=2428765", "title": "Castello di Sassari", "text": "Il castello di Sassari ha origine nel XIV secolo, intorno al 1330 al tempo delle due ribellioni di Sassari alla Corona aragonese; durante le varie dominazioni della citt\u00e0 venne utilizzato per diversi scopi.\nDescrizione.\nLa forma di questa fortezza era trapezoidale con cinque torri agli angoli e una al centro della facciata, ai piedi della quale si accedeva tramite una porta posta a sud come le tre torri anteriori rivolte verso la parte pi\u00f9 alta del centro storico di Sassari. La facciata del castello risultava in pietra viva. Dinanzi al maniero fu costruito un fossato profondo diversi metri. Nel corso dei secoli questa misura difensiva fu rafforzata fino a divenire un barbacane, con percorsi sotterranei e bocche di fuoco rivolte verso il centro abitato. Ad oggi i lavori archeologici riguardano il suddetto barbacane.\nIl restauro.\nNel 2008 si \u00e8 scoperta una parte del piano terra e il portale d'ingresso del castello aragonese, presumibilmente relativi al cosiddetto \"antemurale\" ossia la struttura difensiva che anteponeva uno slargo alla fortezza, anche detta barbacane. Tale antemurale risulta di particolare interesse archeologico. I lavori consentirono di evidenziare, tra l'altro, il fossato del XV secolo ubicato sotto il giardino dell'attuale piazza Castello. Tale fossato in alcuni tratti sfiora i 9 metri di altezza. Attraverso una scala a chiocciola si accede alla torre del \u00abcampanone\u00bb. Le mura che si affacciavano verso il centro urbano erano dotate di fessure destinate verosimilmente a ospitare dei cannoni. I lavori archeologici hanno messo in rilievo diversi elementi di interesse, tra i quali una fontana di pietra a forma di fiore, una prigione medioevale ed una fabbrica di maioliche. \nNel novembre del 2009 si \u00e8 proceduto alla pulizia dell'antemurale ritrovato nella piazza De Honestis. Nel dicembre si \u00e8 provveduto a pavimentare con granito la parte posteriore della piazza, in rialzo rispetto all'antemurale. Si \u00e8 inoltre chiuso al pubblico l'ingresso del rifugio antiaereo della seconda guerra mondiale, ipotizzato in principio come uno degli ingressi turistici al maniero.\nA partire dal 2010 i lavori di consolidamento hanno riguardato il fossato di piazza Cavallino de Honestis. Il fossato presente in questa piazza \u00e8 stato ricoperto e reso visitabile dall'interno della fortezza. Esternamente una struttura di metallo e cristalli consente di vedere parte del monumento.\nIl fiore di pietra.\nNell'aprile del 2009 gli archeologi hanno riportato alla luce un fiore di pietra a livello strada nell'area del castello. Il fiore, formato da 5 petali, era adibito a fontana sin dal 1890, anno di inaugurazione dell'acquedotto di Sassari. L'area tuttavia risultava ricca di falde acquifere gi\u00e0 dal medioevo. Sia Enrico Costa che Giovanni Francesco Fara, infatti, nei loro scritti menzionano una fontana nei pressi del castello ossia della porta di Capo di Villa gi\u00e0 nel 1850. Nel 1840 nello scavo di un pozzo si scopr\u00ec una dragonara collegata con la fontana di Rosello. \u00c8 possibile che al tempo del Fara le acque arrivassero proprio nei pressi del maniero.\nSi tratterebbe dunque del dimenticato \"Pozzo Regio\", una fontana circolare in pietra, con zampilli e acque limpide e non salmastre come nella maggioranza delle fonti di Sassari. Questa tesi \u00e8 confortata dalle ispezioni effettuate dagli speleologi che parlano di una vecchia fonte che scorre nel sottosuolo urbano. Fin dal medioevo, per giungere alla fonte era necessario calarsi e percorrere il sottosuolo 12 metri, facendosi largo in un passaggio sotterraneo accessibile dal cuore di Sassari, poich\u00e9 adiacente alla torre del Campanone. In quell'area sorge il giardino dell'omonima piazza.\nL'acqua, - sostengono gli speleologi sassaresi - \u00e8 trasparente. Comunemente tali passaggi allagati vengono definiti con il termine di dragonaie ossia le antiche fonti della citt\u00e0 causate dal terreno calcareo tipico del territorio.\nI rifugi antiaerei.\nGli scavi archeologici del 2008 hanno inoltre riportato alla luce uno dei due rifugi antiaerei di piazza Castello utilizzati dai sassaresi durante la Seconda guerra mondiale. Attualmente \u00e8 accessibile un solo rifugio e le scale d'ingresso sono state riportate alla luce nel marzo del 2009, ma in base al progetto preliminare della nuova piazza, i gradini verranno coperti dalla pavimentazione e da un tombino. Si ipotizza che nel fossato dove sono stati ritrovati i bastioni, di fronte al giardino, possa esserci un collegamento con questo rifugio. Questo ricovero antiaereo si sviluppa per 150 metri nel sottosuolo e una diramazione arriva fino al palazzo delle Poste. Le volte sono alte 4 metri e le gallerie sono larghe 3 metri. Durante la realizzazione del rifugio antiaereo, i cavatori intercettarono il cunicolo che consentiva l'accesso alla sorgente sotterranea adiacente alla torre del Campanone. Non \u00e8 un caso che, sulla volta della galleria \"moderna\", sia visibile l'antico percorso, quasi certamente medievale, che sale in superficie in corrispondenza dei giardini della piazza.\nLe carceri medioevali.\nAll'interno del monumento sono state ritrovate sempre nel 2008 diverse stanze utilizzate nei secoli anche come prigioni. \u00c8 possibile vedere all'interno delle celle i disegni e i bassorilievi scavati sulle pareti di pietra, spesso di carattere religioso e macabro, effettuati dai carcerati secoli fa. Si ipotizza che le prigioni siano state usate anche come cisterne.\nLa fabbrica di maioliche.\nAdiacente al castello si trovava, gi\u00e0 dal 1500 una fabbrica di maioliche i cui resti della produzione sono recentemente venuti alla luce.\nL'apertura al pubblico.\nLa parte visitabile del castello \u00e8 quella relativa al bastione del XVI secolo, il cosiddetto \"antemurale\". Da qui si ha accesso a diversi metri di corridoi, distinti su due piani, all'interno dei quali trovavano collocazione i cannoni rivolti verso la citt\u00e0. Il monumento \u00e8 visibile attraverso una struttura di protezione ed accesso alle gallerie sotterranee illuminate mediante Led; al livello della piazza \u00e8 stata sistemata a verde parte della copertura di accesso e realizzata un'area vetrata che permette l'illuminazione naturale dell'antemurale. Sono presenti due ingressi: uno di accesso a monte dell'area archeologica e uno di uscita attraverso la scala interna originaria. Dalla partenza si accede, attraverso una passerella, alla parte bassa del fossato. Da qui si entra nell'area inferiore, che si sviluppa per circa 60 metri. Attraverso la scala interna \u00e8 possibile accedere al livello superiore che propone un tragitto pi\u00f9 breve, poich\u00e9 il cunicolo ha un'estensione minore; al termine si pu\u00f2 uscire attraverso la seconda bussola. L'inaugurazione dell'area archeologica \u00e8 avvenuta nel dicembre 2011..\nStoria.\nIn epoca di dominazione spagnola venne utilizzato come sede del presidio armato agli ordini del governatore della citt\u00e0. Dal 1563 fu l'unica sede della Inquisizione in Sardegna mentre in epoca sabauda fu utilizzata come caserma del Regio Esercito italiano fino al 1877, anno della parziale demolizione. Nel castello furono rinchiusi prigionieri ed eseguite condanne capitali. La prigione del maniero, infatti, fu prevalentemente nobiliare ed ecclesiastica.\nLa demolizione.\nNel 1877, anche per fare posto alla caserma Lamarmora, sede attuale della fanteria meccanizzata dell'Esercito Italiano Brigata Sassari che ora occupa parte della cosiddetta \"piazza Castello\", si decise di eliminare la fortezza simbolo della precedente dominazione sulla citt\u00e0. I Savoia decisero, con l'appoggio del consiglio comunale, governato dalla Sinistra liberale, di far abbattere l'antica costruzione e di dotare le cosiddette \"appendici\" della citt\u00e0 di nuove piazze e portici. L'abbattimento, tuttavia, non fu completo: una parte del castello, nella parte bassa della omonima piazza, non fu totalmente rasa al suolo. Durante gli scavi del 2008 e 2009 furono riportati alla luce i basamenti delle mura, soprattutto interne. La piazza presumibilmente fu livellata, ma rimasero sotto il livello stradale diversi metri di fortificazione. In alcuni punti, soprattutto dov'\u00e8 situato il barbacane, si salvarono ben due piani di fortificazioni. Una parte dell'attuale caserma \u00e8 costruita sopra le fondamenta del castello. Nella piazza antistante l'antemurale difensivo fu inserito un giardino, ad oggi presente ma chiuso al pubblico."}
{"id": "2428768", "revid": "320578", "url": "https://it.wikipedia.org/wiki?curid=2428768", "title": "Reale Accademia di Italia", "text": ""}
{"id": "2428769", "revid": "1297028", "url": "https://it.wikipedia.org/wiki?curid=2428769", "title": "Comune indipendente", "text": "Portano il titolo di \"Comune indipendente\" (in tedesco \"Selbst\u00e4ndige Gemeinde\") alcune citt\u00e0 e alcuni comuni del \"Land\" tedesco della Bassa Sassonia che, oltre ai compiti tipici di un comune, svolgono anche quelli delle comunit\u00e0 amministrative della Germania.\nIl titolo \u00e8 attribuito a tutte le citt\u00e0 del \"Land\" con popolazione superiore ai 30.000 abitanti, e ad alcune citt\u00e0 particolarmente importanti con popolazione compresa fra i 20.000 ed i 30.000 abitanti.\nIl titolo di \"Comune indipendente\" d\u00e0 poteri pi\u00f9 limitati rispetto alla \"Grande citt\u00e0 indipendente\" del \"Land\"."}
{"id": "2428773", "revid": "640277", "url": "https://it.wikipedia.org/wiki?curid=2428773", "title": "Phaethon lepturus", "text": "Il fetonte codabianca (Phaethon lepturus, Daudin 1802) o fetonte beccogiallo \u00e8 una specie di uccello dell'ordine dei Fetontiformi. Il fetonte codabianca appartiene alla famiglia dei fetonti, che conta altre due specie.\nDescrizione.\nIl fetonte codabianca \u00e8 un uccello di mare snello, dal piumaggio principalmente bianco, lungo circa 71\u201380\u00a0cm incluse le lunghe timoniere centrali della coda che ne raddoppiano la lunghezza totale. L'apertura alare \u00e8 di circa 89\u201396\u00a0cm e le ali hanno una banda nera sulla parte interna. Il becco \u00e8 giallo-arancio o arancio-rosso. Sugli occhi ha una breve macchia nera. I due sessi sono simili anche se in media i maschi posseggono le timoniere della coda pi\u00f9 lunghe. Queste penne mancano nei pulli, che hanno anche un piumaggio sottilmente barrato sul dorso ed il becco giallo-verde. La sottospecie \"P. l fulvus\" ha un piumaggio bianco dorato.\nSistematica.\n\"Phaethon lepturus\" ha sei sottospecie:\nDistribuzione e habitat.\nQuesto uccello \u00e8 diffuso nelle aree tropicali di tutti gli oceani ad eccezione del Pacifico orientale. In particolare \"P. l. lepturus\" vive nell'Oceano Indiano; \"P. l fulvus\" vive su Christmas Island; \"P. l. dorotheae\" vive nel Pacifico tropicale occidentale e centrale; \"P. l. catesbyi\" vive nei Caraibi e sulle Bermude; \"P. l. ascensionis\" vive sull'Isola di Ascensione; infine \"P. l. europae\" vive su Europa e nel Canale di Mozambico.\nBiologia.\nI fetonti codabianca nidificano sulle isole tropicali. La femmina depone un solo uovo sul terreno spoglio o su una sporgenza di una scogliera. Quando non sono nella colonia, diventano uccelli solitari e si allontanano percorrendo anche grandi distanze.\nSi cibano di pesci e di calamari catturati nelle vicinanze della superficie poich\u00e9 sono deboli nuotatori.\nIl richiamo \u00e8 un alto grido simile ad un \"chiii-chiii-crrt-crrt-crrt\"."}
{"id": "2428793", "revid": "1305772", "url": "https://it.wikipedia.org/wiki?curid=2428793", "title": "German Open", "text": ""}
{"id": "2428795", "revid": "1427733", "url": "https://it.wikipedia.org/wiki?curid=2428795", "title": "Manchester United Football Club 1993-1994", "text": "Rosa.\nAllenatore: Alex Ferguson"}
{"id": "2428815", "revid": "118712614", "url": "https://it.wikipedia.org/wiki?curid=2428815", "title": "Buchholz in der Nordheide", "text": "Buchholz in der Nordheide \u00e8 una citt\u00e0 di 38.162 abitanti della Bassa Sassonia, in Germania.\nAppartiene al circondario (\"Landkreis\") di Harburg (targa WL).\nBuchholz si fregia del titolo di \"Comune indipendente\" (\"Selbst\u00e4ndige Gemeinde\").\nAmministrazione.\nGemellaggi.\nBuchholz \u00e8 gemellata con:"}
{"id": "2428816", "revid": "122064903", "url": "https://it.wikipedia.org/wiki?curid=2428816", "title": "Bannack", "text": "Bannack \u00e8 una citt\u00e0 fantasma nella Contea di Beaverhead in Montana, Stati Uniti. Situato sul fiume Beaverhead, a circa da dove si unisce con il Beaverhead Red Rock River a sud di Dillon.\nStoria.\nFondata nel 1862 col nome \"Bannock Indians\", \u00e8 stato il sito del Montana dove per la prima volta \u00e8 avvenuta una grande scoperta d'oro nel 1862; \u00e8 brevemente diventata la capitale del Montana nel 1864, fino a quando la capitale fu trasferita a Virginia City. Bannack ha continuato comunque ad esistere come citt\u00e0 mineraria, anche se con una diminuzione della popolazione. L'ultimo residente risale al 1970.\nAl suo apice, Bannack aveva una popolazione di circa tremila abitanti. Ci sono tre alberghi, tre panifici, tre negozi di fabbri, due stalle, due mercati delle carni, un emporio, un ristorante, una birreria, una sala biliardo, e quattro \"saloon\". Tutti gli edifici sono stati costruiti con tronchi, alcuni avevano false decorazioni sulla facciata.\nCuriosit\u00e0.\nLa famosa serie a fumetti \"Tex\", edita dalla Sergio Bonelli Editore, ha ambientato una storia nella citt\u00e0 di Bannock, Montana, chiaramente ispirata alla reale citt\u00e0 e alle vicende storiche l\u00ec avvenute. Si tratta della storia uscita negli albi 407-409, dal titolo \"Il passato di Carson\". Qualche anno dopo la vera citt\u00e0 di Bannack fu citata anche nella saga di Magico Vento in una altra avventura basata sulle vicende storiche dell'area."}
{"id": "2428817", "revid": "66395871", "url": "https://it.wikipedia.org/wiki?curid=2428817", "title": "Motori a scoppio", "text": ""}
{"id": "2428822", "revid": "47767", "url": "https://it.wikipedia.org/wiki?curid=2428822", "title": "Achim", "text": ""}
{"id": "2428823", "revid": "1305772", "url": "https://it.wikipedia.org/wiki?curid=2428823", "title": "Verden", "text": ""}
{"id": "2428825", "revid": "729019", "url": "https://it.wikipedia.org/wiki?curid=2428825", "title": "Wiener Stadthallenturnier", "text": "Il Wiener Stadthallenturnier \u00e8 la pi\u00f9 prestigiosa competizione di calcio da sala austriaca, e si tiene annualmente a Vienna, tradizionalmente durante la pausa invernale del campionato. La prima edizione fu disputata nel 1959.\nInventore del torneo \u00e8 considerato Josef Argauer, detto \"Pepi\", all'epoca co-selezionatore della Nazionale.\nStoria.\nIl torneo ha visto il netto dominio dei \"violette\" dell'Austria Vienna, con ben 19 titoli. Recentemente per\u00f2 ha costituito occasione per squadre di divisioni inferiori, di confrontarsi ad alto livello con i rappresentanti dei pi\u00f9 prestigiosi club del Paese. Nel corso degli anni la competizione ha ottenuto grande popolarit\u00e0, soprattutto nel decennio degli anni settanta, che vide scendere in campo anche grandi squadre tedesche, come TSV 1860 e Bayern di Monaco, con le loro grandi stelle, del calibro di Franz Beckenbauer, Sepp Maier e Gerd M\u00fcller.\nCon la riforma del 1998 il torneo fu disputato da squadre provenienti da tutta l'Austria ma, togliendo ai tradizionali club viennesi il ruolo di protagonisti, ha visto diminuire notevolmente l'interesse del pubblico, tanto che due edizioni (2006 e 2008) non si sono neanche disputate. Oggi, \u00e8 stata ripristinata la formula originale, nella speranza di riavvicinare i tifosi alla competizione. L'edizione 2009 \u00e8 stata vinta, per la prima volta nella storia, dal First Vienna.\nNel 2010 il torneo non ha avuto luogo."}
{"id": "2428827", "revid": "310175", "url": "https://it.wikipedia.org/wiki?curid=2428827", "title": "Classe Queen Elizabeth", "text": "Tre diverse classi di navi da guerra della Royal Navy britannica hanno avuto questo nome: "}
{"id": "2428828", "revid": "404137", "url": "https://it.wikipedia.org/wiki?curid=2428828", "title": "Quis separabit?", "text": ""}
{"id": "2428842", "revid": "300067", "url": "https://it.wikipedia.org/wiki?curid=2428842", "title": "Daniel O'Sullivan", "text": ""}
{"id": "2428849", "revid": "1272592", "url": "https://it.wikipedia.org/wiki?curid=2428849", "title": "Personaggi di Dr. House - Medical Division", "text": "Questa voce contiene un elenco dei personaggi presenti nella serie televisiva Dr. House - Medical Division ideata da David Shore.\nLe vicende dei seguenti personaggi si svolgono nell'immaginario ospedale universitario Princeton-Plainsboro Teaching Hospital situato a Princeton, nel New Jersey.\nPersonaggi principali.\nSquadra diagnostica.\nStagioni 1-3.\nLa squadra di diagnostica originale era composta dalla dottoressa Cameron, dal dottor Chase e dal dottor Foreman. Dalla quarta stagione Chase e Cameron continuano ad apparire saltuariamente nella serie: su richiesta danno consigli ai nuovi colleghi del reparto di diagnostica oppure partecipano direttamente ai casi medici in cui l'occasione lo richiede.\nStagione 4-5.\nDopo gli eventi dell'episodio finale della terza stagione, House d\u00e0 inizio a una lunga competizione per selezionare una nuova squadra diagnostica, eliminando progressivamente i \"concorrenti\" da un iniziale gruppo di 40 candidati. La contesa per il ruolo di assistente di House si protrae per la prima met\u00e0 della quarta stagione, dal secondo episodio \"Una donna vera\" al nono \"Giochi\". La squadra diagnostica definitiva \u00e8 formata dal dottor Foreman e dai tre \"concorrenti vincitori\": il dottor Taub, il dottor Kutner e \"Tredici\".\nPersonaggi minori.\nFamiliari.\nNel corso della serie compaiono o vengono nomitati diversi familiari o amanti dei personaggi principali."}
{"id": "2428850", "revid": "729019", "url": "https://it.wikipedia.org/wiki?curid=2428850", "title": "Basij", "text": "Il basij (sostantivo singolare persiano che letteralmente significa \"mobilitazione\", , gli appartenenti sono detti basiji); oppure basij-e mosta\u1e0d\u02bfafin, letteralmente \"mobilitazione degli oppressi\"; ufficialmente Nirouy-e moqavemat-e basij ovvero \"Forza di resistenza e di mobilitazione\" () \u2014 \u00e8 una forza paramilitare iraniana fondata per ordine dell'Ayatollah Ruhollah Khomeini nel novembre del 1979. Il \"Basij\" \u00e8 subordinato e riceve ordini dall'Esercito dei guardiani della rivoluzione islamica iraniana (i cosiddetti \"pasdaran\").\nOriginariamente consisteva di giovani di sesso maschile \"o troppo giovani o troppo anziani per il servizio militare regolare\", chiamati appunto \"basiji\" (sostantivo singolare che significa \"combattente volontario\"). Il \"Basij\" \u00e8 forse pi\u00f9 noto per aver fornito volontari che si offrivano di condurre attacchi a ondate contro gli Iracheni durante la guerra Iran-Iraq, particolarmente attorno a Bassora. Attualmente il \"basij\" serve come forza ausiliaria impegnata in attivit\u00e0 quali la tutela dell'ordine pubblico in momenti di emergenza, oppure ad assicurare il servizio sociale, a organizzare le cerimonie religiose pubbliche, a compiti di polizia incaricata di vegliare sulla \"morale islamica\" e ad ostacolare le attivit\u00e0 dei dissidenti del regime religioso iraniano. Ha una sua sede nella maggior parte delle principali citt\u00e0 dell'Iran.\nOrigini.\nIl leader rivoluzionario iraniano, l'ayatollah Ruhollah Khomeini emise un decreto per fondare il \"Basij\", inteso come \"grande milizia del popolo\", nel novembre 1979. Si dice che egli avesse stabilito che \"un Paese con 20 milioni di giovani deve avere 20 milioni di fucilieri o una milizia con 20 milioni di soldati; un simile Paese non sar\u00e0 mai distrutto\". Almeno all'origine, il \"Basij\" fu aperto a coloro che avevano meno di 18 anni e che avevano superato i 45 anni, e a tutte le donne. La milizia era un fattore importante durante la guerra Iran-Iraq (1980-1988). In quella guerra, un gran numero di minorenni \"basiji\" fu sacrificato sui campi minati dagli Iracheni, convinti a far ci\u00f2 per diventare santi martiri ( \"shah\u00ecd\" ) dell'Islam, facendo loro cantare canzoni sul tema della Battaglia di Karbala, in cui l'Imam sciita Hoseyn, il massimo martire dell'epopea sciita, fu ucciso coi suoi parenti e seguaci dalle forze omayyadi a lui ostili. Dalla primavera del 1983 il \"Basij\" addestr\u00f2 2,4 milioni di Iraniani all'uso delle armi e 450.000 di loro furono mandati al fronte. Dopo la guerra, il \"Basij\" fu riorganizzato e progressivamente divenne uno dei \"primi garanti della sicurezza interna del regime iraniano islamico\".\nOrganizzazione.\nIl \"Basij\" fruisce di una rete quasi del tutto decentralizzata, con branche presenti nella maggior parte delle moschee iraniane. Sottogruppi del \"Basij\" sono presenti nell'Universit\u00e0, tra gli studenti e nelle strutture tribali iraniane. Tra i basij studenteschi, i membri delle scuole medie sono chiamati \"Cercatori\" (Peyandegan) e quelli delle scuole medie superiori \"Avanguardia\" (Pishgaman).\nL'attuale comandante dei \"basiji\" \u00e8 Mohammad Reza Naqdi, nominato nell'ottobre 2009, ha sostituito Hasan Taeb. Il primo vice-comandante, il generale Mirahmadi, \u00e8 stato formalmente insediato il 4 settembre 2005. Il comandante di Tehran \u00e8 Seyyed Mohammad Haj Aqamir. Il vice-comandante per Teheran \u00e8 il generale Ahmad Zolqadr, formalmente insediato il 5 settembre 2005; il nuovo comandante del \"Basij\" a Tabriz \u00e8 il brigadier generale Mohammad Yusef Shakeri, entrato in carica il 29 settembre 2005.\nSecondo Radio Free Europe, la spina dorsale del \"Basij\" \u00e8 costituita da 2.500 miliziani dei battaglioni \"al-Zahr\u0101\" (interamente femminile) e dai \"battaglioni \u02bf\u0100shur\u0101\" (interamente maschili), ognuno dei quali forte di 300\u2013350 persone. L'IRGC intende dotare il 30 % di questi battaglioni con armamento semi-pesante e pesante. Tuttavia, tutti i componenti di questi battaglioni sono addestrati a usare armi leggere e fucili. Inoltre, dal 2007 il \"Basij\" ha istituito \"30.000 nuove cellule combattenti, ognuna delle quali forte di 15-20 membri, chiamati Karbala e Zolfaqar)\". Le cellule \"cooperano strettamente\" con l'esercito dei Guardiani della Rivoluzione Islamica.\nObblighi.\nDopo la fine nel 1988 della guerra Iran-Iraq, il numero dei posti di blocco di \"basiji\" decrebbe fortemente, ma il \"Basij\" era ancora attivo nel monitorare le attivit\u00e0 dei cittadini. I \"basiji\" imponevano lo hijab, arrestavano le donne per violazione delle norme relative all'abbigliamento, imprigionavano i giovani per la loro partecipazione a feste cui prendevano parte uomini e donne o per accompagnarsi in pubblico con persone dell'opposto sesso, con cui non avevano rapporti di parentela, sequestravano materiale \"indecente\" e antenne satellitari con cui potevano vedere spettacoli su emittenti straniere. Accanto alle azioni repressive attuate dalla polizia e ai \"raid\" condotti dagli Ansar-e-Hezbollah, il \"Basij\" \u00e8 stato attivo in anni recenti nel sopprimere manifestazioni studentesche in Iran. I \"basiji\" sono stati a volte differenziati rispetto agli Ansar per essere maggiormente \"disciplinati\" e per non abbandonarsi a indiscriminati e selvaggi pestaggi.\nNel 1988 organizzazioni universitarie dei \"basiji\" furono istituite nei campus universitari per combattere la \"Occidentossicazione\" e le potenziali dimostrazioni studentesche contro il governo.\nIl \"Basij\" agisce anche come servizio d'emergenza ed \u00e8 ufficialmente mobilitato in caso di terremoti e altri disastri naturali o umani.\nIl 23 novembre 2000 nel quadro di esercitazioni di difesa urbana in Iran, \"basiji\" armati hanno preso posizione nelle strade e in postazioni d'interesse strategico.\nReviviscenza.\nGlobalSecurity.org riferisce che il \"basij\" sembra \"aver conosciuto una sorta di revival sotto l'amministrazione del presidente Mahmud Ahmadinejad.\"\nNon manca chi crede che il mutamento di finalit\u00e0 del \"basij\", dalla missione originaria di combattere in difesa dell'Iran nella guerra Iran-Iraq all'attuale impegno di vigilare sulla sicurezza interna del regime iraniano l'abbia condotto a una perdita vistosa di prestigio e di consenso.\nA fine settembre 2005, il \"Basij\" ha condotto una serie di esercitazioni di difesa urbana in tutto il Paese. Il suo primo vice-comandante ha annunciato la creazione di 2.000 \"Battaglioni Ashura\" all'interno dell'organizzazione, con responsabilit\u00e0 di vigilare sulle manifestazioni pubbliche.\nIl governo iraniano ha elaborato una serie di piani per tenere in vita e in efficienza il \"Basij\". Tra essi quello della necessit\u00e0 di enfatizzare di progetti quali quello dello sviluppo del \"Basij\" (Basij-e Sazandegi).\nL'Agenzia Fars News ha dichiarato: \"Fra i compiti pi\u00f9 rilevanti del \"Basij\" vi \u00e8 quello di incrementare incessantemente la sicurezza, di rafforzare lo sviluppo delle infrastrutture, di equipaggiare la resistenza di base, [e] di accrescere le assunzioni\", ha sottolineato Hejazi. Egli ha descritto la \"proibizione del vizio e la promozione della virt\u00f9\" nella societ\u00e0 come la \"politica divina\" del \"Basij\".\"\nConsistenza numerica del personale.\nSecondo la GlobalSecurity.org, \"la dimensione precisa del \"Basij\" \u00e8 una questione aperta\". Mentre le fonti ufficiali iraniane \"parlano frequentemente di 20 milioni di unit\u00e0\", ci\u00f2 appare un semplice basarsi su quanto aveva indicato l'Ayatollah Khomeyni nel decreto del novembre 1979 che indicava quale sarebbe potuta essere la dimensione della milizia popolare.\nSecondo l'Agenzia giornalistica iraniana IRNA, vi sono attualmente 12,5 milioni di membri del \"Basij\", 5 milioni dei quali sono donne. I comandanti del \"Basij\" hanno parlato di una cifra oscillante fra gli 11 milioni di componenti e i 13,6 milioni.\nTuttavia osservatori indipendenti stimano che la forza vari tra le 3 milioni di unit\u00e0, la consistenza del \"Basij\", con un minimo di 400.000 aderenti. Uno studio del 2005 del Center for Strategic and International Studies di Washington, reputa che il numero sia di 90.000 persone a tempo pieno, dotati di uniforme e in piena attivit\u00e0, e di 300.000 riservisti, e di circa 1 milione di uomini che possono essere mobilitati in caso di necessit\u00e0.\nProfilo dei membri e loro benefici.\nL'appartenenza al \"Basij\" \u00e8 riservata ai ragazzi pi\u00f9 giovani dell'et\u00e0 prevista per l'arruolamento nelle forze armate iraniane e agli anziani che abbiano da poco completato il loro servizio militare.\nIl tipico membro \u00e8 per lo pi\u00f9 di sesso maschile (ma vi sono anche appartenenti di sesso femminile) di et\u00e0 superiore comunque ai 12 anni. Ai membri del \"Basij\" normalmente vengono ridotti vari mesi di servizio militare obbligatorio quando arriva il momento del suo assolvimento, che in Iran \u00e8 di almeno 21 mesi per ogni uomo idoneo alle armi. Durante la guerra Iran-Iraq fu pi\u00f9 facile ai \"basiji\" garantirsi l'ingresso agli studi universitari, dal momento che il regime garantiva quote riservate alle persone coinvolte attivamente nello sforzo bellico. I componenti del \"Basij\" sono spesso assunti in modo pi\u00f9 semplice rispetto a chi non appartiene a questa organizzazione, specialmente nei lavori che coinvolgono la sicurezza.\nDal momento che il \"Basij\" \u00e8 un'organizzazione paramilitare su base volontaria, alla maggior parte dei \"basiji\" non \u00e8 consentito portare armi da fuoco, eccezion fatta per occorrenze particolari. Ci\u00f2 comporta che solo il 25% circa del \"Basij\" porta armi da fuoco, di norma un AK-47. Tuttavia non v'\u00e8 una specifica regola che affermi che essi non possono usare ogni altro tipo di arma propria o impropria: fatto questo che ha scatenato il maggior numero di controversie\nControversie circa i diritti umani.\nDurante tali manifestazioni la televisione ha spesso mostrato i \"basiji\" percorrere, armati di bastone, le vie della capitale iraniana a bordo di motociclette, mostrandone alcune date alle fiamme dai manifestanti dopo averne fatto bruscamente scendere gli occupanti."}
{"id": "2428853", "revid": "122936743", "url": "https://it.wikipedia.org/wiki?curid=2428853", "title": "Terry McGinnis", "text": "Terrence \"Terry\" McGinnis \u00e8 un personaggio immaginario della televisione e dei fumetti della DC Comics, creato da Alan Burnett, Paul Dini, Glenn Murakami e Bruce Timm. Comparso per la prima volta nel primo episodio in due parti \"Rinascita\" della serie d'animazione \"Batman of the Future\", della quale \u00e8 il protagonista, in seguito gli sono state dedicate numerose serie a fumetti. Nell'edizione originale \u00e8 doppiato da Will Friedle, mentre in italiano da Nicola Bartolini Carrassi.\n\u00c8 l'erede di Bruce Wayne al manto di Batman e in seguito si scopre esserne anche il figlio biologico. Ci si riferisce a lui anche con i soprannomi \"Batman II\", \"Batman del futuro\", \"Il cavaliere del domani\", \"Il secondo cavaliere oscuro\" e \"Il cavaliere oscuro del domani\". Secondo il sito \"IGN\" il nuovo Batman, pur avendo notevoli differenze con Bruce Wayne, \u00e8 un Batman coraggioso ed eroico e degno erede del suo mantello.\nConcezione e sviluppo.\nTerry McGinnis \u00e8 stato creato da Alan Burnett, Paul Dini, Glenn Murakami e Bruce Timm per la serie televisiva animata \"Batman of the Future\", seguito di \"Batman - Cavaliere della notte\", originariamente previsto solo per il DC Animated Universe. Almeno inizialmente, alcuni degli ideatori del personaggio erano scettici su un nuovo Batman adolescente.\nStoria editoriale.\nFumetti del DCAU.\nNel marzo 1999 compare in una serie limitata di sei numeri ispirata alla serie ed edita in Italia. I primi due numeri sono la fedele trasposizione dell'episodio in due parti \"Rinascita\", primo della serie, mentre gli altri quattro numeri sono storie originali. Dal novembre 1999 fino all'ottobre 2001 \u00e8 stata rilasciata una serie regolare di 24 numeri. Terry \u00e8 apparso anche in \"Superman Adventures\" n. 64. La storia vede Terry/Batman che viaggia fino al presente e si unisce con Superman contro una versione futuristica di Brainiac. Nel 2001 compare anche nell'adattamento a fumetti del film d'animazione \"Batman of the Future - Il ritorno del Joker\" del 2000.\nFumetti del DC Universe.\nPer lungo tempo, il personaggio non \u00e8 stato considerato nella \"timeline\" del DC Universe. Nell'universo alternativo Terra-12 compare una versione di Terry McGinnis e di altri personaggi della serie animata. Nel n. 700 della serie \"Batman\", lo sceneggiatore Grant Morrison ha dichiarato che Terry McGinnis \u00e8 un personaggio esistente nel futuro del DC Universe, anche se le sue origini e le circostanze grazie al quale \u00e8 diventato Batman sono diverse. In questo stesso numero, il mentore di Terry non \u00e8 Bruce, ma Damian Wayne, che \u00e8 diventato il terzo Batman dopo Bruce Wayne e Dick Grayson (quindi Terry \u00e8 il quarto Batman).\nNuovi 52 - \"Futures End\".\nNel reboot di tutto l'universo DC, Terry Mcginnis \u00e8 nuovamente il Batman del futuro nella miniserie \"Futures End\". Terry torna indietro nel tempo per affrontare la minaccia Brother Eye. Al termine della miniserie verr\u00e0 ucciso dal cyborg Batman/Joker e ceder\u00e0 il mantello a Tim Drake, affidandogli la missione di eliminare Brother Eye. La serie si conclude con il viaggio nel futuro di Tim Drake nei panni di Batman Beyond.\nNuovi 52 - \"Batman Beyond\".\nLa serie comincia con Tim Drake nei panni di Batman Beyond.\nNella prima parte della serie, Terry non appare (essendo egli morto durante gli eventi di Futures end).\nDopo la sconfitta di Brother Eye per mano di Tim si scoprir\u00e0 che, a causa dei salti temporali, Terry non \u00e8 mai morto ma \u00e8 stato ipnotizzato da Spellbinder.\nAlla fine della serie Tim Drake riuscir\u00e0 a sconfiggere Spellbinder e a riportare alla ragione il giovane Mcginnis. La serie termina con Tim Drake che restituisce il mantello del cavaliere oscuro a Terry Mcginnis.\nIl personaggio.\nTerry ha molto poco in comune con Bruce: in giovent\u00f9 \u00e8 stato un teppista e un ladruncolo ma, redento da mesi di riformatorio e dall'amore per Dana Tan, oltre che dalla volont\u00e0 di non dare pi\u00f9 dispiaceri ai suoi genitori, vanta tutte le capacit\u00e0 fisiche e mentali di Wayne, sebbene meno sviluppate a causa della minore esperienza. Con il mentore ha in comune anche i concetti di giustizia e la sistematica applicazione della legge del terrore sui criminali.\nAnche come Cavaliere oscuro, tuttavia, Terry ha un temperamento molto differente da quello di Bruce: mentre questi era taciturno e prediligeva l'azione veloce, Terry \u00e8 quasi logorroico con i suoi avversari e tende a psicanalizzarli durante il combattimento, il che spesso li fa cadere nel panico. Si pu\u00f2 dire che la sua innata comprensione psicologica costituisce la sua vera arma mentale: questo dettaglio lo accomuna al Joker e lo rende molto poco sopportabile agli occhi del folle clown del crimine, tanto che questi gli si rivolge indicandolo animosamente come \"finto Batman\" ed arrivando ad arrabbiarsi quando, durante il combattimento, Terry inizia, appunto, a psicanalizzarlo, mettendo a nudo le ragioni per cui Joker sia stato per cos\u00ec tanti anni ossessionato da Bruce.\nFisicamente Terry \u00e8 identico al giovane Bruce, presentando capelli corti scuri e occhi sottili e azzurri. Da ragazzo la somiglianza con il suo mentore era minima, ma da adulto i lineamenti marcati e il mento squadrato lo rendono un sosia perfetto del primo Batman (in seguito si scoprir\u00e0 che questa somiglianza \u00e8 dovuta alla clonazione); Terry ha tuttavia le labbra pi\u00f9 sottili e il naso pi\u00f9 fine, evidentemente per via del DNA materno. Anche a causa del suo aspetto, Terry ha successo con le donne quanto ne aveva Bruce e durante la serie, proprio come l'originale Batman, ha diversi flirt con ragazze affascinanti. Terry tuttavia non \u00e8 un playboy come Bruce, restando sempre fedele alla sua Dana (ha intrapreso relazioni con altre donne solo durante pause con questa; l'unica veramente importante \u00e8 stata Melanie Walker). Altra grande differenza rispetto a Bruce \u00e8 che Terry arriva al punto di prendere la decisione di sposarsi.\nBiografia del personaggio.\nIl progetto \"Batman of the Future\".\nDecenni prima di quanto narrato nella serie, la genetista Amanda Waller, prese le distanze dalle sue precedenti attivit\u00e0 criminali, divenne un'ammiratrice della Justice League e in particolare di Batman, di cui ammirava il fatto che seppur sprovvisto di superpoteri si ergeva contro i criminali rischiando la vita pi\u00f9 di chiunque altro. Scoperta la vera identit\u00e0 e le motivazioni dell'eroe e sapendo che in quanto semplice umano il mondo avrebbe avuto bisogno di un secondo Batman prima o poi, decise di creare lei stessa il Cavaliere oscuro del futuro.\nDopo aver ottenuto un campione di sangue di Bruce da cui estrarre il suo corredo genetico, la Waller lanci\u00f2 il progetto \"Batman of the Future\" (in originale \"Batman Beyond\", in italiano \"Oltre Batman\") forte della sua esperienza al Cadmus. Il secondo passo verso la realizzazione del progetto era trovare una famiglia per il bambino, simile all'ambiente dove Bruce Wayne era cresciuto: scelti i coniugi McGinnis grazie al loro profilo psicologico, la Waller iniett\u00f2 l'estratto genetico di Wayne all'interno del corpo di Warren McGinnis durante una comune visita medica e in tal modo il figlio di questi sarebbe stato biologicamente figlio di Bruce Wayne e Mary McGinnis (dunque l'unico che forse ha il corredo genetico di Warren \u00e8 il piccolo Matt). Fu cos\u00ec che il 18 agosto 2023, a Gotham City, venne alla luce Terry McGinnis.\nInfanzia e adolescenza.\nUna volta nato il bambino, l'ultimo passo per il progetto della Waller era fornirlo di un passato simile a quello di Bruce: non appena il piccolo comp\u00ec gli otto anni, i suoi genitori sarebbero infatti dovuti essere uccisi da un criminale all'uscita dal cinema. Per questo motivo la Waller ingaggi\u00f2 Andrea Beaumont, assassina ed ex fiamma di Wayne nota come \"il Fantasma\", che tuttavia ebbe un ripensamento all'ultimo secondo, ritenendo ingiusto uccidere degli innocenti e rovinare la vita ad un bambino; Amanda, per quanto amareggiata, non pot\u00e9 far altro che darle ragione e dunque chiuse il progetto.\nTerry crebbe quindi in maniera diversa da Bruce: i due genitori, che non andavano troppo d'accordo tra loro, non prestavano abbastanza attenzione al figlio, che la cerc\u00f2 dunque compiendo atti vandalici e da bullo; le cose non migliorarono con la nascita del fratello Matt, che lo rese ancora pi\u00f9 trascurato. Poco dopo i McGinnis divorziarono e Terry and\u00f2 a vivere col padre; sentendosi responsabile dell'accaduto matur\u00f2 del tutto il gi\u00e0 mostrato atteggiamento da teppista ed entr\u00f2 in una gang del quartiere con l'amico Charlie \"Big Time\" Bigelow e fu qui che inizi\u00f2 a fare a botte e a mostrare le abilit\u00e0 che gli derivavano dal DNA di Bruce. La sua carriera da quasi criminale termin\u00f2 a quattordici anni, il giorno che fu mandato in riformatorio per tre mesi; qui studi\u00f2 la boxe e le arti marziali.\nUscito dal riformatorio profondamente cambiato, Terry si trov\u00f2 a fare i conti con la realt\u00e0: tutti lo guardavano in modo diverso eccetto la madre, che credeva ancora in lui, e l'amica d'infanzia Dana Tan, che nonostante il parere di tutti gli rimase vicina ed amica, tanto che tra i due sbocci\u00f2 l'amore. Nel corso degli anni Terry tagli\u00f2 i ponti con Charlie e si fece nuovi amici oltre a Dana (Chelsea, Howard e Blade) e svilupp\u00f2 un rapporto di rivalit\u00e0 con Nelson Nash.\nLa cosa pi\u00f9 dura per Terry fu far capire il suo cambiamento al padre, che per quanto gli volesse bene lo considerava comunque un irresponsabile e tendeva a non fidarsi di lui, cosa che li port\u00f2 a diverse discussioni e ad una convivenza difficile. Un giorno, quando Terry aveva gi\u00e0 diciotto anni, durante una lite dovuta al fatto che Warren non volesse farlo uscire per via di una zuffa con Nelson a scuola, il giovane, seccato dal fatto che il padre non credesse che fosse stato l'altro a iniziare, gli diede del fallito e se ne and\u00f2: questa fu l'ultima conversazione tra i due poich\u00e9 quella notte Warren McGinnis fu assassinato da un uomo mandato da Derek Powers per accertarsi che questi non sapesse troppo.\nQuella stessa sera Terry, dopo una lite con i Jokers fuori da una discoteca, viene da loro inseguito per le strade di Gotham fino ad arrivare davanti alla villa Wayne, dove viene soccorso dal burbero proprietario, il quale sgomina la banda e li mette in fuga con una facilit\u00e0 impressionante per un uomo anziano, anche se non senza sforzo. Esausto, il vecchio Wayne viene riaccompagnato dentro casa dal giovane contro la propria volont\u00e0 e, dopo essersi assicurato che questi stia bene, se ne va; passando per il corridoio s'accorge che c'\u00e8 un pipistrello nel pendolo e avvicinandosi scopre il passaggio segreto per la Batcaverna: il tempo di accorgersi di ci\u00f2 che sta accadendo e Bruce lo sbatte fuori senza farsi troppi problemi.\nTerry torna a casa e scopre il cadavere del padre: l'uomo mandato da Powers ha ricoperto la casa di graffiti, facendo ricadere dunque la colpa sui Jokers, e cos\u00ec crede anche Terry. Dopo il funerale del padre Terry torner\u00e0 a vivere con la madre e il fratello; un giorno, trovando un dischetto sulla scrivania del padre adeguatamente nascosto, Terry capir\u00e0 che quello \u00e8 il vero motivo della morte del genitore: in cerca di aiuto e di giustizia il giovane torna alla villa di Wayne, implorandolo al citofono di dargli il suo aiuto; dopo che quasi aveva abbandonato l'idea, la porta della villa si spalanca davanti ad uno sperduto Terry McGinnis.\nIl nuovo Batman.\nDall'analisi del dischetto si scopre che Derek Powers, il ricco e potente capo della Wayne Powers (per cui lavorava anche Warren), sta vendendo un potente gas nervino a terroristi di altre nazioni e l'averlo scoperto \u00e8 costato la vita a Warren. Bruce tenta di persuadere Terry che la cosa da fare \u00e8 dirlo alla polizia, ma Terry, conscio che i soldi di Powers lo salveranno dalla prigione, decide di tornare di nascosto nella villa di Wayne e di rubare la tenuta da Batman.\nCon indosso la suddetta, il giovane si reca a farsi giustizia da solo: quando Wayne lo scopre il ragazzo \u00e8 gi\u00e0 alla sede della Wayne Powers, \u00e8 gi\u00e0 stato scoperto e sta gi\u00e0 facendo i conti con la sicurezza. Nel frattempo Powers sta predisponendo il volo contenente le taniche di gas e, al rifiuto di Terry di tornare indietro, Wayne blocca a distanza la sua tuta e lo lascia in balia delle guardie. Terry lo supplica di lasciarlo fare e gli espone il suo forte senso di giustizia: le suppliche del giovane arrivano al vecchio e malato cuore di Bruce, il quale sblocca la tuta e lo guida da dietro le quinte fino all'aeroporto della Wayne Powers, da cui il potente industriale sta facendo partire il volo; all'arrivo di Batman, Powers fa decollare l'aereo ed affronta l'avversario in prima persona, ma durante la colluttazione una tanica di gas rimasta a terra esplode liberando il gas, che contagia lo stesso Powers. Terry dirotta il volo contenente il virus in fondo all'oceano ma le radiazioni cui \u00e8 costretto a sottoporsi per salvarsi la vita trasformano Powers nel supercriminale Blight. Sar\u00e0 poi lo stesso Wayne a chiedere a Terry di fargli da assistente e di svolgere alcune commissioni per lui, vale a dire vestire al suo posto i panni di Batman.\nDentro Terry rester\u00e0 sempre una forte sete di giustizia accompagnata dalla rabbia per essersi sentito impotente, nonch\u00e9 un profondo senso di colpa per le ultime parole dette al padre, ed essere Batman \u00e8 un modo per redimersi da tutto ci\u00f2.\nLa carriera da eroe.\nLa carriera di nuovo Cavaliere oscuro di Terry si svolger\u00e0 sulle orme di quella del suo mentore: come Bruce anche Terry si former\u00e0 una vasta galleria di avversari, primo tra tutti il supercriminale radioattivo da lui stesso creato (Blight) seguito dalla letale assassina Curar\u00e9, dalla mutaforma China, dal manipolatore sonoro Shriek, dall'infido Spellblinder e dalla Banda della Scala Reale. Inoltre, esattamente come il suo mentore, anche Terry incomincer\u00e0 una difficile relazione sentimentale destinata a finire male con una criminale: Melanie Walker.\nPer tutta la prima stagione, coincidente con il primo anno di attivit\u00e0 come Batman, Terry combatter\u00e0 con Powers, costretto a dover affrontare nemici mandatigli contro dal potente industriale o ad affrontare egli stesso. Powers, essendo il responsabile della morte del padre Warren, \u00e8 l'unico avversario che Terry abbia mai odiato davvero; ci\u00f2 nonostante il giovane non arriver\u00e0 mai ad affrontarlo in un vero scontro e scoprir\u00e0 la sua identit\u00e0 solo nell'ultimo episodio della prima stagione. Nonostante Blight non compaia pi\u00f9 nelle seguenti stagioni \u00e8 considerato unanimemente l'arcinemico del nuovo Batman. Da sottolineare che dopo la presunta morte del criminale Terry continua la sua crociata non pi\u00f9 mosso dalla vendetta ma dalla sete di giustizia, segnando dunque una profonda differenza di motivazioni tra lui e il vecchio Batman.\nTerry si far\u00e0 anche una lunga lista di alleati tra cui spicca Barbara Gordon, l'ex Batgirl ora commissario di polizia di Gotham come il padre prima di lei. Al secondo posto tra gli alleati di Terry si colloca Max Gibson: introdotta nella seconda stagione, cio\u00e8 nel secondo anno di attivit\u00e0 come Batman, \u00e8 Dana a presentarli; i due divengono molto amici e dopo che Batman salva la ragazza da un gruppo di Jokers, essa comprende il segreto del giovane, divenendo sua preziosa alleata nella lotta contro il crimine e nel proteggere la sua identit\u00e0. Il rapporto tra i due sembra spesso superiore alla semplice amicizia ma non diventer\u00e0 mai qualcosa di pi\u00f9, finendo per rimanere soltanto un sentimento fraterno.\nDa sottolineare che Terry si \u00e8 trovato ad affrontare molti nemici del suo vecchio mentore, tra cui Mr. Freeze, Ra's al Ghul e Bane (sebbene non lo abbia propriamente combattuto ma solo incontrato e si sia invece scontrato con orde di sportivi e teppisti che usavano il Venom come steroide), dimostrandosi capace di affrontare (pi\u00f9 o meno egregiamente) anche queste leggende viventi del crimine.\nLe sue imprese lo renderanno tanto famoso da convincere Superman a reclutare il nuovo protetto di Bruce nella Justice League; sebbene da una parte questo sembri quasi un sogno per Terry, dall'altra in un gruppo pieno di individui superumani dove lui \u00e8 l'unico senza superpoteri si sente terribilmente inutile e spaesato (similmente a come si sentiva Bruce nelle prime incarnazioni della League). Dal canto loro gli altri eroi inizialmente non lo vedono di buon occhio, considerandolo inutile ed inesperto, in particolare WarHawk, la Lanterna Verde Kai-ro e Big Barda, mentre l'unica a non trattarlo superficialmente \u00e8 Aquagirl.\nIn seguito, dopo aver aiutato il gruppo a sconfiggere Superman quando questi era sotto controllo mentale, si guadagner\u00e0 il rispetto degli altri membri del gruppo, che lo accettano come membro. A questo punto, per\u00f2, non smentendo la tradizione iniziata da Bruce, Terry si accorge che lavora meglio da solo e decide che collaborer\u00e0 con loro solo occasionalmente.\nIl ritorno del Joker.\nLa pi\u00f9 grande battaglia mai affrontata da Terry \u00e8 senza ombra di dubbio il ritorno dello storico nemico del suo mentore: Joker, che un giorno riappare a Gotham dopo decenni apparentemente senza essere invecchiato di un solo giorno.\nLa prima volta che Terry sente parlare del leggendario clown \u00e8 nel 2044, ovvero agli inizi del suo quarto anno come Batman. Joker, tornato a in citt\u00e0 e preso il controllo di una gang di Jokers, annuncia il suo ritorno in pompa magna rubando alle imprese Wayne delle armi tecnologiche per un non meglio precisato fine. Anche quando il clown irrompe alla festa in suo onore, mettendo tra l'altro a repentaglio le vite di decine di persone, Bruce sostiene che quello non possa essere Joker, in quanto quello vero \u00e8 morto anni prima, non rivelando a Terry nulla di pi\u00f9 ma anzi costringendolo ad abbandonare i panni di Batman, causando una lite tra maestro e allievo che si conclude con la fuga di Terry. In seguito entrambi i Batman subiscono un attacco: Terry viene attaccato in discoteca e nella colluttazione Dana finisce in ospedale, mentre Joker irrompe nella Batcaverna per avvelenare Bruce, che viene salvato solo dall'arrivo del giovane.\nIl commissario Barbara Gordon gli rivela allora i retroscena che portarono alla morte del clown del crimine esattamente mezzo secolo prima: dopo che Joker e Harley Quinn rapirono Tim Drake, il terzo Robin, lo sottoposero ad una serie infinita di torture mentali e fisiche per estrargli tutti i segreti di Batman per poi attirare lei e Bruce nel loro nascondiglio (un abbandonato Arkham Asylum). I due si trovarono di fronte un Tim impazzito, vestito come Joker e da lui \"adottato\" e rinominato Joker Junior, e fu proprio lui, rinsavito per un attimo, ad uccidere l'arcinemico del suo mentore.\nDopo questa rivelazione Terry inizia ad indagare: contatta Drake (ora ingegnere) per interrogarlo ma l'ex ragazzo meraviglia appare abbastanza risentito a parlare del suo passato da Robin e questo fa rassegnare Terry, che rinuncia ad una sua confessione. Infine scopre la connessione tra il dirigente della WayneTech Jordan Price e i Jokers: pare infatti che sia stato lui a dare ai criminali le password per derubare le industrie Wayne di potenti armi e Terry sospetta dunque che sia lui il nuovo Joker, ipotesi che per\u00f2 crolla quando gli stessi Jokers aggrediscono l'uomo e, dopo averlo abbandonato sul suo yacht, il mezzo in questione viene abbattuto da un raggio laser proveniente da un satellite militare. Terry allora si rende conto che dietro al Joker potrebbe esserci proprio Tim, in quanto solo un ingegnere con le capacit\u00e0 di Drake potrebbe costruire un apparecchio capace di interferire con le comunicazioni satellitari di modo da manipolare a distanza un laser; inoltre il costume di Robin \u00e8 stato l'unico a essere danneggiato dall'attacco del criminale alla Caverna.\nTerry rintraccia Drake in una vecchia fabbrica di caramelle abbandonata e scopre che le sue teorie sono fondate quando ad attenderlo trova i Jokers, che riesce a sgominare anche grazie all'aiuto del cane Asso. In seguito raggiunge Drake e lo trova in uno stato confusionale; tra i tanti deliri Tim chiama Terry per nome e questi gli chiede come faccia a conoscerlo. Tim risponde che \"non c'\u00e8 niente che di lui non sappia\", apostrofandolo come \"falso Batman\", e in seguito lo blocca con uno speciale dispositivo; davanti ai suoi occhi si trasforma quindi nel Joker e il criminale rivela che quando cattur\u00f2 Tim gli impiant\u00f2 nel cervello un microchip realizzato con tecnologia genetica del Cadmus contenente il suo DNA cos\u00ec da condizionarlo. A quel punto Terry si libera e inizia una lotta in cui dimostra la profonda differenza tra il carattere suo e quello di Bruce: quando il Batman e il Joker originali si scontravano, quest'ultimo continuava a parlare, quasi ai limiti della logorrea, raccontando barzellette e facendo battute di fronte alle quali Bruce restava impassibile, spesso arrivando a catturarlo senza dire neanche una parola; ora le situazioni sono invertite, perch\u00e9 dopo un iniziale svantaggio, Terry comincia ad avere la meglio e comincia ad approfittare della cosa per psicanalizzare sommariamente il criminale, per poi cominciare a fare lui stesso battute canzonatorie verso cui il nuovo pagliaccio del crimine arriva addirittura ad offendersi. Alla fine Terry riesce a liberare Tim distruggendo il chip e poi fuggendo prima che il raggio laser, rilasciato da Joker, devasti l'edificio, portando poi il vecchio Robin in ospedale, dove poi Drake si riconcillia con Bruce.\nEt\u00e0 adulta.\nTerry continua le sue avventure come Batman nel corso dei successivi dodici anni, probabilmente sempre spalleggiato dall'inseparabile Max; McGinnis riesce anche a finire il liceo e a laurearsi, preservando e rafforzando nel frattempo la sua relazione con Dana, cui ha rivelato il suo segreto. \u00c8 inoltre diventato uno degli eroi pi\u00f9 importanti del mondo nonch\u00e9 un membro di rilievo della Justice League Unlimited, guadagnandosi l'ammirazione sia dei compagni di squadra che della gente comune; \u00e8 stato pi\u00f9 volte leader del gruppo in assenza di Superman. Negli anni \u00e8 diventato un detective e uno stratega quasi al pari di Bruce e ha perfezionato la sua gi\u00e0 grande abilit\u00e0 nel corpo a corpo portandola ai livelli del Batman originale.\nLa sua sembra essere una vita fantastica se non fosse che, all'et\u00e0 di trentatr\u00e9 anni (ovvero dopo quindici anni da quando ha indossato per la prima volta i panni di Batman) scopre un'agghiacciante verit\u00e0: quando Bruce, debole di salute, necessit\u00f2 di qualcuno che gli trapiantasse un rene, Terry si offr\u00ec volontario e il test di compatibilit\u00e0 rivel\u00f2 non solo che era possibile ma addirittura che aveva esattamente lo stesso DNA di Bruce e che dunque era stato clonato da lui.\nDisilluso e frustrato, Terry credette che la sua vita non avesse senso accusando Wayne di aver progettato tutto sin dall'inizio e di averlo intrappolato nella vita di Batman; decider\u00e0 dunque di abbandonare il suo ruolo di Cavaliere oscuro e Bruce con esso. Lascer\u00e0 la Justice League senza una parola tra le suppliche dei compagni di squadra e lascer\u00e0 Dana senza dargli alcuna spiegazione; la ragazza sembra per\u00f2 capire che c'\u00e8 qualcosa che non va e replica soltanto \"aspetter\u00f2 il tuo ritorno\".\nTerry si reca quindi da Amanda Waller, la maggior esperta di genetica del Paese, che gli rivela che dietro alla sua clonazione non c'\u00e8 Bruce ma lei e che Wayne ne \u00e8 sempre stato all'oscuro; la donna gli rivela tutto del progetto \"Batman of the Future\" e di come avesse accantonato tutto per non essere costretta a fare del male ai McGinnis. Fortunatamente \u00e8 stato il fato a completare il piano della Waller per lei: Warren Mcginnis \u00e8 stato ucciso da Powers e Terry ha conosciuto Bruce per pura coincidenza, aggiungendo che (date le differenze fra lui e Wayne) egli non \u00e8 tanto un clone, ma semmai un figlio e che se vuole una vita migliore di quella che ha avuto il suo mentore deve prendersi cura delle persone a lui care. Da tale consiglio Terry trover\u00e0 la forza per riappacificarsi con il padre biologico, tornare nella Justice League e chiedere a Dana di sposarlo.\nPoteri e abilit\u00e0.\nCome l'originale Batman anche Terry non \u00e8 dotato di superpoteri ma fa affidamento sul suo straordinario allenamento fisico e mentale e su un equipaggiamento all'avanguardia. Terry inoltre ha il vantaggio, grazie al programma genetico di Amanda Waller, di disporre di tutte le abilit\u00e0 fisiche e intellettive di Bruce dalla nascita e col tempo le perfezioner\u00e0 grazie all'esperienza.\nTerry, gi\u00e0 prima di incontrare Wayne, era straordinariamente abile nel corpo a corpo: aveva appreso le tecniche di autodifesa durante il tempo trascorso per strada e in riformatorio e inoltre lo si vede gareggiare nel campionato di lotta libera della sua scuola e mentre combatte da solo molti Jokers sebbene fossero armati. L'allenamento dell'originale Batman lo porta progressivamente al vertice delle capacit\u00e0 fisiche umane in molti campi fra cui le arti marziali, l'acrobazia, la forza fisica e l'escapologia.\nIntellettualmente Terry \u00e8 una mente brillante: ha risultati molto alti gi\u00e0 negli ambiti scolastici, ha un'innata capacit\u00e0 psicanalitica e col tempo diviene anche un abilissimo stratega nonch\u00e9 un eccellente detective. Nell'episodio conclusivo della serie ha raggiunto livelli fisici e intellettivi paragonabili a quelli del primo Batman.\nUna delle differenze pi\u00f9 significative con Bruce tuttavia, \u00e8 la sua parlantina tagliente e la sua psicologia inversa: se il primo Batman non era un uomo di molte parole, Terry invece ha la tendenza a parlare molto mentre lotta con i suoi avversari, talvolta facendo battute o allusioni che li portano a innervosirli e, a volte, in una posizione di svantaggio. Talvolta Terry riesce a capire al volo chi ha davanti e quindi le sue parole servono o a fermare l\u2019avversario o a fargli rivelare i suoi punti deboli per attaccare al momento opportuno. Un esempio lampante di ci\u00f2 lo si vede quando affronta il Joker, quasi mettendolo alle strette e cancellando temporaneamente il suo sorriso sul volto.\nCome Bruce Terry ha una forte determinazione che lo porta a tentare sempre tutto quello che si pu\u00f2 fare e a rialzarsi anche dopo aver riportato ferite gravi; in pi\u00f9, sempre grazie agli esperimenti della Waller, Terry ha ottenuto dei miglioramenti genetici come un fattore di guarigione e un invecchiamento rallentato.\nBatsuit.\nNonostante l'armatura usata da Terry nelle sue avventure sia di venti anni pi\u00f9 vecchia rispetto al resto della tecnologia futuristica della serie, essa rimane una delle pi\u00f9 tecnologiche strutture elettroniche del mondo grazie alle geniali abilit\u00e0 del suo realizzatore, Bruce Wayne.\nLa nuova Batsuit presenta diverse differenze con la versione precedente: all'interno presenta una struttura semi-robotica; \u00e8 completamente nera, con i tipici spuntoni ai lati delle braccia e la maschera che copre tutto il volto con dei vetri a specchio bianchi per gli occhi e un sistema dermoaderente che facilita la mobilit\u00e0 facciale di chi la indossa; le \"orecchie\" sono visibilmente pi\u00f9 lunghe e fungono da comunicatore con la Batcaverna; la cintura \u00e8 presente ma funge pi\u00f9 da pannello di controllo per il resto della tuta che come contenitore di gadgets. Anche il simbolo \u00e8 diverso: esso \u00e8 costituito da un solo grande pipistrello che copre una vasta area del petto di un intenso colore rosso vermiglione per contrastare il nero della tuta.\nLa Batsuit \u00e8 inoltre dotata delle seguenti migliorie:\nBatmobile.\nCome il primo Batman anche Terry ha la sua Batmobile.\nIntrodotta nel terzo episodio della serie, costituisce un vero e proprio gioiello della tecnologia futuristica: da fuori si presenta come una macchina volante completamente nera, inclusi i vetri a specchio, con una forma di pipistrello stilizzata che ricorda i Batarang usati da Wayne; all'interno \u00e8 completamente illuminata di rosso e ha spazio per il trasporto di due persone; non viene guidata in senso classico ma mossa da un dispositivo neurale posizionando le mani (con indosso la Batsuite) sugli appositi comandi ed \u00e8 possibile muovere la vettura con la mente senza fare nessun movimento.\nLa Batmobile di Terry si muove a velocit\u00e0 supersoniche simili a quelle di un jet, possiede un armamento balistico completo di missili e reti e un dispositivo mimetico simile a quello della Batsuite di Terry; il suo particolare sistema di comando permette solo a Batman di usarla ma pu\u00f2 essere manovrata a distanza sia dalla cintura della Batsuite che dalla Batcaverna, con la quale ha un collegamento satellitare. La carrozzeria \u00e8 incredibilmente resistente a proiettili, fulmini, radiazioni e quant'altro. Impossibile non notare la somiglianza tra la Batmobile di Terry in \"Batman of the Future\" e quella impiegata nel film \"Batman Begins\" e nel suo seguito \"Il cavaliere oscuro\".\nAltri media.\nAnimazione.\nCorto animato.\nTerry compare in un corto animato ispirato alla serie \"Batman of the Future\" realizzato da Darwyn Cooke nell'aprile 2014 per le celebrazioni del 75\u00ba anniversario di Batman. Il corto, che ha visto Will Friedle e Kevin Conroy riprendere i loro ruoli della serie, vede Terry combattere un Batman androide nella Batcaverna, con un design simile a quello visto in \"Batman - Cavaliere della notte\". Una volta sconfitto, Batman e Bruce si preparano ad affrontare sette ulteriori androidi dalle fattezze che ha Batman in \"Beware the Batman\", \"The Batman\", \"\", \"Il ritorno del Cavaliere Oscuro\", \"Batman\" (film del 1989) e \"Batman\" (serie televisiva del 1966) e nei primi disegni di Bill Finger.\nMerchandising.\nNel 2000, tra le sorprese che si potevano trovare al Burger King, era possibile trovare anche un'action figure di Terry McGinnis.\nNel gennaio 2017, \u00e8 stata messa sul mercato un'action figure di Terry McGinnis/Batman (insieme a quella di Bruce Wayne e Asso) ispirata alla serie, parte della linea \"Batman: The Animated Series\"."}
{"id": "2428855", "revid": "122231467", "url": "https://it.wikipedia.org/wiki?curid=2428855", "title": "Gerusalemme celeste", "text": "Il concetto della Gerusalemme Celeste \u00e8 presente nell'Ebraismo sin dai tempi dei Patriarchi del popolo d'Israele: l'evento della \"scala su cui degli angeli salivano e scendevano\", vista in sogno da Giacobbe, ne \u00e8 l'esempio pi\u00f9 significativo e questo anche con riferimento ai commenti sulla Merkavah e a quelli a essa correlati, sebbene si tratti di due visioni profetiche differenti. Dopo il sogno in cui Dio gli parl\u00f2 e lo benedisse, lo stesso Giacobbe chiam\u00f2 \"Porta del Cielo\" quel luogo della rivelazione: si trattava di Sion. Sion \u00e8 legata alla Gerusalemme Celeste in un legame indissolubile e rappresenta l'aspetto corrispettivo della Gerusalemme Terrena.\nNel \"Taanit\" (5a), trattato del Talmud, se ne fa riferimento parlando della sua santit\u00e0 nonch\u00e9 del fatto che, metaforicamente, Dio non entra nella Gerusalemme Superna prima di essere entrato in quella terrena; nella stessa parte del Talmud si pone la domanda: \"Esiste davvero una Gerusalemme Superna? Come \u00e8 scritto: \"La Gerusalemme ricostruita sar\u00e0 come la citt\u00e0 unita ad essa\"\" che Rashi interpreta dicendo: \"Dov'\u00e8 quest'altra Gerusalemme se non nei Cieli?\"\nAnche lo Zohar vi fa riferimento nello \"Shelach\", commento alla Parashah. Nell'era messianica, la santit\u00e0 del Mondo sar\u00e0 come quella della Terra d'Israele e quella di quest'ultima sar\u00e0 come quella della Gerusalemme Celeste. Anche nella Chassidut il Rebbe Nachman di Breslov spiega che \"il Regno della Santit\u00e0 \"soverchier\u00e0\" il male\", soprattutto \"grazie alle preghiere ed alle suppliche del Mashiach\", sue \"armi\" (v. Onkelos e Rashi) principali (\"Likutey Moharan\", Lezione 1 - 6).\nCome la Terra d'Israele \u00e8 fonte di santit\u00e0 e benedizione per il Mondo, cos\u00ec \u00e8 Gerusalemme per tutta la Terra d'Israele e Sion, nel luogo del Tempio di Gerusalemme, per Gerusalemme; questo concetto, e il legame tra le due Gerusalemme, rispecchiano anche il principio d'emanazione riferito al rapporto tra Mondo Superiore e Mondo Inferiore; si ritiene infatti che il terzo Tempio di Gerusalemme sar\u00e0 collegato direttamente con il Tempio Celeste di Gerusalemme rappresentato dall'angelo Metatron e nella totalit\u00e0 della Merkavah, il Carro celeste.\nQuesta idea \u00e8 molto simile a quella che esprime la corrispondenza tra il Gan Eden, dove le anime degli individui giungono dopo la morte, e il Giardino dell'Eden del mondo terreno, quello dove furono creati Adamo ed Eva e da cui poi furono scacciati per aver commesso il peccato originale.\nL'ultimo libro del \"Nuovo Testamento\", l\"'Apocalisse di Giovanni\" (21, 1 - 22,15), contiene la prospettiva finale della storia della salvezza e descrive la Gerusalemme celeste. Alla formazione dell'immagine della Gerusalemme celeste apocalittica contribuirono racconti di contenuto escatologico e messianico sia del \"Vecchio Testamento\" (\"Libro di Ezechiele\" 40-48; \"libro di Isaia\" 54; 60; 66), sia del Nuovo Testamento (\"lettera ai Galati\" 4, 24-26; \"lettera agli Ebrei\" 12, 2-24). La Gerusalemme celeste giovannea \u00e8 splendida \"come una gemma preziosissima, come pietra di diaspro cristallino\". \"\u00c8 cinta da grandi e alte mura con dodici porte: sopra queste porte stanno dodici angeli e nomi scritti, i nomi delle dodici trib\u00f9 dei figli d'Israele\". \"Le mura della citt\u00e0 poggiano su dodici basamenti, sopra i quali sono i nomi dei dodici apostoli dell'Agnello\". La citt\u00e0 ha la forma di un quadrato e \"le mura sono costruite con diaspro e la citt\u00e0 \u00e8 di oro puro, simile a terso cristallo. I basamenti delle mura della citt\u00e0 sono adorni di ogni specie di pietre preziose\"."}
{"id": "2428860", "revid": "92723", "url": "https://it.wikipedia.org/wiki?curid=2428860", "title": "C-38", "text": "In crittografia, la C-38 \u00e8 una cifrante meccanica portatile largamente impiegata durante la Seconda Guerra Mondiale, nelle sue differenti versioni, sia dagli Alleati, sia dalle forze dell'Asse.\nStoria e impiego.\nNella seconda met\u00e0 degli anni 30, partendo da un modello precedente (la C-36), il crittografo ed imprenditore svedese Boris Hagelin progett\u00f2 una cifrante meccanica, denominata C-38, per soddisfare il requisito di un sistema crittografico portatile per impieghi tattici. \nLa cifrante fu progressivamente impiegata dalle Forze Armate francesi, tedesche e da quelle degli Stati Uniti.\nGli americani la adottarono nel 1940 e la impiegarono principalmente nella Seconda Guerra Mondiale, sebbene sia rimasta in esercizio fino a tutta la Guerra di Corea (1953). Il suo primo impiego operativo avvenne nel corso dell'invasione del Nord Africa nel 1942. La versione per l'Esercito era indicata con la sigla M-209, mentre quella della US-Navy con la sigla CSP-1500.\nLa C-36 fu offerta dal suo inventore alla Regia Marina intorno al 1935, ma fu rifiutata dopo che il Servizio Informazioni Segrete (SIS) della Marina esegu\u00ec una accurata valutazione dell'apparato. Successivamente, nel 1938, Hagelin present\u00f2 la C-38 alla Regia Marina che la adott\u00f2. La cifrante entr\u00f2 in servizio nel 1940 per la cifratura delle comunicazioni tra Alti Comandi sia a terra sia a bordo.\nComplessivamente si valuta siano stai prodotti 140.000 esemplari di C-38/M-209, di cui 125.000 su licenza dalla ditta americana Smith-Corona. La produzione termin\u00f2 nei primi anni '60. Dopo la guerra, Hagelin, diventato molto ricco, svilupp\u00f2 un modello migliorato della M-209 che chiam\u00f2 C-52. La C-52 aveva un periodo lungo fino a 2.765.205.443 caratteri, i rotori potevano essere estratti e inseriti con un ordine diverso mentre il rotore di stampa aveva un ordine alfabetico rimescolato. La C-52 fu una delle ultime macchine cifranti meccaniche. L'elettronica e le nuove tecnologie digitali avrebbero consentito lo sviluppo di cifranti di gran lunga pi\u00f9 potenti.\nDescrizione meccanica.\nLa C-38 \u00e8 una cifrante meccanica manuale a rotori. Di dimensioni estremamente contenute, nella sua versione finale misura 83x140x178 mm e pesa circa 2,7 kg (6 libbre).\nSul lato destro della macchina si trova una grossa leva che serve ad azionare il meccanismo, mentre sulla sinistra si trova una manopola detta \"disco indicatore\" che \u00e8 utilizzato dall'operatore per impostare la lettera da cifrare o decifrare. Coassiale al disco indicatore si trova il \"rotore di stampa\" sotto cui scorre un nastro di carta su cui \u00e8 impresso il risultato dell'operazione. Sempre sul lato sinistro un selettore consente di scegliere l'operazione di cifra o decifra.\nAperto l'involucro esterno, si accede ai sei rotori della chiave di sessione sui quali sono incise le lettere dell'alfabeto (nella C-36 i rotori erano solo 5). Sul coperchio della cifrante, sei finestrelle consentono di leggere la lettera sulla sommit\u00e0 dei rotori. Sempre sul coperchio un'altra finestrella mostra un contatore che indica il numero di caratteri cifrati/decifrati.\nIl numero delle lettere cambia a seconda del rotore. Da sinistra a destra, i rotori hanno:\nQuesta differenza fu introdotta in modo che i numeri delle lettere dei vettori fossero primi tra loro e ciascuna configurazione si riallineasse dopo 26x25x23x21x19x17= 101.405.850 passi (\"periodo\").\nIn corrispondenza di ciascuna lettera, sul rotore si trova in piccolo spinotto scorrevole che pu\u00f2 essere spostato a destra o a sinistra rispetto al disco. A seconda della sua posizione, lo spinotto \u00e8 attivo nel processo di cifratura (a sinistra) o inerte (a destra). Ciascun rotore \u00e8 associato ad un braccetto oscillante metallico, azionato dagli spinotti in posizione attiva (a sinistra).\nDietro la fila dei sei rotori, si trova un tamburo cilindrico costituito da 27 barre orizzontali scorrevoli (25 nella C-26). Su ciascuna barra ci sono due alette mobili che possono essere allineate ad uno qualsiasi dei sei rotori o posizionate in una delle due posizioni \u201cnulle\u201d.\nLa combinazione delle posizioni (attivo/inattivo) dei 131 spinotti (26+25+23+21+19+17) sui sei rotori e delle 54 alette (2x27) sulle barre costituisce la \"chiave di sistema\" della cifrante, mentre la posizione iniziale dei sei rotori (indicata dalla sequenza delle sei lettere visualizzate nelle finestrelle sulla sommit\u00e0 dell'apparato) rappresenta la \"chiave di sessione\".\nUno spinotto di un rotore in posizione attiva fa inclinare in avanti il corrispondente braccetto, fino a toccare il tamburo. Quando l'operatore aziona la leva, il tamburo cilindrico esegue per giro completo, facendo toccare alle 27 barre i braccetti attivi dei rotori. Se un braccetto tocca un'aletta, spinge la barra corrispondente verso sinistra facendo sporgere dal tamburo e andando a comporre, insieme alle altre barre scostate, un ingranaggio a denti variabili che, a sua volta fa girare il rotore di stampa di tanti scatti quante sono le barre sporgenti. In questo modo \u00e8 selezionata la lettera risultato dell'operazione di cifra o decifra che \u00e8 stampata sul nastro di carta.\nFinito il ciclo, un \"retrattore\" spinge le barre indietro nella loro posizione di partenza, un insieme di ingranaggi intermedi fa avanzare i rotori di una posizione, il rotore di stampa si riallinea con il disco indicatore mentre un perno di bloccaggio ferma il tamburo per evitare una seconda cifra accidentale finch\u00e9 il disco indicatore non \u00e8 pronto per la lettera successiva.\nDescrizione funzionale.\nPrincipio di funzionamento del sistema di cifratura.\nIl sistema di cifratura impiegato dalla C-38 \u00e8 una sostituzione polialfabetica conosciuta come cifrario di Beaufort. Quest'ultimo \u00e8 un cifrario affine a quello di Vigen\u00e9re in cui per\u00f2 si utilizzano gli alfabeti in ordine inverso (dalla Z alla A). In pratica, si utilizza una tabella come quella in figura dove la prima riga in alto rappresenta la chiave di selezione dell'alfabeto mentre la prima colonna a sinistra rappresenta l'alfabeto del testo in chiaro.\nPer comprenderne il funzionamento \u00e8 opportuno fare un esempio pratico, supponendo di voler cifrare la parola supermarina. Per fare ci\u00f2 occorre un verme di cifratura pseudo casuale di 11 cifre comprese (una per ogni carattere del testo in chiaro) tra 0 e 25 (estremi inclusi) come il seguente:\n24 \u2013 0 \u2013 21 \u2013 9 \u2013 12 \u2013 4 \u2013 4 \u2013 20 \u2013 0 \u2013 11 \u2013 18\nIl verme di cifratura rappresenta l'alfabeto da utilizzare per ricavare le lettere del testo cifrato corrispondenti a quelle del testo in chiaro. Infatti associando a ciascuna lettera quella corrispondente dell'alfabeto indicato dal numero si ottiene:\nPer cui il risultato della cifratura \u00e8 FFFEURDCRXR. Il sistema di cifratura \u00e8 reciproco, per cui utilizzando il testo cifrato al posto del testo in chiaro otteniamo la decifra del testo:\nIl cifrario si presta anche ad una rappresentazione algebrica, che torner\u00e0 utile quando sar\u00e0 affrontato il problema della crittoanalisi del sistema. In tale rappresentazione, si associano a ciascuna lettera dell'alfabeto del testo in chiaro abc\u2026xyz e del testo cifrato ZYX\u2026CBA i valori 0,1, 2,\u2026, 23, 24, 25. Indicando con p il valore corrispondente alla lettera del testo in chiaro, c quello corrispondente alla lettera del testo cifrato e k quello del verme, l'operazione di cifra/decifra \u00e8 la seguente: c = (p \u2013 k)mod 26.\nNel caso dell'esempio precedente:\nAnalogamente per la decifra:\nQuesta operazione \u00e8 replicata in maniera meccanica dalla C-38. Infatti, attraverso l'azione combinata di tamburo rotante e dei rotori della chiave, la macchina genera una sequenza pseudo casuale di valori compresi tra 0 e 26 con un periodo pari a 101.405.850 che poi utilizza per la sottrazione mod 26 facendo girare il rotore di stampa di tanti passi quanti sono le barre del tamburo slittate a sinistra.\nEsempio di impiego operativo.\nL'impiego operativo della C-38 era relativamente semplice. Per prima cosa, l'operatore doveva impostare i parametri della chiave di sistema, ovvero selezionare gli spinotti in posizione attiva sui sei rotori e le alette sulle barre tamburo rotante.\nLe liste chiavi del sistema riportavano, appunto, queste due serie di impostazioni. Per gli spinotti sui rotori, la lista chiave poteva essere simile alla seguente:\nLe lettere presenti sulla tabella per il rotore indicavano il corrispondente spinotto in posizione attiva mentre per quelle assenti lo spinotto deve essere in posizione inerte. Per le alette sul tamburo rotante, la lista chiave poteva essere simile alla seguente:\nLa tabella indica che sulla barra 1, le alette devono essere in posizione 3 e 6, sulla barra 2 in posizione 0 e 6 e cos\u00ec via. L'operazione di configurazione iniziale \u00e8 evidentemente laboriosa in quanto va a toccare 185 elementi (131 spinotti e 54 alette), per cui era eseguita non troppo frequentemente. Nella Regia Marina, le procedure di impiego della C-38 prevedevano una chiave di sistema comune a tutti gli utenti con validit\u00e0 mensile. Per quanto riguarda la US Navy, la posizione delle alette sulle barre del cilindro rotante era cambiata ogni 10 giorni, mentre la modifica dell'impostazione degli spinotti sui rotori era giornaliera.\nIl passo successivo consisteva nella verifica della configurazione interna. Per tale operazione, l'operatore generalmente impostava i rotori sulla sequenza \u201cAAAAAA\u201d e procedeva alla cifratura di un messaggio costituito da tutte \u201cA\u201d. Il testo cifrato cos\u00ec ottenuto era confrontato con una lunga stringa di controllo che, per configurazione indicata, \u00e8 la seguente:\n T N J U W A U Q T K C Z K N U T O T B C W A R M I O\nA questo punto la macchina era pronta per cifrare o decifrare i messaggi.\nPer cifrare un messaggio, l'operatore metteva il selettore \u201ccifra/decifra\u201d sulla posizione \u201ccifra\u201d e impostava la chiave di sessione, girando i rotori fino a ottenere una sequenza di 6 lettere. La chiave di sessione poteva essere scelta in maniera casuale e comunicata al destinatario su un canale sicuro, o selezionata da un catalogo contenuto nella lista chiave. In tal caso a ciascuna sequenza di sei lettere era associato un indicativo numerico che poteva essere trasmesso in chiaro.\nLa scelta della chiave di sessione doveva essere fatta tuttavia in modo da evitare che il verme di cifratura generato dalla macchina non fosse utilizzato anche parzialmente per cifrare un altro messaggio. Nella Regia Marina, le procedure radiotelegrafiche prevedevano che la massima lunghezza di un messaggio fosse di 500 caratteri, per cui fu scelta una distanza fissa tra le chiavi di sessione di 2.497 caratteri che riduceva il numero delle chiavi disponibili a circa 40.000 (40611 rispetto alle 101.405.850 disponibili).\nLe liste chiavi del sistema contenevano le \u201cTabelle delle chiavi esterne\u201d che per ciascun utente riportava, disposte in riga per colonna, le chiavi di sessione assegnate. L'operatore sceglieva di volta in volta la chiave di sessione tra quelle assegnate al suo Comando, smarcandole a matita per evitare un reimpiego accidentale prima di aver utilizzato tutte quelle disponibili e inserendo all'inizio e alla fine del messaggio un gruppo indicatore, che consentiva di ricavare la pagina, la riga e la colonna sulla lista chiave della chiave di sessione utilizzata.\nQuindi l'operatore poteva cominciare a cifrare il messaggio. Egli selezionava sul disco indicatore la lettera da cifrare e girava la leva che azionava il meccanismo. Il corrispondente carattere cifrato era stampato sul nastro di carta, mentre ogni cinque caratteri la macchina lasciava automaticamente uno spazio per migliorare la leggibilit\u00e0 del testo.\nI numeri erano scritti in lettere e i segni di interpunzione in lettere con abbreviazioni. L'unico carattere che non poteva essere scritto in lettere era lo \u201cspazio\u201d tra le parole. L'operatore inseriva pertanto al posto dello spazio il carattere \u201cK\u201d nella versione in dotazione alla Regia Marina o \u201cZ\u201d per quello in dotazione alle Forze Armate americane.\nPer decifrare, dopo aver posizionato il selettore sulla posizione \u201cdecifra\u201d, l'operatore impostava la chiave di sessione indicata dal mittente e cominciava a decifrare selezionando sul disco indicatore il carattere del testo cifrato e girando la leva. Il carattere del testo in chiaro era automaticamente stampato sul nastro. Nel caso fosse un \u201cK\u201d (o una \u201cZ\u201d nella versione americana), il carattere non era stampato e il nastro di carta avanzava di un passo. Le lettere \u201cK\u201d, eventualmente mancanti, erano manualmente inserite dall'operatore in base al contesto.\nUn operatore addestrato impiegava dai due ai quattro secondi per cifrare o decifrare una lettera, cosicch\u00e9 l'operazione di cifra o decifra di un messaggio era relativamente veloce.\nSicurezza del sistema.\nLa Cifrante C-38m della Regia Marina fu bucata da Ultra nel corso del 1940, entro la fine dell'anno, o al pi\u00f9 tardi al principio del 1941: i servizi di informazione britannici riuscivano a leggere quasi alla perfezione i codici della marina italiana, a cominciare da quelli impiegati per i convogli mercantili. In effetti i britannici avevano gi\u00e0 bucato i codici italiani prima della guerra, ma nel luglio 1940 la Regia Marina decise di cambiare completamente i codici annullando il precedente lavoro britannico; ma nell'autunno 1940 Ultra buc\u00f2 nuovamente il codice impiegato per i convogli mercantili e le loro scorte (fatto con la C-38m), e dalla primavera del 1941 anche quelli della Regia Aeronautica. Non riuscirono invece ad impadronirsi completamente dei codici della flotta (che per altro erano assai poco utilizzati, preferendo comunicare sempre per mezzo telegrafico quando le navi erano in porto), ma essendo la guerra nel Mediterraneo una lotta ai reciproci convogli questo fattore risultava secondario e veniva compensato dalla bucatura di quelli dell'aeronautica.\nQuesto fattore, unito all'arrivo nel corso del 1941 di consistenti aiuti tedeschi (che impiegavano Enigma, soprattutto nella versione dell'aeronautica, pi\u00f9 facile da leggere per Ultra) permise alle forze alleate di leggere in tempo reale le informazioni relative ai convogli italiani in Nord Africa, muovendo aerosiluranti e unit\u00e0 navali (di superficie, come la forza K, o di profondit\u00e0) a colpo sicuro.\nPer illudere gli italiani della sicurezza del loro sistema i britannici inviavano sempre un ricognitore sui convogli italiani prima dell'attacco, in modo che si potesse credere nella casualit\u00e0 della scoperta (e nella straordinaria efficienza della ricognizione della RAF, che appariva ubiquitaria). Il SIM e la marina iniziarono a sospettare prima dei tedeschi (visto che gli affondamenti erano aumentati proprio in corrispondenza con l'arrivo dei germanici, cosa in effetti ragionevole visto che Ultra dava la massima priorit\u00e0 ad Enigma e \"conosceva\" l'Enigma dell'aeronautica molto meglio della C-38), poi di spie presenti nei porti e nei comandi italiani, scatenando una fastidiosa caccia alle streghe, che avrebbe portato a polemiche (anche storiografiche) fino agli anni '70."}
{"id": "2428861", "revid": "599013", "url": "https://it.wikipedia.org/wiki?curid=2428861", "title": "Mohamed Soliman", "text": "Carriera.\nGiocatore.\nClub.\nMuove i suoi primi passi nel settore giovanile dell'Ismaily. Il 12 giugno 2014 lascia - dopo 16 stagioni - la societ\u00e0 a parametro zero, legandosi per una stagione al Wadi Degla, firmando un contratto valido per una stagione. Esordisce con la nuova maglia il 15 settembre contro il Petrojet, disputando l'incontro per intero.\nIl 29 luglio 2015 annuncia il proprio ritiro dall'attivit\u00e0 agonistica.\nNazionale.\nEsordisce in nazionale il 7 giugno 2000 in un'amichevole disputata contro l'Iran. Nel 2009 prende parte alla FIFA Confederations Cup. Una sua rete di testa su calcio d'angolo consentir\u00e0 di superare l'Italia per 1-0 nella fase a gironi, consentendo tra l'altro ai \"Faraoni\" di imporsi per la prima volta nella storia ai danni degli \"azzurri\".\nAllenatore.\nIl 19 luglio 2016 viene ingaggiato dal Dhofar - societ\u00e0 militante in Oman - per coprire il ruolo di assistente tecnico, alle spalle di Hamza El-Gamal.\nStatistiche.\nPresenze e reti nei club.\n\"Statistiche aggiornate al 16 giugno 2015.\""}
{"id": "2428862", "revid": "138282", "url": "https://it.wikipedia.org/wiki?curid=2428862", "title": "Mohamed Homos", "text": ""}
{"id": "2428869", "revid": "716642", "url": "https://it.wikipedia.org/wiki?curid=2428869", "title": "Al-Gharafa Sports Club", "text": "L'Al-Gharafa Sports Club () \u00e8 una societ\u00e0 calcistica qatariota di Doha. Milita nella Qatar Stars League, la massima divisione del campionato qatariota di calcio. \nFondato nel 1979 col nome di Al-Ittihad Doha, assunse l'attuale denominazione nel 2004.\nGiocatori.\nPartecipanti alla FIFA Confederations Cup.\nI seguenti giocatori hanno disputato la FIFA Confederations Cup:\nOrganico.\nRosa 2019-2020.\n\"Aggiornata al 20 settembre 2019.\""}
{"id": "2428878", "revid": "144796", "url": "https://it.wikipedia.org/wiki?curid=2428878", "title": "Karl von Gorzowsky", "text": "Biografia.\nKarl von Gorzowsky (indicato anche nelle varianti di \"Gorzowski\", \"Gorzkowski\" o \"Gal Gorzovski\") nacque nel 1778 da una famiglia della nobilt\u00e0 polacca originaria della Galizia, passata sul finire del Settecento sotto il dominio dell'Impero austriaco dopo la spartizione della Polonia.\nIniziata la propria carriera militare giovanissimo, nel 1792 prese parte ai primi scontri coi rivoluzionari francesi prendendo successivamente parte brillantemente alle guerre napoleoniche d'inizio Ottocento.\nLa sua carriera ebbe una svolta totale verso gli anni della maturit\u00e0 quando, il 18 luglio 1848 fu a capo delle operazioni della Battaglia di Governolo contro i rivoluzionari italiani. Stabilitosi di stanza a Mantova, fu decisivo nel supporto a Franz Wimpffen durante la seconda invasione delle Legazioni del 1849 durante l'Assedio di Bologna ove giunse il 14 maggio di quell'anno con truppa e cannoni d'assedio che portarono due giorni dopo alla vittoria austriaca sulla citt\u00e0 insorta. Prosegu\u00ec quindi per Ancona sempre al fianco del Wimpffen, ma lasci\u00f2 presto a questi l'incarico di proseguire nell'assedio della piazzaforte cittadina lasciandogli 4.000 soldati che il Granduca Leopoldo II di Toscana aveva inviato da Firenze in supporto alle attivit\u00e0 belliche degli alleati.\nIn ricompensa agli sforzi fatti e vista la gravit\u00e0 della situazione della penisola italiana, Gorzowsky venne nominato Governatore del Veneto il 24 agosto 1849, rimanendo in carica sino all'ottobre di quello stesso anno. Ritiratosi a vita privata dopo la dimissione dall'incarico, rimase nella citt\u00e0 di Venezia ove mor\u00ec il 22 marzo 1858. Durante questo suo breve periodo come governatore militare del Veneto per conto dell'Impero austriaco, Gorzowsky firm\u00f2 l'atto di censura nei confronti dell'opera \"La maledizione\" presentatagli dal librettista Piave e musicata da Giuseppe Verdi. L'opera venne poi rappresentata nel 1851, con alcuni accorgimenti, col nome con la quale oggi \u00e8 divenuta famosa, \"Rigoletto\".\nIn questo stesso periodo, il 5 settembre 1849, firm\u00f2 la condanna a morte del patriota comasco Luigi Dottesio, una delle esecuzioni capitali pi\u00f9 esemplari dei moti rivoluzionari della Primavera dei Popoli.\nIl 6 giugno 1818 aveva sposato la Contessa Anna Sz\u00e1p\u00e1ry de Muraszombath."}
{"id": "2428890", "revid": "110157", "url": "https://it.wikipedia.org/wiki?curid=2428890", "title": "Chiesa dell'Annunciata-Ave Gratia Plena", "text": "La chiesa dell'Annunciata-Ave Gratia Plena \u00e8 una architettura religiosa sita nel centro storico di Guardia Sanframondi.\nStoria.\nLa chiesa venne edificata a devozione dei cittadini di Guardia tramite atto notarile dell'8 maggio 1430 quando risult\u00f2 essere necessaria la costruzione di una nuova chiesa dato che quella di Sant'Angelo in Castello era ormai cadente.\nIl patronato era dell'Universitas che vi annesse un ospedale.\nTerminata nel 1430, fu ingrandita nel 1511 e prima del 1637 ma croll\u00f2 del tutto a seguito del terremoto del 5 giugno 1688 per essere poi ricostruita in forma diversa.\nVenne consacrata tardi, solo nel 1780 da mons. Gentile.\nDescrizione.\nLa chiesa \u00e8 pianta rettangolare, ricca di stucchi e decorazioni barocche.\nIl soffitto della navata \u00e8 costituito da cassettoni lignei intagliati e dorati con scomparti che forse originariamente erano anche dipinti. \nA sinistra della navata centrale, poco prima del presbiterio, si apre il cosiddetto \"Cappellone\" o chiesa vecchia avente tre altari. L'arcata che collega la navata al cappellone \u00e8 sorretta da due angeli in stucco in stile barocco.\nL'organo, anch'esso barocco, \u00e8 riccamente intagliato e dorato ma versa in uno stato di abbandono e le canne in stagno sono quasi del tutto scomposte ed ammaccate. \nSull'altare maggiore in marmi policromi \u00e8 sita una riproduzione di una tela di Paolo De Matteis raffigurante l'Annunciazione. L'originale \u00e8 custodita presso il santuario-basilica dell'Assunta. Alla destra del presbiterio \u00e8 sito il pulpito in legno.\nLungo la navata, a destra di chi entra, \u00e8 sito un bassorilievo in stucco. \nIl campanile in pietra ha degli inserti medievali come i due leoni scolpiti alla base mentre la \"cipolla\" \u00e8 rivestita da embrici maiolicati cerretesi giallo e verdi. \nAttualmente la chiesa \u00e8 chiusa al pubblico dopo che negli anni scorsi \u00e8 stata oggetto di furti e vandalismi. Le opere d'arte salvatesi sono custodite nella basilica dell'Assunta."}
{"id": "2428891", "revid": "287204", "url": "https://it.wikipedia.org/wiki?curid=2428891", "title": "Antonio de Luna", "text": "Biografia.\nNacque in Sicilia presumibilmente intorno al 1420, da Artale, nobile aragonese dei Signori di Ricla, e dalla di lui consorte la nobildonna siciliana di origini catalane, Margherita Peralta Chiaramonte dei Conti di Caltabellotta. Nel 1439, spos\u00f2 la nobildonna Beatrice Cardona Villena, figlia di Antonio dei Conti di Cardona, con cui procre\u00f2 cinque figli.\nFu milite al servizio del Regno di Napoli, e nel 1444 figur\u00f2 al comando di 25 lance, nell'elenco degli uomini armati al servizio del sovrano Alfonso V d'Aragona. Nell'ottobre 1446, il Luna \u00e8 menzionato fra i testimoni del privilegio con cui Alfonso V confermava i capitoli presentati da Simone Beccadelli di Bologna, arcivescovo di Palermo, Federico Abbatelli Chiaramonte, barone di Cammarata e da altri ambasciatori a nome del Regno di Sicilia. Il Luna divenne presto un personaggio di rilievo nell'ambito della nobilt\u00e0 siciliana: fu inviato pi\u00f9 volte come ambasciatore a Re e Papi (dal 1446 al 1460 fu inviato al re Alfonso, a Papa Nicol\u00f2 V, a Papa Callisto III, al re Giovanni I d'Aragona).\nNel 1453, ebbe investitura di tutti i beni, i titoli e feudi appartenuti alla madre, morta nel 1442: l'8 novembre ricevette investitura del feudo di San Bartolomeo; il 10 novembre, del feudo di Misilcassimo con Burgio e Burgimilluso; il 26 novembre, quella della Contea di Caltabellotta, con Castellammare e Calatubo, e, ancora, dei feudi di Taya, nel territorio di Caltabellotta, e di Gristia; il 3 dicembre l'investitura della terra di Bivona. L'assegnazione dopo molti anni dei beni ereditati dalla madre la Contessa Margherita, fu dovuta al fatto che il Luna ebbe insidiati i diritti di successione dal fratellastro Giovanni Cardona Peralta, nato dal secondo matrimonio della madre con Antonio, che fu anche suo suocero.\nLa baronia di San Bartolomeo, da diversi anni era oggetto di una lite giudiziaria contro Pietro Perollo, barone di Pandolfina, in merito al suo possesso; i Perollo avevano acquistato il feudo dai Peralta. La controversia si risolse in favore del Luna, che nel 1454 acquis\u00ec definitivamente la predetta baronia dal Perollo, il quale sentendosi risentito per la decisione assunta dal Tribunale, in occasione di un'assemblea di nobili della citt\u00e0 di Sciacca, minacci\u00f2 pubblicamente di ucciderlo. Da questo episodio, nel 1455 ebbe inizio la faida tra le famiglie De Luna e Perollo, storicamente nota come il \"Caso di Sciacca\".\nIl Perollo, che pot\u00e9 contare su una milizia formata da 300 cavalli fornitagli dal Marchese di Geraci, entr\u00f2 in Sciacca nel giorno in cui si svolgeva nelle strade della citt\u00e0 la processione della Santa Spina di Ges\u00f9 Cristo, che si svolgeva annualmente il 6 aprile, e dove il Conte Antonio si recava. La processione arriv\u00f2 sotto il palazzo dei Perollo, dove il Luna ed i circa cinquanta cavalieri che lo accompagnavano furono attaccati, ed ebbe luogo un feroce scontro che coinvolse anche la popolazione, nonch\u00e9 il personale duello a colpi di spada con il Perollo, in cui rimase ferito e quasi in fin di vita. Disteso a terra, il suo corpo fu portato da alcuni cavalieri a lui fedeli da un cerusico, che pot\u00e9 constatare la presenza di numerose ferite, di cui la pi\u00f9 pericolosa era quella al volto, nella mascella sinistra vicina all'occhio. Dopo quattro giorni di medicazioni, il Luna riusc\u00ec a svegliarsi e poco dopo si rec\u00f2 nella sua dimora di Caltabellotta, dove pass\u00f2 un periodo di convalescenza di quaranta giorni.\nIl Conte di Caltabellotta, ristabilitosi definitivamente, vendic\u00f2 l'attentato subito dal Perollo - fuggito da Sciacca - devastando il suo palazzo e le sue case, oltre che delle persone a lui pi\u00f9 vicine, molte delle quali furono uccise. Il Re Alfonso, venuto al corrente del fatto, intervenne e pun\u00ec severamente sia il Luna che il Perollo con la confisca dei loro beni, che furono dichiarati banditi da tutti i suoi domini, ed entrambi esiliati da Sciacca per decreto del Sovrano, si ritirarono rispettivamente a Roma e in Francia. Nel 1458, Alfonso V mor\u00ec, e prima di morire, eman\u00f2 un indulto in favore del Luna e del Perollo, e il suo successore al trono, il fratello minore Giovanni II d'Aragona, una volta insediatosi, nel 1459 li richiam\u00f2 dall'esilio ed esegu\u00ec le sue volont\u00e0 con la concessione a loro della grazia e la restituzione integrale dei beni confiscati.\nIl Luna mor\u00ec con tutta probabilit\u00e0 nel 1464: un documento dell'agosto di quell'anno riferisce infatti dell'avvenuta successione del figlio Carlo nel controllo del feudo fortificato di Misilcassimo. Fu proprio il primogenito a succedergli nel titolo comitale di Caltabellotta.\nMatrimoni e discendenza.\nAntonio de Luna Peralta, VI conte di Caltabellotta, dal suo matrimonio con Beatrice Cardona Villena dei Conti di Cardona, ebbe i seguenti figli:"}
{"id": "2428894", "revid": "767487", "url": "https://it.wikipedia.org/wiki?curid=2428894", "title": "Alicia (Zamboanga Sibugay)", "text": "Alicia \u00e8 una municipalit\u00e0 di Quarta classe delle Filippine, situata nella Provincia di Zamboanga Sibugay, nella regione della Penisola di Zamboanga.\nAlicia \u00e8 formata da 27 baranggay:"}
{"id": "2428897", "revid": "1573940", "url": "https://it.wikipedia.org/wiki?curid=2428897", "title": "Karla Su\u00e1rez", "text": "Laureata in Ingegneria in Computer, all'Istituto Superiore Politecnico Jos\u00e9 Antonio Echeverr\u00eda (ISPJAE), L'Avana, 1992.\nCon il suo primo romanzo \"Silenzi\" ha vinto il Premio Lengua de Trapo in Spagna in 1999 ed \u00e8 stata scelta per il giornale spagnolo \"El Mundo\" tra i 10 giovani scrittori dell'anno 2000. Nel 2010 il romanzo \"Silenzi\" \u00e8 stato adattato per il teatro in Francia. Nel 2013, Ecume (l'ensemble corale dell'Universit\u00e0 di Montpellier, Francia) ha reso \"Soy Cubana\", una creazione per il teatro musicale tratto di questo romanzo.\nI suoi romanzi sono stati tradotti in diverse lingue compreso l'italiano.\nAutrice anche di libri di racconti. Ha partecipato a varie antologie di racconti uscite in Italia, Spagna, Cuba, Stati Uniti, Francia, Portogallo, Inghilterra e diversi paesi dell'America Latina. Nel 1996 dal suo racconto \"Anniversario\" \u00e8 stata tratta una pi\u00e8ce teatrale e nel 2002 due suoi racconti sono stati adattati per la televisione cubana. Nel 2003 ha vinto ex aequo il primo premio per il settore prosa della terza edizione del premio I Colori delle Donne in Italia.\nHa pubblicato anche dei libri di viaggi in collaborazione con il fotografo italiano Francesco Gattoni e un volume di racconti e di foto in collaborazione con il fotografo lussemburghese Yvon Lambert.\nIl suo romanzo, \"Havana, Anno Zero\" ha vinto il Premio Carbet de la Cara\u00efbe et du Tout-monde ed il \"Gran Premio del libro Insulare\" in Francia in 2012.\nHa vinto diverse borse di scrittura in Francia (Centre National du Livre, l'ARPEL Aquitaine, Maison des \u00e9crivains \u00e9tranger et des traducteurs de Saint-Nazaire) e a Cuba (Raz\u00f3n de Ser 1998, Fundaci\u00f3n Alejo Carpentier).\nHa diretto corsi di scrittura creativa in Italia e Francia. \u00c8 stata collaboratrice in diversi giornali, tra cui lo spagnolo \"El Pa\u00eds\" o il messicano \"El informador\".\nNel 2007 Karla Su\u00e1rez \u00e8 stata scelta per il Hay Festival e per Bogot\u00e1 capitale mondiale del libro tra i \"39 giovani scrittori pi\u00f9 rappresentativi dell'America Latina\".\nDopo aver vissuto cinque anni a Roma, e sei a Parigi, attualmente risiede a Lisbona, in Portogallo. La scrittrice coordina il Club di Lettura dell'Istituto Cervantes di Lisbona ed \u00e8 docente presso la Escuela de Escritores de Madrid."}
{"id": "2428900", "revid": "339392", "url": "https://it.wikipedia.org/wiki?curid=2428900", "title": "Ferrovia Napoli-Aversa", "text": ""}
{"id": "2428901", "revid": "339392", "url": "https://it.wikipedia.org/wiki?curid=2428901", "title": "Fermata di Aversa Centro", "text": ""}
{"id": "2428905", "revid": "729019", "url": "https://it.wikipedia.org/wiki?curid=2428905", "title": "Istanbul Cup 2008", "text": "L'Istanbul Cup 2008 \u00e8 stato un torneo di tennis giocato sul cemento.\n\u00c8 stata la 4\u00aa edizione dell'Istanbul Cup, che fa parte della categoria Tier III nell'ambito del WTA Tour 2008.\nSi \u00e8 giocato a Istanbul in Turchia, dal 19 al 24 maggio 2008.\nCampioni.\nSingolare.\n Agnieszka Radwa\u0144ska ha battuto in finale Elena Dement'eva, 6\u20133, 6\u20132\nDoppio.\n Jill Craybas / Ol'ga Govorcova hanno battuto in finale Marina Erakovi\u0107 / Polona Hercog, 6\u20131, 6\u20132"}
{"id": "2428910", "revid": "287204", "url": "https://it.wikipedia.org/wiki?curid=2428910", "title": "Io, l'infame", "text": "Io, l'infame \u00e8 un libro scritto da Patrizio Peci, ex dirigente delle Brigate Rosse. Il libro \u00e8 uscito in Italia nel 1983 ed \u00e8 a cura di Giordano Bruno Guerri. \u00c8 stato tradotto in francese e inglese.\nIl contenuto.\nIl libro, redatto dopo l'arresto e il successivo pentimento di Peci, \u00e8 un memoriale della sua attivit\u00e0 terroristica, iniziata nel 1974, con l'arruolamento da parte di due funzionari della Sit-Siemens, esponenti del Partito Armato. Peci descrive i luoghi della sua clandestinit\u00e0 (Milano e Torino) e i suoi molti compagni di ventura, soffermandosi in particolare su quelli che ebbe a frequentare pi\u00f9 da vicino (Raffaele Fiore, Piero Panciarelli e Maria Rosaria Roppoli, che fu la sua compagna). L'arresto, il pentimento-tradimento e l'omicidio-ritorsione del fratello Roberto, ormai nei primi anni '80, rappresentano l'epilogo della vicenda."}
{"id": "2428917", "revid": "2210194", "url": "https://it.wikipedia.org/wiki?curid=2428917", "title": "Samuel W. Taylor", "text": "Biografia.\nNato nello Utah, era nipote di uno dei grandi pionieri della chiesa mormone. Durante la seconda guerra mondiale, fu ufficiale nell'ufficio per le pubbliche relazioni delle forze armate statunitensi. Svolse i mestieri pi\u00f9 disparati prima di approdare all'attivit\u00e0 di scrittore. La sua produzione spazi\u00f2 dalla romanzo biografico al giallo, dai racconti brevi alle sceneggiature per cinema e televisione. Taylor \u00e8 uno degli autori della sceneggiatura del noto film di Alfred Hitchcock \"La donna che visse due volte\" (1958).\nDal suo racconto \"A Situation of Gravity\" sono stati tratti i film \"Un professore fra le nuvole\" del 1961 e \"Flubber - Un professore tra le nuvole\" del 1997."}
{"id": "2428918", "revid": "110157", "url": "https://it.wikipedia.org/wiki?curid=2428918", "title": "Mazel Tov (album)", "text": "Mazel Tov \u00e8 il terzo album di studio del gruppo ska punk italiano Talco."}
{"id": "2428920", "revid": "214509", "url": "https://it.wikipedia.org/wiki?curid=2428920", "title": "Polillo Editore", "text": ""}
{"id": "2428923", "revid": "1543377", "url": "https://it.wikipedia.org/wiki?curid=2428923", "title": "Basdorf (Wandlitz)", "text": "Basdorf \u00e8 una frazione del comune tedesco di Wandlitz, nel Brandeburgo.\nStoria.\nBasdorf fu nominata per la prima volta nel 1375.\nCostitu\u00ec un comune autonomo fino al 2003, quando venne aggregato al comune di Wandlitz."}
{"id": "2428925", "revid": "767487", "url": "https://it.wikipedia.org/wiki?curid=2428925", "title": "The Himalayans", "text": "The Himalayans sono stati un gruppo statunitense di alt rock formatosi a San Francisco nel 1990.\nBiografia.\nThe Himalayans nascono a San Francisco nel 1990 per iniziativa di Dan Jewett e di Chris Roldan, forti della qualit\u00e0 delle loro esibizioni e della cura che dedicavano allo studio del suono, tale da permettere loro di suonare dal vivo con una qualit\u00e0 molto vicino a quella di studio.\nIl gruppo si sciolse amichevolmente quando nel 1991 Adam Duritz fu costretto, a causa di impegni contrattuali, a dedicarsi allo sviluppo del progetto da cui sarebbero nati i Counting Crows, assieme al chitarrista David Bryson, il quale era anche il produttore delle demo degli Himalayans. La canzone degli Himalayans \"Round Here\" fu poi registrata anche nell'album di debutto dei Counting Crows come brano d'apertura, divenendo presto un successo tra il pubblico.\nIl brano che poi consacrer\u00e0 i Counting Crows, \"Mr. Jones\" deve il suo titolo a Marty Jones, il bassista degli Himalayans che era anche un amico d'infanzia di Duritz.\nL'unico album che la band ha prodotto, \"She Likes the Weather\", \u00e8 stato curato da Dan Jewett, il quale ha utilizzato del materiale proveniente da una registrazione di studio del dicembre '91 e dalla demo originale del gruppo, aggiungendo alcuni spezzoni di interviste concesse dal gruppo a delle emittent radiofoniche. L'etichetta fondata da Duritz, la Tyrannosaurus Records, ha pubblicato una versione rimasterizzata di \"She Likes the Weather\" nell'aprile del 2007."}
{"id": "2428927", "revid": "1305772", "url": "https://it.wikipedia.org/wiki?curid=2428927", "title": "Kiskiack", "text": "I Kiskiack (o Chisiack o ancora Chiskiack) erano un gruppo di nativi americani della confederazione Powhatan. Il nome significa \"terra ampia\" o \"luogo del pane\" nel linguaggio nativo, che fa parte dei linguaggi algonchini. Esso era anche il nome del loro villaggio sito nella penisola della Virginia, nei pressi dell'attuale \"Naval Weapons Station Yorktown\" nella Contea di York. L'insediamento era a circa 17 chilometri dalla capitale della confederazione, \"Werowocomoco\".\nStoria.\nFra la met\u00e0 del XVI secolo e i primi anni del XVII, il villaggio dei nativi americani Kiskiack appartenenti alla \"confederazione Powhatan\", era ubicato vicino alla riva sud del fiume York nella Penisola di Virginia, a pochi chilometri dall'attuale Yorktown. I villaggi dei nativi americani erano realizzati con architetture permanenti costituite le case lunghe o \"yihakans \".\nI \"Kiskiack\" erano una delle sei trib\u00f9 della \"Powhatan Confederacy\". A seguito dell'arrivo dei coloni inglesi a Jamestown nel 1607, essi furono fra i pi\u00f9 ostili all'invasione inglese, ed erano riluttanti a dare i loro prodotti ai coloni provenienti da Jamestown, venuti a comprare mais ed altri prodotti alimentari, nei primi anni dall'arrivo dei coloni. Comunque, furono una delle poche trib\u00f9 amiche degli inglesi nella prima guerra anglo-powhatan.\nKiskiak era a soli 22 chilometri da Jamestown, ma doveva essere raggiunta attraverso la penisola e lungo il fiume York che non fu molto utilizzato dagli inglesi come presto lo fu il fiume James. La loro popolazione era costituita da circa 40-50 uomini guerrieri, secondo una stima del 1612 di John Smith. \nI Kiskiacks presero parte al massacro indiano del 1622 ed i coloni si rivalsero contro di loro l'anno successivo. Essi si ritirarono poi nel 1627, quando la colonia decise di occupare il loro villaggio; questa occupazione ebbe luogo nel 1629.\nI coloni inglesi e la palizzata.\nIn una riunione tenuta a Jamestown l'8 ottobre 1630, tra il governatore Sir John Harvey ed il suo consiglio, si decise di costruire delle case su entrambe le rive del fiume \"Pamunkey\", oggi \"York\".\nConformemente a quanto stabilito vennero costruite case da entrambi i lati del \"King's Creek\", che si estesero rapidamente sulle due rive del fiume York. A questo punto venne deciso di fortificare l'area. Nel 1634, venne eretta una palizzata attraverso tutta la penisola, da \"Martin's Hundred\" a \"Kiskiack\", per proteggere l'area inferiore dagli attacchi degli indiani. \"Middle Plantation\", vicina al centro della palizzata, fu il primo insediamento nell'entroterra, ad essere realizzato con atto dell'assemblea nel 1632. \"Middle Plantation\" venne poi ridenominata Williamsburg dopo essere stata designata capitale della Colonia nel 1699."}
{"id": "2428928", "revid": "95282941", "url": "https://it.wikipedia.org/wiki?curid=2428928", "title": "Circondario di Treviglio", "text": "Il circondario di Treviglio era uno dei circondari in cui era suddivisa la provincia di Bergamo.\nEsistito dal 1859 al 1926, comprendeva i comuni della bassa pianura bergamasca, raggruppati in quattro mandamenti.\nCapoluogo del circondario era la citt\u00e0 di Treviglio, secondo comune della provincia dopo il capoluogo, e situata nella parte occidentale del circondario.\nSuddivisione amministrativa.\nNel 1863, la composizione del circondario era la seguente:\nSuperficie e confini.\nIl circondario confinava a nord con il circondario di Bergamo, ad est con la provincia di Milano, ad ovest con la provincia di Brescia, a sud con la provincia di Cremona.\nLa circoscrizione era delimitata dalla fascia dei fontanili a sud, dal fiume Oglio ad est, dal fiume Adda ad ovest. La circoscrizione non aveva un confine naturale a nord dato che la circoscrizione di Bergamo comprendeva comuni di pianura, di collina e di montagna.\nStoria.\nL'istituzione del circondario.\nIn seguito all'annessione della Lombardia dal Regno Lombardo-Veneto al Regno di Sardegna (1859), fu emanato il decreto Rattazzi, che riorganizzava la struttura amministrativa del Regno, suddiviso in province, a loro volta suddivise in circondari. Il circondario di Treviglio fu creato come suddivisione della provincia di Bergamo.\nCon l'Unit\u00e0 d'Italia (1861) la suddivisione in province e circondari fu estesa all'intera Penisola, lasciando invariate le suddivisioni stabilite dal decreto Rattazzi.\nNel 1889 la frazione di Crespi del comune di Canonica d'Adda venne ceduta al comune di Capriate d'Adda nel circondario di Bergamo.\nNel 1897 i comuni di Bagnatica e Brusaporto vennero ceduti al circondario di Bergamo.\nLa soppressione.\nIl circondario di Treviglio venne soppresso nel 1926 e il territorio assegnato al circondario di Bergamo."}
{"id": "2428930", "revid": "287204", "url": "https://it.wikipedia.org/wiki?curid=2428930", "title": "Manjeri", "text": "Manjeri \u00e8 una suddivisione dell'India, classificata come \"municipality\", di 83.704 abitanti, situata nel distretto di Malappuram, nello stato federato del Kerala. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 11\u00b0 7' 0 N e 76\u00b0 7' 0 E e ha un'altitudine di 37 .\nSociet\u00e0.\nEvoluzione demografica.\nAl censimento del 2001 la popolazione di Manjeri assommava a 83.704 persone, delle quali 41.383 maschi e 42.321 femmine. I bambini di et\u00e0 inferiore o uguale ai sei anni assommavano a 12.506, dei quali 6.449 maschi e 6.057 femmine. Infine, coloro che erano in grado di saper almeno leggere e scrivere erano 66.690, dei quali 33.561 maschi e 33.129 femmine.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Calicut."}
{"id": "2428939", "revid": "1633567", "url": "https://it.wikipedia.org/wiki?curid=2428939", "title": "Royal Ballet School", "text": "La Royal ballet school \u00e8 uno dei principali centri mondiali di formazione per la danza classica. L'obiettivo della scuola \u00e8 quello di formare ed educare ballerini classici per il Royal Ballet \u2013 con sede alla Royal Opera House di Londra \u2013 e per il Birmingham Royal Ballet.\nStoria.\nNel 1926, la ballerina di origine irlandese Ninette de Valois fond\u00f2 l\"'Accademia di arte coreografica\", una scuola di danza per le ragazze, predecessore della Royal ballet school. La sua intenzione era quella di formare una compagnia di balletto di repertorio e scuola, giungendo a collaborare con la produttrice teatrale inglese e proprietaria di teatro Lilian Baylis.\nBaylis possedeva il teatro Old Vic ed acquist\u00f2 il teatro Sadler's Wells nel 1925. Nel 1928 ingaggi\u00f2 la de Valois per mettere in scena spettacoli di danza in entrambi i teatri e riapr\u00ec il teatro Sadler's Wells nel 1931, con la scuola della de Valois che si trasfer\u00ec negli studi del teatro, come scuola di ballo interna del Sadler's Wells, insegnando ad ambedue i sessi. Allo stesso tempo fu costituita la compagnia di balletto Vic-Wells, usando gli studenti della scuola e altri ballerini dell'epoca. Sia la scuola sia la compagnia di danza si svilupparono rapidamente e dopo che i balletti furono cessati all'Old Vic, la compagnia di danza fu ribattezzata la Sadler's Wells Ballet. Nel 1946, la compagnia si trasfer\u00ec per diventare la compagnia di danza residente al Royal Opera House del Covent garden, di conseguenza, nel 1947 la scuola si trasfer\u00ec dal Sadler's Wells ai locali in Barons Court, cominciando ad introdurre la formazione accademica per i pi\u00f9 giovani alunni.\nA seguito della rapida espansione, nel 1955 la scuola si assicur\u00f2 i locali del White lodge a Richmond Park, Londra. In questi fu fondata allora la Royal Ballet \"scuola minore\", una scuola residenziale per bambini di et\u00e0 compresa tra gli undici e i sedici anni, che univa una formazione generale e la danza professionale. La Royal ballet school \"scuola maggiore\" fu istituita presso la sede esistente della scuola a Barons Court con gli studenti di et\u00e0 compresa tra i sedici e i diciannove anni che studiavano danza classica a tempo pieno.\nNel mese di ottobre 1956, grazie alla concessione di una \"royal charter\" la compagnia e la scuola di ballo e divennero The Royal ballet school e la Royal Ballet Company. Una seconda pi\u00f9 piccola impresa ancora si esibiva al Sadler's Wells e in tour in tutto il Regno Unito e questa divent\u00f2 il Sadler's Wells Royal Ballet. Nel 1990, la compagnia del Sadler's Wells si trasfer\u00ec per diventare la compagnia di danza residente al Birmingham Hippodrome, a Birmingham, dove fu rinominata Birmingham Royal Ballet, formando una nuova associazione con la Elmhurst School for Dance nel 2002.\nNel gennaio 2003, gli studenti pi\u00f9 grandi della Royal ballet school furono spostati in uno studio all'interno di un complesso di nuova costruzione a Floral Street, adiacente al Royal Opera House nel Covent garden, dove il Royal Ballet resta la compagnia di danza residente. Fu costruito un ponte tra la scuola e l'Opera House, che collegava la scuola con il teatro ed i propri studi della Royal Ballet Company. Il progettista del ponte ricevette un premio di architettura e l'opera \u00e8 nota come \"bridge of aspiration\".\nWhite lodge.\nGli studenti pi\u00f9 giovani della Royal ballet school furono spostati in White lodge, Richmond Park a Richmond, Londra nel 1955, quando la scuola fu divisa per la prima volta. L'edificio in stile georgiano \u00e8 un ex residenza reale e padiglione di caccia, costruito durante il regno di re Giorgio II. \u00c8 la sede permanente della scuola e vi \u00e8 stata un'ampia riqualificazione del sito per fornire lo stato della arte alla danza e strutture accademiche e alloggi per gli studenti. I bambini frequentano la scuola all'et\u00e0 tra gli undici e i sedici anni e l'ingresso alla scuola avviene solo tramite un provino.\nCovent garden.\nLa sede al Covent garden per la Royal ballet school fu istituita nel 1955, quando gli studenti pi\u00f9 giovani furono spostati a White lodge. La scuola \u00e8 rimasto presso gli studi esistenti in Barons Court, Londra, con gli studi accademici introdotti per la prima volta. Pi\u00f9 tardi, nel 2003, la scuola si \u00e8 trasferita in una nuova sede, e il sito del ex Baron's Court oggi ospita la London Academy of Music and Dramatic Art.\nLa scuola si trasfer\u00ec in nuove sedi, appositamente costruite, al Covent garden, nel gennaio 2003. Il complesso \u00e8 un edificio di quattro piani con sei studi di danza all'avanguardia, tra cui un teatro studio con posti a sedere rastrellati retrattili per un pubblico di duecento persone. L'edificio ospita anche una palestra con sala fitness, una per il Pilates, un ambiente per la fisioterapia e una sala comune per gli studenti. Le strutture per l'istruzione accademica includono quattro aule, una biblioteca con materiale informatico, uno studio d'arte e le suite audiovisiva. Tutti gli studi di danza sono collegati alla suite audiovisiva, in modo che le classi e le prove possono essere filmate come strumento di formazione."}
{"id": "2428942", "revid": "88740", "url": "https://it.wikipedia.org/wiki?curid=2428942", "title": "Zehlendorf (Oranienburg)", "text": "Zehlendorf \u00e8 una frazione della citt\u00e0 tedesca di Oranienburg, nel Brandeburgo.\nStoria.\nZehlendorf fu nominata per la prima volta nel 1335.\nCostitu\u00ec un comune autonomo fino al 26 ottobre 2003."}
{"id": "2428948", "revid": "287204", "url": "https://it.wikipedia.org/wiki?curid=2428948", "title": "Mattannur", "text": " \nMattannur (o Mattanur) \u00e8 una suddivisione dell'India, classificata come \"municipality\", di 44.317 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 55' 0 N e 75\u00b0 34' 60 E e ha un'altitudine di 75 .\nSociet\u00e0.\nEvoluzione demografica.\nAl censimento del 2001 la popolazione di Mattannur assommava a 44.317 persone, delle quali 21.659 maschi e 22.658 femmine. I bambini di et\u00e0 inferiore o uguale ai sei anni assommavano a 4.970, dei quali 2.545 maschi e 2.425 femmine. Infine, coloro che erano in grado di saper almeno leggere e scrivere erano 36.264, dei quali 18.466 maschi e 17.798 femmine."}
{"id": "2428950", "revid": "767487", "url": "https://it.wikipedia.org/wiki?curid=2428950", "title": "She Likes the Weather", "text": "She Likes the Weather \u00e8 il primo e unico album dei The Himalayans, la band in cui Adam Duritz cantava prima della formazione dei Counting Crows, pubblicato nel 2002."}
{"id": "2428953", "revid": "298171", "url": "https://it.wikipedia.org/wiki?curid=2428953", "title": "Cock 10/54 Cymru Beats", "text": ""}
{"id": "2428958", "revid": "767487", "url": "https://it.wikipedia.org/wiki?curid=2428958", "title": "Inuyasha the Movie - La spada del dominatore del mondo", "text": " \u00e8 un film del 2003 diretto da Toshiya Shinohara. \u00c8 il terzo film anime basato sulla serie manga sh\u014dnen \"Inuyasha\" di Rumiko Takahashi. Il film fu distribuito in Giappone il 20 dicembre 2003 dalla Toho.\nTrama.\nDurante il periodo Kamakura, Takemaru Setsuna, capitano delle guardie della madre di Izayoi, segretamente innamorato di lei, decide di ucciderla mentre d\u00e0 alla luce il figlio poich\u00e9 non riesce a sopportare l'idea che colei che ama possa partorire un mezzodemone. Il demone Toga, mortalmente ferito al petto dallo scontro con il suo pi\u00f9 grande nemico Ryukotsusei, arriva e riporta in vita la sua amata con Tenseiga. Sfidato in combattimento da Takemaru, Toga dice a Izayoi di scappare con suo figlio, al quale d\u00e0 il nome Inuyasha, e le consegna la rossa Veste del Cane di Fuoco per proteggere lei ed il figlio dal palazzo, ormai completamente in fiamme. Toga muore insieme a Takemaru quando l'intero complesso collassa, mentre i due erano ancora impegnati a lottare al suo interno.\nAi giorni nostri, il nonno di Kagome Higurashi possiede una spada che lui crede essere la leggendaria Ama no Murakumo; mentre il nonno sta per mettere la spada in un magazzino, il fratello minore di Kagome, Sota, impugna la spada e questa inizia a parlare. La spada \u00e8 la leggendaria Songa, la Spada dell'Oltretomba, ed essa ha un forte legame con Toga. Colui che aveva parlato, invece, era Saya, demone servitore di Toga, che era stato incaricato di sigillare Songa per sette secoli. In realt\u00e0, originariamente, Toga aveva provveduto ad istruire lui, Myoga e Totosai su come gestire le tre spade del dominatore del mondo al momento della sua morte. Myoga doveva portare Tessaiga all'interno della tomba del suo padrone, mentre Totosai aveva ricevuto istruzioni di consegnare Tenseiga a Sesshomaru.\nSaya, per\u00f2, aveva completamente dimenticato cosa fare di Songa, quindi, dopo essersi consultato con Myoga e Totosai, decise di sigillare lui stesso la spada, dicendo agli altri due di gettare la spada all'interno del Pozzo Mangia-Ossa; ci\u00f2 spiega il motivo per il quale la spada si trovasse nel presente. La spada, che \u00e8 dotata di una propria volont\u00e0, prova a possedere Inuyasha, che per\u00f2 fa del suo meglio per resistere al controllo e finalmente riesce a riportare la spada nel passato, ma durante il procedimento inavvertitamente rilascia i poteri mortali della spada su un villaggio evacuato.\nSesshomaru riesce a percepire immediatamente la presenza di Songa e ne segue l'odore per scoprire che \u00e8 Inuyasha a possedere la spada. I due iniziano a duellare e, in un momento cruciale, Kagome salva la situazione e costringe Songa a liberare Inuyasha dalla sua presa. Durante il salvataggio di Kagome, per\u00f2, il Rosario di Inuyasha va in mille pezzi. La spada intanto trova un nuovo demone ospite, poi si reca nella tomba di Toga e recupera il braccio sinistro perduto di Sesshomaru, tranciato in uno scontro con Inuyasha, quindi riporta in vita Takemaru e lo possiede, mirando ad ottenere la sua vendetta contro Inuyasha e Sesshomaru.\nSia Inuyasha sia Sesshomaru hanno ragioni per sconfiggere Takemaru, quindi decidono di andare da lui. Durante la battaglia, Kagome e Rin vengono rapite. I due fratelli quindi raggiungono Takemaru per liberare le due ragazze. Inuyasha quindi prova a sconfiggere Takemaru proprio quando egli capisce che la madre di Inuyasha voleva che lui vivesse e che lui in realt\u00e0 la amava. Inuyasha, facendo appello ai propri caratteri umani, riesce a sconfiggere Takemaru.\nSonga era la terza spada posseduta da Toga. Individualmente, la spada \u00e8 pi\u00f9 forte sia di Tenseiga che di Tessaiga. Sesshomaru brandisce Tenseiga, mentre Inuyasha ha dalla sua Tessaiga. Durante la battaglia, i due cercano di combinare i loro attacchi per distruggere Songa, causando la caduta della spada nel portale verso l'Oltretomba aperto dalla spada stessa. Alla fine, il genitore scomparso appare ad Inuyasha e Sesshomaru, e si congratula per la distruzione di Songa. Sesshomaru riparte con Jaken e Rin mentre Inuyasha e i suoi alleati guardano l'ambiente circostante tornare alla normalit\u00e0.\nDistribuzione.\nEdizione italiana.\nL'edizione italiana del film, distribuita direttamente in DVD-Video, fu curata dalla Dynit. Il doppiaggio fu eseguito dalla E.T.S. e diretto da Fabrizio Mazzotta su dialoghi di Gianluca Aicardi.\nEdizioni home video.\nL'edizione italiana fu distribuita in DVD il 7 settembre 2005 dalla Terminal Video Italia. Il DVD include come extra un video promozionale giapponese in cui si ripercorrono gli scontri tra Inuyasha e Sesshomaru, l'ending senza titoli, i trailer e spot TV giapponesi e italiano e una galleria artistica. Il film fu distribuito in Blu-ray Disc il 27 settembre 2017 nel secondo disco del cofanetto \"Inuyasha - The Movies Collection\", insieme al successivo \"Inuyasha the Movie - L'isola del fuoco scarlatto\"; questa edizione non include contenuti speciali.\nAccoglienza.\nIncassi.\nIl film debutt\u00f2 al quinto posto del botteghino giapponese nel suo fine settimana d'apertura, incassando un totale di 810 milioni di yen."}
{"id": "2428961", "revid": "1522738", "url": "https://it.wikipedia.org/wiki?curid=2428961", "title": "Corea sotto il dominio giapponese", "text": "La Corea sotto il dominio giapponese fu lo status giuridico della penisola coreana al principio del XX secolo.\nNel 1905 la Corea divenne un protettorato giapponese e successivamente, nel 1910, fu completamente annessa come colonia nell'Impero giapponese con il nome di \"Ch\u014dsen\". Il dominio coloniale fin\u00ec ufficialmente con la resa del Giappone nella seconda guerra mondiale il 15 agosto 1945, ma termin\u00f2 completamente di fatto solo con la destituzione del governatore generale giapponese il 12 settembre 1945 e di diritto con l'entrata in vigore del trattato di pace di San Francisco il 28 aprile 1952.\nIn questo modo per\u00f2 la Corea non ottenne l'agognata libert\u00e0, ma fin\u00ec al centro della nascente guerra fredda tra gli interessi degli Stati Uniti d'America e dell'Unione Sovietica, nonch\u00e9, pi\u00f9 tardi, della Repubblica Popolare Cinese. Ci\u00f2 condusse alla divisione del paese in due stati in corrispondenza del 38\u00ba parallelo (Corea del Nord e Corea del Sud), la cui crescente ostilit\u00e0 sfoci\u00f2 nella guerra di Corea.\nIn Giappone questo periodo coloniale oggi viene chiamato \"Corea sotto il dominio giapponese\" (in giapponese , \"Nippon Toji-jidai no Ch\u014dsen\"). Nella Corea del Nord e del Sud invece questa fase oggi viene definita come \"Periodo di occupazione forzata da parte dell'imperialismo giapponese\" (in coreano ) o \"Periodo dell'imperialismo giapponese\" ().\nAntefatto fino all'annessione della Corea.\nCorea e Giappone, data la vicinanza, hanno sempre cercato di estendere la loro influenza ognuno a danno dell'altro. Gi\u00e0 nel 1420 i coreani provarono ad annettere l'isola di Tsushima durante l'invasione \u014cei. Un secolo e mezzo dopo furono i giapponesi a cercare di invadere il vicino.\nDopo l'apertura forzata dei porti giapponesi da parte delle navi statunitensi ed il compimento dei primi passi delle riforme Meiji, vi furono in Giappone spinte per annettersi la Corea: si voleva \"fondare un impero come i paesi europei\" ed avere delle colonie per acquisire un rango pari a quello delle potenze straniere e non essere dipendenti (Inoue Kaoru). In quel periodo la Corea era uno stato vassallo ed un protettorato autonomo, tributario della Cina della dinastia Qing. Tuttavia per il Giappone era un vantaggio che la Corea all'epoca fosse relativamente debole e per di pi\u00f9 isolata, inoltre la Corea offriva un punto di partenza strategicamente ideale per un'ulteriore espansione verso la Cina e la Russia.\nApertura della Corea fino alla prima guerra sino-giapponese.\nNel 1876 il Giappone costrinse con la forza, mediante l'invio di navi da guerra, la firma del trattato di Kanghwa: il \"regno d'insediamento\" della Corea venne aperto all'economia giapponese e furono stabilite relazioni diplomatiche fra i due stati. Le importazioni di merci e tecnologie, in rapida crescita dopo i trattati commerciali anche con la Cina imperiale e le potenze occidentali, aprirono la Corea a nuove influenze, in particolare della Russia e anche della Germania.\nA causa delle condizioni sociali nella Corea della dinastia Joseon, contrassegnate dalla corruzione e dall'oppressione, nel 1894 scoppi\u00f2 una rivolta contadina ispirata dalla Tonghak, contro la quale fu invocato l'aiuto cinese. L'intervento cinese, secondo i trattati di Tientsin, dava a sua volta al Giappone il diritto di intervenire, del quale esso fece uso inviando proprie truppe d'intervento. Poich\u00e9 entrambe le parti ambivano all'egemonia sulla Corea e nessuno dei due stati era disposto a ritirare per primo le proprie truppe dopo la fine provvisoria della rivolta, le tensioni sfociarono nella prima guerra sino-giapponese. Dopo la sconfitta nel 1895, per la Cina imperiale segu\u00ec il trattato di pace di Shimonoseki, nel quale essa riconosceva la \"piena ed ampia sovranit\u00e0 ed autonomia della Corea\", perdendo cos\u00ec il suo status di protettorato e gran parte della sua influenza sulla Corea stessa.\nSotto l'influenza giapponese si attuarono riforme di stampo occidentale: ad esempio, l'abolizione degli esami di stato confuciani per i funzionari, come pure l'introduzione, gi\u00e0 compiuta in Giappone, del diritto civile tedesco. Nel 1894 le forze giapponesi, nel quadro della rivolta Tonghak, occuparono il palazzo reale ad Hanseong. Poich\u00e9 l'allora regina Myeongseong si mostrava ostile alla politica giapponese, fu assassinata da sicari giapponesi e coreani un anno pi\u00f9 tardi, l'8 ottobre 1895. L'11 febbraio 1896 il re Gojong, la sua nuova sposa, la principessa Eom Sunheon, ed il principe ereditario Sunjong cercarono rifugio nell'ambasciata russa, che abbandonarono poi nel 1897 in seguito alla proclamazione di un Impero della \"Grande Corea\", attraverso cui fu ufficialmente posta fine alla dinastia Joseon.\nGuerra russo-giapponese e protettorato giapponese.\nDopo la prima guerra sino-giapponese il Giappone dovette di nuovo restituire alla Cina la penisola di Liaodong davanti alla Corea, per esso strategicamente preziosa. Questo accadde a causa delle pressioni internazionali nell'intervento di Shimonoseki. La Cina affitt\u00f2 la penisola alla Russia, che voleva costruire un porto marino libero dai ghiacci a Port Arthur. Il Giappone per\u00f2 interpret\u00f2 questo come una minaccia alla sua sfera d'interessi. Le tensioni aumentarono quando la Russia cerc\u00f2 di rafforzare la sua egemonia sulla penisola coreana e stazion\u00f2 delle truppe nella Manciuria. La conseguenza fu lo scoppio nel 1904-05 della guerra russo-giapponese, al termine della quale, il 5 settembre 1905, la Russia sconfitta accett\u00f2 nel Trattato di pace di Portsmouth, tra le altre cose, che la Corea diventasse area d'interesse giapponese.\nCome conseguenza il 17 novembre 1905 ad Hanseong fu concluso il trattato dell'Eulsa, mediante il quale la Corea diventava un protettorato giapponese. Del resto la casa regnante coreana fu integrata nella famiglia imperiale giapponese con \"diritto di successione reciproco\" insieme al matrimonio del principe ereditario posteriore Yi Eun con la principessa giapponese Masako Nashimotonomiya, mentre dietro al governo coreano stava l'amministrazione giapponese del residente generale Terauchi Masatake. Questi prese su di s\u00e9 la rappresentanza estera della Corea, l'amministrazione interna e le forze armate. Tuttavia il re Gojong si rifiut\u00f2 per il momento di riconoscere il trattato, egli sosteneva di non avere sottoscritto il trattato, ma che da parte giapponese gli era stato rubato l'anello con sigillo e che in questo modo si era giunti ad una sottoscrizione illegale. La lamentela del re Gojong davanti alla conferenza internazionale di pace a L'Aia fu respinta nel giugno 1907 con la motivazione che egli non possedeva alcun diritto come sovrano di uno stato, al che il re, dopo un'intimazione da parte del generale residente It\u014d Hirobumi, si vide costretto all'abdicazione.\nSotto l'amministrazione del protettorato i funzionari giapponesi rilevarono l'amministrazione ed i tribunali ed introdussero regole amministrative giapponesi, la polizia e l'esecuzione della pena furono ugualmente giapponesizzati, l'esercito coreano fu disarmato e sciolto. Nel giugno 1910 la polizia militare giapponese ottenne un comandante in capo, che deteneva anche il controllo sulla polizia civile. Ciononostante si form\u00f2 una resistenza anche violenta contro il dominio giapponese, proveniente in particolare dalle scuole confuciane e dai gruppi giovanili. Si form\u00f2, anche se male armato, un esercito partigiano, che oltre ad attentati alle stazioni ferroviarie e telegrafiche coinvolse in azioni militari anche l'esercito coloniale giapponese, ma da ultimo i partigiani dovettero ripiegare verso Gando, a nord dello Yalu (oltre a 21.000 cinesi, nel 1908 vivevano in questa regione contesa tra la Cina e la Corea 83.000 coreani), dove condussero una resistenza fino al 1915.\nPeriodo coloniale.\nAnnessione della Corea come provincia giapponese.\nL'influente politico giapponese It\u014d Hirobumi il 26 ottobre 1909, nel corso di un viaggio in Manciuria ad Harbin, fu assassinato dal nazionalista coreano An Jung-geun.\nIl 22 agosto 1910 fu firmato il trattato di annessione nippo-coreano e una settimana dopo, il 29 agosto, l'imperatore Sunjong lasci\u00f2 il trono.\nIl nuovo governatore generale fu insediato, anche dal punto di vista formale, come comandante supremo, venendo in questo modo l'intera Corea annessa come provincia giapponese sotto il nome di \"Ch\u014dsen\" (giapp. ; cor. , \"Joseon\"). Accanto ad un grosso schieramento della polizia militare, fu allora stazionata a Ch\u014dsen anche una divisione dell'esercito imperiale, che nel 1915 fu poi rinforzata con un'ulteriore divisione.\nLa presenza di abitanti di stirpe non coreana sal\u00ec tra il 1906 ed il 1935:\nLa maggior parte di queste persone provenivano da altre parti dell'Impero giapponese, ma molti dalle isole maggiori dell'arcipelago giapponese.\nSociet\u00e0 e cultura.\nNon tutti i diritti che spettavano ai giapponesi di stirpe nipponica furono salvaguardati anche per quelli che allora, a partire dal 1910, erano divenuti giapponesi di stirpe coreana. Questo comprendeva tra l'altro il diritto di riunione e di organizzazione, la libert\u00e0 di parola ed una stampa indipendente: tutti i giornali e le riviste coreane nel 1910 dovettero sospendere le loro pubblicazioni, cosicch\u00e9 oltre ad uno in lingua coreana, rimasero un giornale inglese ed un paio giapponesi, che erano pubblicati dal governo della provincia con riserva di censura.\nCon l'incorporamento nell'Impero giapponese fu introdotto anche lo scintoismo come religione di Stato e stabilito il dovere di partecipazione quotidiana alle offerte in templi costruiti a tal fine e l'inchino verso est, la sede dell'Imperatore celeste. Oltre a ci\u00f2 il calendario cinese fu sostituito con il calendario gregoriano, abituale nel mondo occidentale. Inoltre la lingua giapponese divenne unica lingua nazionale e fu quindi elevata a lingua per l'insegnamento e l'amministrazione.\nA partire dal 1886, dunque ancora sotto la dinastia Joseon, si svilupparono \u2013 in parte su iniziativa di missionari cristiani stranieri \u2013 scuole per ragazze, nelle quali le allieve ricevevano una formazione occidentale. Su questo si form\u00f2 nel 1898 la societ\u00e0 \"Chanyanghoe\" (). Il dominio giapponese consentiva d'altra parte un ulteriore, accresciuto ammorbidimento di strutture sociali prima relativamente pi\u00f9 rigide, in particolare un cambiamento dei ruoli di genere: fu introdotto il sistema scolastico giapponese con il suo programma, che consent\u00ec un'istruzione per l'intera popolazione di Ch\u014dsen, e non solo, come precedentemente in Corea, per i ceti elevati aristocratici. L'attuale Universit\u00e0 Femminile Ewha ha origine da una scuola femminile. Le donne conseguivano un reddito e potevano elevarsi socialmente grazie all'istruzione e alla professione pi\u00f9 facilmente che sotto la dinastia Joseon. Il quotidiano \"Maeilsinbo\" pubblic\u00f2 il 21 luglio 1931 una statistica, secondo la quale nella prefettura della capitale vi erano 9.779 operai maschi a fronte di 3.337 operaie femmine, che erano numerose soprattutto tra le classi d'et\u00e0 pi\u00f9 giovani. Negli anni 1920 furono fondate le prime organizzazioni attive per le donne, che incontrarono in parte buona adesione.\nDopo la morte dell'ultimo re Gojong nel gennaio 1919 vi furono in tutto il paese insurrezioni antigiapponesi, che culminarono nella dichiarazione d'indipendenza da parte del Movimento del 1\u00ba marzo 1919. Immediatamente dopo la proclamazione dell'indipendenza la rivolta fu stroncata nel sangue: vi furono ufficialmente 553 uomini uccisi e 185 feriti. Come conseguenza della repressione della protesta, si costitu\u00ec quasi immediatamente dopo, il 10 aprile 1919, a Shanghai un governo in esilio coreano, con la partecipazione di Rhee Syng-man e Kim Gu. Solo la Seconda Internazionale con una risoluzione della Conferenza di Lucerna del 2-9 agosto 1919 prese le parti del Ch\u014dsen ormai incorporato nell'Impero giapponese ed esort\u00f2 la Societ\u00e0 delle Nazioni ad accogliere la \"Corea\" come membro. L'11 dicembre 1941 questo governo in esilio dichiar\u00f2 guerra al Giappone e combatt\u00e9 fino alla fine con il suo \"Esercito coreano di restaurazione\" della Cina insieme agli Alleati contro l'esercito giapponese.\nTuttavia dal governo della provincia fu ottenuto un allentamento dalla politica coloniale: cos\u00ec quando in agosto con l'ammiraglio Sait\u014d Makoto fu nominato un nuovo governatore generale, il suo secondo collega fu un civile. Sait\u014d si pronunci\u00f2 a favore della difesa della cultura e delle tradizioni coreane e del benessere sociale e volle mettersi al servizio della felicit\u00e0 degli abitanti del Ch\u014dsen. Temporaneamente la lingua coreana fu di nuovo ammessa come lingua d'insegnamento e alcuni abitanti di stirpe coreana furono ammessi a partecipare all'amministrazione del nuovo governatore generale. In seguito la polizia fu aumentata di 10.000 uomini, ma in compenso la polizia militare giapponese, che fino ad allora si occupava dell'ordine pubblico, fu sostituita con una polizia civile. Anche la stampa fu interessata dalle agevolazioni. Nel corso degli anni 1920 il numero dei giornali di lingua coreana aument\u00f2 a cinque, tra cui i quotidiani \"D\u014da Nipp\u014d\" (letteralmente \"Asia orientale giorno per giorno\") e \"Ch\u014dsen Nipp\u014d\" (lett. \"Corea giorno per giorno\"), fondati nel 1920 a Keij\u014d. Nella prima met\u00e0 degli anni '20 arriv\u00f2 sul mercato il primo periodico femminile, il \"Yeojagye\", negli anni 1930 seguirono periodici femminili moderni sul modello di quelli giapponesi, ad esempio \"Yeoseong\" dell'editore del \"Chosun Ilbo\".\nLa residenza del governatore generale fu costruita nel 1926 sull'area del palazzo reale \"Gyeongbokgung\" (allora chiamato \"Keifukuky\u016b\" secondo la pronuncia giapponese dei caratteri cinesi impiegati), in precedenza parzialmente demolito. Essa si elevava sull'asse visivo palazzo-citt\u00e0. La Corea del Sud demol\u00ec l'edificio (utilizzato dopo l'indipendenza dal Giappone come parlamento e museo nazionale) con una festa popolare il 15 agosto 1995, esattamente cinquant'anni dopo la capitolazione dei giapponesi nella seconda guerra mondiale. Sull'area del palazzo reale \"Changgyeonggung\" (allora chiamato secondo i caratteri cinesi \"Sh\u014dkeiky\u016b\") furono allestiti dal governo giapponese della provincia uno zoo, un giardino botanico (il parco Sh\u014dkei) ed un museo. Il governo sudcoreano nel 1983 lasci\u00f2 lo zoo ed elimin\u00f2 il giardino botanico.\nTuttavia vi erano sempre proteste, soprattutto quando si verificavano soprusi da parte di quelli di stirpe giapponese, come ad esempio il 30 ottobre 1929 a Gwangju: alcuni giovani studenti di origine giapponese corteggiarono studentesse di origine coreana e scoppi\u00f2 rissa con altri studenti di origine coreana; quando questi ultimi furono condannati, mentre quelli di discendenza giapponese rimasero impuniti, scoppiarono disordini nelle scuole; dei 54.000 studenti coinvolti 1.642 furono arrestati, 2.330 furono temporaneamente espulsi, 582 dovettero abbandonare definitivamente le scuole. Venti anni dopo l'inizio dell'annessione all'Impero giapponese questo dimostrava l'insuccesso degli sforzi giapponesi di ottenere una Corea \"non violenta\".\nMolte delle agevolazioni sopra citate furono revocate con l'inizio della seconda guerra sino-giapponese del 1937 e della successiva seconda guerra mondiale e furono in parte ripristinati i vecchi regolamenti. In parziale contrasto con la politica seguita nei decenni precedenti, il governo locale sotto il governatore generale Minami tent\u00f2 di introdurre la cultura e la mentalit\u00e0 giapponese anche nel Ch\u014dsen. La politica di assimilazione totale condotta sotto il motto \"Nae-son-il-chae\" (\"Nae\" = interno, Giappone; \"son\" = Corea di Choson; \"Il\" = uno; \"Chae\" = corpo) avrebbe dovuto assicurare le risorse necessarie alla guerra, condotta su pi\u00f9 fronti a partire dall'attacco di Pearl Harbor, soprattutto uomini per l'esercito e l'industria. Il governatore generale Minami, in un discorso del 1939, spieg\u00f2 come segue il motto \"Nae-son-il-chae\": \u00ab\"La Corea ed il Giappone devono diventare una cosa sola nell'aspetto, nello spirito, nel sangue e nella carne\"\u00bb; l'obiettivo era alla fine una completa uguaglianza dei coreani con i giapponesi, ogni discriminazione anche all'interno dell'esercito veniva abolita. D'altra parte per\u00f2 Minami era consapevole, come \u00e8 evidente da un discorso del 1942 a Tokyo, delle difficolt\u00e0 dell'assimilazione: \"\"I coreani sono, in base alla visione del mondo, ai rapporti umani, agli usi e alla lingua, un popolo completamente diverso. Perci\u00f2 il governo giapponese deve pianificare la politica coloniale nella piena consapevolezza di questo fatto.\" Dietro ci\u00f2 stava la convinzione \"che i giapponesi, ai quali i coreani hanno guardato ogni volta, devono essere sempre qualche passo avanti. Allora i giapponesi sono chiamati a istruire e guidare sempre i coreani, e questi devono seguire con riconoscenza ed obbedienza i Giapponesi che marciano avanti.\"\u201c Questa politica si manifestava nella vita quotidiana a Ch\u014dsen: a partire dal 1938 l'uso della lingua coreana venne allora vietato anche nell'ambito privato e attraverso una condotta da spie sorvegliato perfino nella cerchia familiare. Anche la cultura coreana del passato fu danneggiata: ad esempio, fu proibito l'abito coreano tradizionale, l'hanbok. A partire dal febbraio 1940 i nomi coreani furono convertiti in nomi giapponesi; il piano, della durata di soli sette mesi, alla fine dell'aprile 1940 port\u00f2 allo scarno risultato di appena il 7,6 % di coreani registrati con nomi giapponesi, ma poich\u00e9 le tessere annonarie, i recapiti postali, le assegnazioni di lavoro e l'accettazione di domande ufficiali erano concesse ancora solo a persone con nomi giapponesi, molti cedettero alla pressione; nell'agosto 1940 il 79,3 % della popolazione era registrata con nomi giapponesi.\nA causa della provvidenziale resa del Giappone nella seconda guerra mondiale e della quasi immediata scorporazione del Ch\u014dsen dall'Impero giapponese, la politica del \"Nae-son-il-chae\" non pot\u00e9 mai essere interamente completata e per questo non si cre\u00f2 l'uguaglianza tra gli abitanti di stirpe giapponese e coreana, cos\u00ec fino alla fine del dominio coloniale giapponese il divieto sempre in vigore di matrimoni tra questi due gruppi di popolazione non fu mai abolito.\nEconomia.\nNel trattato di Kanghwa del 1876 il Giappone impose alla Corea le stesse condizioni per il commercio estero cui sottost\u00f2 nel trattato di amicizia e commercio nippo-americano del 1858: scambio di diplomatici, apertura di tre porti per il commercio, permesso di commerciare e vivere in questi porti ai cittadini giapponesi, garanzia che queste persone rimanessero sotto la sovranit\u00e0 giuridica giapponese, nonch\u00e9 dazi d'importazione ridotti al minimo per le merci giapponesi.\nNel 1905 la Corea con il trattato dell'Eulsa affid\u00f2 completamente il proprio commercio estero al Giappone, poi nel 1910 con l'annessione all'Impero giapponese anche il commercio interno. A quel tempo la Corea possedeva un commercio interno estremamente debole, il Giappone ricostru\u00ec dunque il Ch\u014dsen dal punto di vista economico in modo radicalmente nuovo e finalizzato: il sud della penisola era meno adatto per l'estrazione di energia e risorse naturali, cosicch\u00e9 la creazione dell'industria si concentr\u00f2 maggiormente al nord e nel sud favorito dal clima fu incoraggiata l'agricoltura. Lo sviluppo dell'agricoltura nel Ch\u014dsen meridionale come nuovo \"granaio\" doveva anche aiutare ad industrializzare ulteriormente le altre regioni dell'Impero giapponese (in particolare le principali isole giapponesi) e a superarne la struttura di impronta agricola con l'80% della popolazione contadina. Lo squilibrio regionale della struttura economica formatosi in tal modo condusse, da un lato, ad una migrazione sud-nord all'interno del Ch\u014dsen e dall'altro all'emigrazione di molti uomini dalla regione meridionale della provincia nella Cina imperiale, nelle Hawaii e nelle altre parti dell'Impero giapponese.\nLa ricostruzione del Ch\u014dsen doveva servire prioritariamente alle forze armate e fino al 1937 circa al benessere della popolazione sulle principali isole giapponesi (dopo il 1937 circa valse per l'intero impero in regime di guerra il motto \"Il lusso \u00e8 nostro nemico!!\" -in giapponese \u30bc\u30a4\u30bf\u30af\u306f\u6575\u3060!!, \"Zeitaku wa teki da!!\"-), mediante il quale nella divisione delle commesse furono privilegiate in primo luogo le ditte con un titolare di origine giapponese. Cos\u00ec un anno dopo nel Ch\u014dsen erano state fondate 110 imprese, attive nel commercio e nell'industria, di queste 101 avevano proprietari di origine giapponese; a queste si aggiungevano 19 imprese di origine giapponese con filiali nel Ch\u014dsen. Questo andamento fu spinto ulteriormente in senso unilaterale attraverso la chiusura di due grandi e avviate imprese coreane, la \"Korean Land and Maritime Transportation Company\" e la \"Korea Hide Company\", come pure dalla nazionalizzazione (e dalla conseguente modernizzazione) della produzione di ginseng e dell'industria mineraria.\nFurono realizzate linee ferroviarie (e strade) per lo sfruttamento dell'intero paese. L'infrastruttura costruita in questo periodo gioc\u00f2 e gioca ancora oggi un ruolo importante per lo sviluppo economico del Ch\u014dsen e dei due odierni stati della Corea del Nord e del Sud, nella misura in cui non fu distrutta durante la Guerra di Corea dal 1950 al 1953. Questo valeva, o meglio vale, in particolare per l'odierna Corea del Nord.\nAgricoltura.\nA partire dal 1912 ebbe luogo da parte del governo giapponese della provincia un'accresciuta espropriazione, soprattutto ai danni dei piccoli contadini. Attraverso nuove misurazioni ed ispezioni fondiarie del suolo utilizzabile per l'agricoltura, questa avvenne in primo luogo a favore della \"Eastern Real Estate Corporation\". Tutta la terra con situazioni proprietarie incerte spett\u00f2 a questa societ\u00e0, fondata nei primi anni dopo l'annessione, e fu poi ceduta ad immigranti di origine giapponese e ad abitanti della provincia di origine coreana favorevoli al Giappone. Cos\u00ec nel 1916 il 36,8%, nel 1920 il 39,8% e nel 1932 il 52,7% dei terreni coltivabili della provincia del Ch\u014dsen erano registrati come appartenenti a propriet\u00e0 di origine giapponese. Il quantitativo di riso disponibile nella provincia scese tra il 1912 ed il 1918 da circa 2,3 a circa 1,8 litri a persona.\nCome \"granaio\" dell'impero il Ch\u014dsen doveva provvedere ad assistere tutte le rimanenti province, perci\u00f2 durante gli anni (mediante direttive di piano, per lo pi\u00f9 crescenti) sempre pi\u00f9 riso fu esportato nelle altre province giapponesi: ad esempio, nel 1919 la quota di vendita del riso era circa 1/6 della produzione totale (corrispondente a 64,7 milioni di cespi di riso).\nA causa del calo del quantitativo disponibile di riso e del fabbisogno sempre pi\u00f9 elevato (anche per le condizioni della guerra) nelle altre province dell'impero, l'agricoltura negli anni 1930 fu finalizzata in misura crescente alla produzione di riso, mentre fu soppiantata la tradizionale agricoltura contadina basata su ortaggi come cavolo, radicchio, aglio e scalogni, su un po' di allevamento di bestiame (per l'autoconsumo e come canone d'affitto) e \u2013 per quanto possibile nel pi\u00f9 caldo sud \u2013 sull'allevamento del baco da seta. Le superfici di coltivazione del riso furono ampliate da 3,68 milioni (1919) a 4,29 milioni di acri, mentre la superficie totale di coltivazione agricola crebbe da 10,8 a ca. 11 milioni di acri.\nAnche se l'obiettivo del piano per aumentare il raccolto di riso di circa il 75% era lungi dall'essere raggiunto, l'export nelle altre province dell'impero aument\u00f2 come programmato, cos\u00ec intorno al 1933 pi\u00f9 della met\u00e0 del raccolto veniva ceduta. Il mancato raggiungimento dell'obiettivo dipendeva tra l'altro dalla crescita della popolazione del Ch\u014dsen da 17 a ca. 23 milioni di persone.\nLe monocolture risicole condussero alla dipendenza agricola unilaterale dei contadini, che in caso di cattivo raccolto o anche solo di raccolti inferiori finivano in miseria, tanto pi\u00f9 che ai canoni di affitto si aggiungevano i costi per il fertilizzante ed il trasporto. Questo port\u00f2 a molti abbandoni delle fattorie; nel 1939 solo 340.000 nuclei familiari dopo l'abbandono delle loro fattorie praticavano \"agricoltura nomade\" attraverso il dissodamento con incendio in regioni montuose isolate. In questo modo ulteriori porzioni di terreno agricolo finirono nelle mani di persone di stirpe giapponese.\nAnche la pesca fu in gran parte rilevata da (piccole) imprese di origine giapponese, la flotta modernizzata e la gestione intensificata, cos\u00ec negli anni di picco furono attivi davanti alle coste del Ch\u014dsen pi\u00f9 di 90.000 pescatori. Una cosa simile valeva per l'economia forestale.\nIndustria e attivit\u00e0 mineraria.\nSe la colonizzazione della Corea originariamente era interessata sotto l'aspetto militare come zona di schieramento contro la Cina - in particolare l\u00e0 in Manciuria - e la Russia e dal punto di vista economico come mercato per i prodotti dell'industria, lo sfruttamento industriale avanz\u00f2 in primo piano solo negli anni 1920: salari bassi e tempi di lavoro lunghi promettevano alte rendite agli investitori nel settore della produzione dell'energia (energia idroelettrica) e dell'industria chimica (per i fertilizzanti e soprattutto le munizioni). Conformemente al fabbisogno militare, l'industria chimica a partire dal 1925 quadruplic\u00f2 la sua produzione, oltre a cui furono ricavati, soprattutto nel nord del Ch\u014dsen, acciaio, carbone, tungsteno e piombo. Le maestranze industriali salirono da 50.000 operai (1911) a 1,5 milioni di operai (1945), la maggior parte dei quali obbligati a ci\u00f2 con la forza. Mediante le reti di trasporto, di distribuzione dell'energia e di comunicazione l'Impero giapponese rese accessibile (per s\u00e9) la provincia. Queste reti e complessi di distribuzione, nella misura in cui non furono distrutti in guerra, poterono essere riutilizzati dopo il 1945 per gli usi coreani.\nLavoro forzato, reclutamento forzato e prostituzione forzata.\nLa potenza coloniale a partire dal 22 febbraio 1938 reclut\u00f2 coreani per le forze armate giapponesi, in particolare per la fanteria. All'inizio qui si fu - analogamente alla Germania nazista per ragioni ideologiche di razza - molto contenuti e si ammisero solo pochissimi dei \"volontari\", cos\u00ec ad esempio nel 1938-39 solo 1.280 su 15.294 candidati, ma questo cambi\u00f2 dopo l'estensione delle occupazioni militari, anche se pi\u00f9 essenziale rest\u00f2 la questione del lavoro forzato.\nA partire dal 1938 centinaia di migliaia di giovani di entrambi i sessi furono reclutati forzatamente nel servizio nazionale del lavoro, che comprendeva circa 750.000 unit\u00e0, e dovettero - similmente ai lavoratori forzati di tutta Europa in Germania \u2013 sostituire nelle miniere e nelle fabbriche del Giappone i giapponesi inviati in servizio militare. L\u00e0 nel loro limitato tempo libero erano poi obbligati a visitare santuari shintoisti e a pregarvi per il successo della sacra missione del Giappone in Asia e per la vittoria sulla Cina. Il giorno della capitolazione ca. 2,3 milioni di coreani vivevano in Giappone, assai pi\u00f9 del 30% delle vittime dei bombardamenti atomici di Hiroshima e Nagasaki furono lavoratori forzati coreani: 40.000 su 140.000 morti e 30.000 vittime delle radiazioni.\nLa popolazione rimasta nel Ch\u014dsen fu contemporaneamente organizzata in truppe di vicinato, che comprendevano dieci famiglie e si incaricavano della riscossione delle imposte e di altre tasse. Mentre cos\u00ec il riso coltivato in Corea veniva riscosso come tassa in natura - come era abituale nel Giappone premoderno \u2013, queste truppe di vicinato distribuivano alla popolazione orzo e altri alimenti inferiori per il sostentamento. Ugualmente per lo sfruttamento servivano anche manifestazioni periodiche come la \"giornata patriottica\" creata nel 1937 e la \"giornata al servizio della crescita dell'Asia\", che furono unificate nel 1939: il primo giorno di ogni mese era dedicato alla giornata del lavoro obbligatorio collettivo della popolazione del Ch\u014dsen per la seconda guerra mondiale.\nA partire dal 1940 e nuovamente in misura maggiore a partire dall'ottobre 1943, la politica coloniale si inaspr\u00ec: migliaia furono condannati e messi in prigione in qualit\u00e0 di \"criminali del pensiero\", \"persone non gradite\" e \"ribelli\".\nSulla scia di questa mobilitazione lavorativa centinaia di migliaia di lavoratori esperti furono deportati per il lavoro forzato nei centri industriali coreani e giapponesi ed in seguito obbligati anche ad una visita medica; circa 50.000 coreani \u2013 malgrado grandi dubbi circa la loro affidabilit\u00e0 e solo dopo un ampio esame di quasi 350.000 persone \u2013 ne furono interessati. Particolarmente forte fu la pressione giapponese sui 6.500 (nel 1943) studenti coreani (uniche eccezioni: medicina e materie tecniche) in Giappone, 5.000 dei quali furono arruolati nell'esercito giapponese; molti fuggirono e si nascosero in Corea o nella Manciuria, finendo per la maggior parte davanti alla corte marziale. Parecchi dei \"volontari\" si sottoposero all'addestramento e al servizio nell'esercito giapponese nella speranza di poter servire, come soldati addestrati ed esperti, una futura Corea libera.\nDal Ch\u014dsen \u2013 come da altre regioni controllate dai Giapponesi \u2013 molte migliaia di ragazze e donne furono deportate al fronte e stuprate in fila per lunghi anni in bordelli per soldati; queste schiave del sesso, vittime di guerra furono chiamate eufemisticamente \"donne di conforto\". Dopo la fine della seconda guerra mondiale vissero frequentemente in Giappone e nella loro patria coreana come proscritte e nascoste. Solo le dimostrazioni negli anni novanta e la fondazione dell'organizzazione privata giapponese Asia Women's Fund in seguito alle confessioni di ex ufficiali giapponesi, hanno fatto conoscere la loro sorte ad un pubblico pi\u00f9 vasto. Poich\u00e9 tutt'oggi il governo giapponese non riconosce una responsabilit\u00e0 statale e non apre gli archivi governativi, la valutazione delle cifre si basa su stime che (complessivamente per tutta l'Asia) variano da 50.000 a 300.000, gran parte delle quali si suppone venisse dalla Corea.\nIl Giappone voleva dare l'impressione che la Corea, a seguito di una confederazione, dal 1910 fosse parte integrante e corrispondentemente dotata di pari diritti dell'Impero giapponese. Tuttavia soltanto un solo coreano apparteneva alla Camera dei pari giapponese nel 1944 e nello stesso anno un solo coreano divenne membro della Camera dei deputati. Nel complesso, 54 Coreani appartenevano all'amministrazione del governatore generale in Corea.\nResistenza politica e militare coreana.\nDopo il fallimento dell'esercito volontario nel 1915, in Manciuria a partire dal 1920 si form\u00f2, con il contributo del governo provvisorio coreano (\"Daehan Min-guk Imsi Jeongbu\"), fondato a Shanghai nel 1919, un esercito regolare, che da un lato combatteva contro l'occupazione giapponese nel territorio della regione estremo-orientale della Russia sovietica e che dopo l'espulsione dei giapponesi fu assorbito con la forza nell'Armata Rossa, dall'altro combatteva con maggiore successo nella Manciuria contro l'Armata del Kwantung, ad esempio nella battaglia di quattro giorni presso Cheongsan-ri nell'ottobre 1920.\nLa conquista della Cina del Nord nella e dopo la seconda guerra sino-giapponese tagli\u00f2 i rifornimenti per l'esercito volontario coreano. Rimaneva ancora soltanto la possibilit\u00e0 di attentati dalla clandestinit\u00e0, in particolare da parte della Legione patriottica coreana (\uc2dc\uc124\ub2f9) fondata nel 1930 da Kim Gu, presidente (a partire dal 1927) del governo provvisorio in esilio:\nDopo il 1933 Chiang Kai-shek ammise cadetti coreani all'accademia militare cinese, cos\u00ec per la prima volta dal 1905 divenne nuovamente possibile l'addestramento regolare di ufficiali coreani. Solo dopo l'attacco giapponese di Pearl Harbor, in occasione del quale il governo provvisorio il 9 dicembre 1941 dichiar\u00f2 guerra al Giappone e alla Germania, esso riusc\u00ec sotto Kim Gu a procurarsi l'attenzione internazionale dall'esilio cinese con l\"'Euro-American Liaison Committee\" (Comitato di collegamento euro-americano) a Washington, inviando osservatori alla Conferenza del Cairo del 1943, dove, su proposta di Chiang Kai-shek, fu deliberato un appello per l'indipendenza e l'autodeterminazione della Corea (Dichiarazione del Cairo). In seguito, anche in collaborazione con l'OSS americano, furono addestrate unit\u00e0 speciali nella regione del Pacifico con l'obiettivo di una missione anche per la riconquista e la liberazione della Corea.\nDopo il 1943 riusc\u00ec la formazione di unit\u00e0 coreane regolari, che combatterono dalla parte degli Alleati sul fronte cinese e su quello del Pacifico; inoltre emigranti e disertori coreani dall'esercito giapponese, sia individualmente sia in gruppo, facevano parte di eserciti isolati degli Alleati, cos\u00ec come i gruppi comunisti intorno a Kim Il-sung, comandante del battaglione presso la II Armata estremo-orientale dell'Armata Rossa.\nInizi di un'amministrazione autonoma coreana.\nL'8 agosto 1945 l'Unione Sovietica dichiar\u00f2 guerra al Giappone. L'Armata Rossa travolse la Manciuria con pi\u00f9 di un milione di soldati, ma poi si arrest\u00f2 ancora una volta davanti alla Corea, perch\u00e9 il carburante non era sufficiente. Anche l'esercito di liberazione coreano dalla Cina arriv\u00f2 fino al territorio non coreano, quando il 15 agosto 1945 il Giappone capitol\u00f2 in seguito ai bombardamenti atomici su Hiroshima e Nagasaki.\nDall'inizio dell'agosto 1945, perci\u00f2, l'amministrazione giapponese sotto il governatore generale della Corea Nobuyuki Abe prepar\u00f2 il trasferimento della colonia, non difendibile a lungo andare, ai coreani, per evitare un vuoto di potere e consentire una ritirata ordinata dei loro uomini. L'8 agosto il coreano Yeo Un-hyeong si dichiar\u00f2 pronto ad avviare la ricostruzione di un'amministrazione autonoma coreana e a formare un governo. Questo fu il cosiddetto \"governo del popolo coreano\" con Yeo Un-Hyeong come vice primo ministro.\nFine del periodo coloniale.\nVerso la fine della seconda guerra mondiale gli Stati Uniti e l'URSS non riuscirono a raggiungere un'intesa sul futuro della Corea. Gi\u00e0 nella Dichiarazione del Cairo del 1943 era stato stabilito che la Corea dopo la capitolazione del Giappone avrebbe dovuto formare uno stato indipendente, tuttavia questo sarebbe dovuto avvenire solo dopo un certo periodo di transizione (\"a tempo debito\"), poich\u00e9 entrambe le parti erano dell'opinione che il paese, dopo anni di dominio straniero, dovesse essere completamente ricostruito politicamente ed economicamente. I sovietici accettarono infine la proposta degli americani di dividere provvisoriamente la Corea lungo il 38\u00ba parallelo in due zone di occupazione: quella settentrionale doveva essere posta sotto amministrazione sovietica, mentre la met\u00e0 meridionale sotto quella americana.\nAll'inizio gli americani avevano voluto lasciare completamente la penisola ai sovietici, dopo il bombardamento atomico di Hiroshima e Nagasaki, tuttavia, si decise di inoltrarsi fino al 38\u00ba parallelo.\nDopo la resa del Giappone il 15 agosto 1945 l'Armata Rossa occup\u00f2 quindi il nord della provincia del Ch\u014dsen e nello stesso vi insedi\u00f2 anche un'amministrazione civile sovietica. Gli americani, al contrario, sotto il comando del generale John R. Hodge, giunsero ad Incheon solo l'8 settembre, per occupare la parte meridionale. Secondo la proposta di Dean Rusk, tutti gli appartenenti alle forze armate giapponesi ancora rimasti nella colonia a nord del 38\u00ba parallelo dovevano arrendersi all'Armata Rossa, quelli a sud all'Esercito statunitense. Entrambe le potenze di occupazione rifiutarono un'amministrazione autonoma coreana.\nMentre il Giappone occupato ed il nord del Ch\u014dsen furono sottoposti ad amministrazioni civili, gli Stati Uniti nella loro zona di occupazione meridionale istituirono un'amministrazione militare. Abe, che il 9 settembre aveva tentato di uccidersi, ma poi si era arreso agli americani, fu deposto dalla sua carica di governatore generale solo il 12 settembre 1945. Dalla resa fino a quel momento il governo del popolo coreano aveva assunto l'amministrazione della provincia sotto supervisione giapponese. Anche dopo i funzionari coloniali giapponesi furono lasciati ancora nelle loro cariche, perch\u00e9 conoscevano molto bene la loro colonia.\nOggi sia nella Corea del Nord che in quella del Sud si considera il 15 agosto 1945 come \"giorno dell'indipendenza\", anche se il Giappone mantenne la sovranit\u00e0 amministrativa per l'intera Corea, almeno nel sud, di fatto fino al 12 settembre 1945 e di diritto fino all'entrata in vigore del Trattato di pace di San Francisco il 28 aprile 1952.\nLo sviluppo in due stati separati.\nAmministrazione autonoma coreana contro mandato delle Nazioni Unite.\nTra le potenze vincitrici vi era accordo per il rifiuto di una Corea autonoma: la conferenza dei ministri degli Esteri dal 14 al 23 dicembre 1945 a Mosca stabil\u00ec un'amministrazione fiduciaria da quattro a cinque anni ed un governo provvisorio sotto supervisione statunitense. Il governo degli Stati Uniti voleva tenere lontani i membri del governo del popolo sospettati di infiltrazione comunista, come pure i circoli nazionalisti di quella potenza, perci\u00f2 dopo l'assunzione dell'amministrazione da parte degli americani il governo statunitense proib\u00ec il governo del popolo e le sue strutture. D'altra parte per\u00f2 non riconobbe neanche come rappresentanza coreana il governo provvisorio che ritornava dall'esilio con il suo presidente Kim Gu: il comandante in capo statunitense Hodge, infatti, dopo il suo arrivo rifiut\u00f2 di incontrarne la delegazione.\nTuttavia il governo provvisorio, che continu\u00f2 ad esistere fino alla nascita delle due Coree, e Kim Gu giocavano un ruolo notevole e Hodge mise l'uno contro l'altro lui e Rhee Syngman, che tornava dall'esilio statunitense. L'alleanza dei due avversari Rhe e Kim del 14 febbraio 1945 doveva di conseguenza impedire ai \"comunisti\" intorno a Yeo Un-Hyeon di stabilire un'ampia alleanza nazionale, tuttavia fall\u00ec: l'unit\u00e0 del bipartitico governo provvisorio si ruppe, la sua ala sinistra ader\u00ec alla nuova alleanza di sinistra. Oltre a ci\u00f2 Kim non era disponibile per incarichi in una Corea non autonoma o divisa.\nIl retroscena di questa vicenda era un cambiamento drammatico del quadro mondiale: i successi per il resto scarsi della Conferenza di Mosca, le dispute sull'Azerbaigian persiano, le dispute sulla Cina e sulla Corea indussero il presidente statunitense Harry Truman a scrivere una celebre osservazione, che termina con:\ne che rappresentava l'inizio della politica del \"contenimento\", dunque l'inizio della \"Guerra fredda\".\nDispute coreane.\nIn conseguenza di ci\u00f2 l'influenza degli avversari coreani sul futuro destino della Corea era limitata, anche se le controversie che accompagnarono l'assassinio e l'omicidio doloso di quattro (in totale) presidenti di partito nel giro di quattro anni non dimostrarono una stabilit\u00e0 n\u00e9 un orientamento politico trasversale. Questo dissidio deve essere ricondotto anche alla politica del governo statunitense, che favor\u00ec Rhee, pi\u00f9 facile da manovrare, e volle la creazione di due stati, di cui almeno uno sotto influenza statunitense (si vedano anche i successivi sviluppi in Germania).\nL'alleanza tra Rhee e Kim si interruppe sulla questione dell'amministrazione fiduciaria e della fondazione perseguita dal governo degli Stati Uniti di uno Stato sudcoreano. Il tentativo di Kim Gu di arrestare lo sviluppo verso la divisione della Corea, mediante le conferenze intracoreane del 25 febbraio 1947 e del 20 aprile 1948, con gruppi del nord sotto la guida di Kim Il-sung, fin\u00ec senza risultato. Dopo le elezioni del 10 maggio 1948 sotto la supervisione delle Nazioni Unite nella zona di occupazione statunitense, alle quali i raggruppamenti di sinistra non parteciparono, venne istituita la Repubblica di Corea (Corea del Sud), che succedette al governo provvisorio della Repubblica di Corea, mentre la Repubblica Democratica Popolare di Corea (Corea del Nord) proveniva da strutture del governo del popolo coreano, che non aveva proibito, bens\u00ec influenzato e guidato l'amministrazione sovietica nella sua parte di Corea."}
{"id": "2428966", "revid": "298171", "url": "https://it.wikipedia.org/wiki?curid=2428966", "title": "Analord 10", "text": ""}
{"id": "2428968", "revid": "298171", "url": "https://it.wikipedia.org/wiki?curid=2428968", "title": "Analord 1", "text": ""}
{"id": "2428969", "revid": "599013", "url": "https://it.wikipedia.org/wiki?curid=2428969", "title": "Nemanja Mati\u0107", "text": "Biografia.\n\u00c8 in possesso del doppio passaporto poich\u00e9 nel 2014 ha ottenuto quello slovacco che lo rende comunitario. Ha origini macedoni.\nHa un fratello pi\u00f9 piccolo, Uro\u0161, anch'egli calciatore che gioca nell'. Suo padre Dragan \u00e8 un ex calciatore. \u00c8 sposato con Aleksandra dalla quale ha avuto 3 figli.\nIl 3 novembre 2018 non ha indossato il papavero rosso in occasione del Remembrance Day in ricordo dei morti dell'esercito britannico durante la prima guerra mondiale motivando il tutto sul suo profilo Instagram per via del fatto che durante la guerra del Kosovo nel 1999 la NATO distrusse il suo villaggio a Vrelo nell'operazione Allied Force.\nCaratteristiche tecniche.\nCalciatore molto duttile e completo, fa della forza e della caparbiet\u00e0 i suoi punti di forza. \u00c8 dotato di un piede sinistro molto preciso, sa verticalizzare con lanci lunghi ed \u00e8 abile sia tecnicamente che nel gioco aereo, oltre che nei contrasti; possiede inoltre un buon tiro dalla distanza.\nCarriera.\nClub.\nGli inizi.\nHa iniziato a giocare a calcio a 5 anni venendo allenato da suo padre. All'inizio della sua carriera, Mati\u0107 gioca nelle due squadre pi\u00f9 importanti di Belgrado e della Serbia, la e il . Nel 2003 comincia la sua carriera da professionista nello . Dopo due anni senza aver disputato molte partite si trasferisce al , club militante nella seconda serie serba. Qui vi milita per due stagioni ottenendo dei buoni risultati.\nKo\u0161ice.\nNel 2007 avviene cos\u00ec il suo trasferimento nella squadra slovacca del , grazie alla quale ottiene nel 2008 le prime convocazioni con la maglia della nazionale serba e nel 2009 viene convocato per gli Europei Under-21 in Svezia.\nChelsea e prestito al Vitesse.\nIl 18 agosto 2009 viene ufficializzato il suo acquisto da parte del per circa 2 milioni di euro. Con i \"Blues\" disputa solo 2 partite (vincendo comunque la Premier League) prima di venire ceduto in prestito il 24 agosto 2010 agli olandesi del , squadra satellite del club londinese.\nIl 31 gennaio 2011 viene ceduto a titolo definitivo al nell'ambito dell'operazione che porta David Luiz al . Rimane in prestito nei Paesi Bassi fino a giugno prima di unirsi al club lusitano.\nBenfica.\nTerminato il prestito nei Paesi Bassi, nell'estate del 2011 va a giocare nel , che lo acquista per 5 milioni di euro. Il 14 gennaio 2013, viste le ottime prestazioni fornite in Portogallo, rinnova il suo contratto con il club portoghese fino al 2018.\nCon il club portoghese raggiunge la finale di Europa League 2012-2013 persa per 2-1 contro il Chelsea, sua ex squadra, con goal di testa del connazionale Branislav Ivanovi\u0107 nei minuti di recupero.\nRitorno al Chelsea.\nIl 15 gennaio 2014 fa ritorno al Chelsea, che lo riacquista dal Benfica per circa 25 milioni di euro. Il suo acquisto \u00e8 stato fatto principalmente in chiave futura per sostituire a fine anno Frank Lampard.\nCon i \"Blues\" Mati\u0107 diventa quindi un perno del centrocampo, risultando anche decisivo nei due titoli vinti dal Chelsea con Mourinho e Conte rispettivamente nel 2014-2015 e nel 2016-2017.\nManchester United.\nIl 31 luglio 2017 passa al per 44,7 milioni di euro dove ritrova il suo ex allenatore al Chelsea, ovvero Jos\u00e9 Mourinho; tuttavia ad Antonio Conte (allenatore dei londinesi all'epoca), la cessione non \u00e8 per niente piaciuta, tanto da affermare in futuro che Mati\u0107 era stata \"la chiave\" della vittoria in Premier League 2016-2017.\nNazionale.\nDebutta con la nazionale Under-21 della Serbia l'11 ottobre 2008 contro la Danimarca Under-21. L'allenatore Kr\u010dmarevi\u0107 lo convoca assieme al compagno di squadra Milinkovi\u010d per gli Europei Under-21 del 2009. Gioca la partita iniziale del girone contro l'Italia Under-21 ma a causa di un infortunio occorsogli in questa partita conclude la sua esperienza in Svezia.\nSempre nel 2008, precisamente il 14 dicembre, arriva il suo debutto con la nazionale maggiore nella partita amichevole contro la . Dopo aver giocato un'altra partita amichevole contro nel febbraio 2009, esce momentaneamente dal giro della Nazionale.\nTorna a vestire la maglia della nazionale serba nel maggio 2012 quando \u00e8 stato convocato da Sini\u0161a Mihajlovi\u0107 in occasione della amichevoli contro e . Tuttavia nel dicembre dello stesso anno, visto che Mihajlovi\u0107 lo convocava ma senza impiegarlo, Mati\u0107 dichiara di non volere essere pi\u00f9 convocato fino a quando Mihajlovi\u0107 sarebbe stato l'allenatore delle \"Aquile Bianche\". Tuttavia torna sui suoi passi tornando a disputare una partita in nazionale il 6 settembre 2013 in occasione del derby jugoslavo contro la pareggiato per 1-1, venendo espulso al 75\u00ba minuto.\nDal 2014 (dopo l'esonero di Mihajlovi\u0107 che aveva mancato la qualificazione al Mondiale 2014) torna titolare del centrocampo della nazionale serba.\nSegna la sua prima rete in nazionale in occasione della sconfitta per 2-1 contro il il 29 marzo 2015.\nDopo non essersi qualificata ad Euro 2016 ed a seguito di un'amichevole persa male (4-1) contro la Mati\u0107 ha pensato di lasciare la nazionale. Tuttavia ha continuato a giocare per la Serbia, indossando per la prima volta la fascia da capitano della nazionale il 25 maggio 2016 nell'amichevole vinta per 2-1 contro Cipro, che ha riscattato anni negativi qualificandosi ai Mondiali 2018, e Mati\u0107 ha avuto un ruolo chiave nel girone di qualificazione per i serbi arrivati primi a 21 punti (frutto di 6 vittorie e 3 pareggi) davanti all' seconda con 19 punti, oltre che davanti alle pi\u00f9 blasonate ed . Tra l'altro Mati\u0107 trover\u00e0 il suo secondo goal in nazionale nelle qualificazioni ai Mondiali giocati in Russia il 6 ottobre 2017 in occasione dell'unica partita persa dalla Serbia contro l'Austria segnando il goal del momentaneo 2-2 all'83\u00ba minuto, 4 minuti prima della rete del definitivo 3-2 segnata da Louis Schaub per gli austriaci.\n\u00c8 stato poi convocato per il Mondiale 2018 in cui Mati\u0107 ha giocato tutte e 3 le partite della selezione serba che \u00e8 stata eliminata al primo turno dal e dalla .\nIl 28 agosto 2020 ha deciso di ritirarsi dalla nazionale dopo 48 presenze e 2 reti con la selezione serba.\nStatistiche.\nPresenze e reti nei club.\n\"Statistiche aggiornate al 10 agosto 2021.\""}
{"id": "2428970", "revid": "298171", "url": "https://it.wikipedia.org/wiki?curid=2428970", "title": "Analord 2", "text": ""}
{"id": "2428971", "revid": "298171", "url": "https://it.wikipedia.org/wiki?curid=2428971", "title": "Analord 3", "text": ""}
{"id": "2428974", "revid": "298171", "url": "https://it.wikipedia.org/wiki?curid=2428974", "title": "Analord 4", "text": ""}
{"id": "2428975", "revid": "298171", "url": "https://it.wikipedia.org/wiki?curid=2428975", "title": "Analord 5", "text": ""}
{"id": "2428976", "revid": "298171", "url": "https://it.wikipedia.org/wiki?curid=2428976", "title": "Analord 6", "text": ""}
{"id": "2428977", "revid": "298171", "url": "https://it.wikipedia.org/wiki?curid=2428977", "title": "Analord 7", "text": ""}
{"id": "2428978", "revid": "298171", "url": "https://it.wikipedia.org/wiki?curid=2428978", "title": "Analord 8", "text": ""}
{"id": "2428979", "revid": "298171", "url": "https://it.wikipedia.org/wiki?curid=2428979", "title": "Analord 9", "text": ""}
{"id": "2428980", "revid": "298171", "url": "https://it.wikipedia.org/wiki?curid=2428980", "title": "Analord 11", "text": ""}
{"id": "2428982", "revid": "298171", "url": "https://it.wikipedia.org/wiki?curid=2428982", "title": "Hangable Auto Bulb EP", "text": ""}
{"id": "2428983", "revid": "1543377", "url": "https://it.wikipedia.org/wiki?curid=2428983", "title": "Sch\u00f6nwalde (Wandlitz)", "text": "Sch\u00f6nwalde \u00e8 una frazione del comune tedesco di Wandlitz, nel Brandeburgo.\nConta (2007) 2.332 abitanti.\nStoria.\nSch\u00f6nwalde fu fondata nel 1753 dal re Federico il Grande.\nCostitu\u00ec un comune autonomo fino al 2003, quando venne aggregato al comune di Wandlitz."}
{"id": "2428989", "revid": "298171", "url": "https://it.wikipedia.org/wiki?curid=2428989", "title": "Joyrex J9i", "text": ""}
{"id": "2428991", "revid": "298171", "url": "https://it.wikipedia.org/wiki?curid=2428991", "title": "Joyrex J9ii", "text": ""}
{"id": "2428993", "revid": "123219828", "url": "https://it.wikipedia.org/wiki?curid=2428993", "title": "Stormers", "text": "Stormers \u00e8 una \"franchise\" sudafricana professionistica di rugby a 15 che milita nel campionato Super Rugby.\nIstituita nel 1997 come propaggine professionistica della provincia del Capo Occidentale, la squadra vanta come miglior risultato la finale del Super 14 2010 e le semifinali nel 1999, 2011 e 2012.\nL'area della \"franchise\", al 2016, copre le zone del Capo Occidentale di Citt\u00e0 del Capo, Cape Winelands e West Coast, e mutua numerosi giocatori da e , formazioni provinciali che disputano la Currie Cup, e dalle altre squadre del territorio della provincia.\nLa squadra disputa i suoi incontri interni al Newlands Stadium di Citt\u00e0 del Capo, impianto capace di pi\u00f9 di spettatori.\nStoria.\nFino al 1998 la federazione sudafricana non adottava il sistema delle franchigie per le squadre partecipanti al Super 12 ma iscriveva le quattro migliori formazioni della Currie Cup dell'anno precedente. Per questo nel 1996 gli Stormers parteciparono in realt\u00e0 al campionato come Western Province mentre nel 1997 non si qualificarono. La stagione successiva anche il Sudafrica decise di utilizzare, come Australia e Nuova Zelanda, delle selezioni provinciali, cre\u00f2 quindi quattro franchigie tra cui i Western Stormers rinominati poi semplicemente Stormers.\nDopo una prima stagione deludente, nel 1999 gli Stormers concludono la stagione regolare al secondo posto con solo tre sconfitte su undici partite disputate (rimarr\u00e0 la loro migliore stagione nel Super 12). Per la prima volta nella loro breve storia approdano quindi alle semifinali, con anche il vantaggio del fattore campo, ma vengono sconfitti dagli Otago Highlanders.\nNel 2000 sfiorano l'ingresso alle semifinali concludendo al quinto posto la stagione regolare con solo 1 punto in meno di Highlanders e arrivati al terzo e al quarto posto.\nNegli anni successivi gli Stormers rimangono sempre lontani dalla parte alta della classifica tranne che nel 2004 quando raggiungono ancora la semifinale dopo aver concluso la stagione regolare al terzo posto. Di nuovo non riescono a superare la semifinale venendo sconfitti a Christchurch dai Crusaders.\nAl 2004 seguono di nuovo alcuni anni deludenti fino al 2008 quando il capo allenatore Kobus van der Merwe viene sostituito dall'ex Cheetahs Rassie Erasmus. Nonostante un inizio di campionato difficile con tre sconfitte consecutive, la squadra supera le aspettative concludendo la stagione con una sola ulteriore sconfitta e risultando quinta nella classifica finale con lo stesso punteggio dei Wellington Hurricanes giunti quarti solo grazie ad una miglior differenza punti."}
{"id": "2428995", "revid": "2078765", "url": "https://it.wikipedia.org/wiki?curid=2428995", "title": "Ottaviano Dell'Acqua", "text": "Biografia.\nFratello di Arnaldo, Roberto e Alberto Dell'Acqua, ha interpretato alcuni film in compagnia dei fratelli, tra i quali \"Zombi 2\". Una delle sue parti pi\u00f9 note \u00e8 quella di Gerry nel film \"Lo chiamavano Bulldozer\" di Michele Lupo."}
{"id": "2429002", "revid": "287204", "url": "https://it.wikipedia.org/wiki?curid=2429002", "title": "Schmargendorf", "text": ""}
{"id": "2429003", "revid": "1305772", "url": "https://it.wikipedia.org/wiki?curid=2429003", "title": "Discografia di Richard David James", "text": "La discografia di Richard David James inizia nel 1991 con la pubblicazione del suo primo EP ufficiale \"Analogue Bubblebath\". L'ultimo album di James in ordine di tempo \u00e8 \"Aphex Mt. Fuji 2017\", e i due ultimi EP sono \"Collapse\" e \"Houston, TX 12.17.16 [Day For Night]\". Tutte le altre numerose pubblicazioni sono di seguito elencate, tenendo conto delle opere promozionali, singoli, mix, album, compilation, collaborazioni, ecc..., prese in esame distinguendo i vari nomi d'arte utilizzati.\nI nomi d'arte nei vari progetti sono principalmente (elenco parziale): "}
{"id": "2429006", "revid": "298171", "url": "https://it.wikipedia.org/wiki?curid=2429006", "title": "Discografia di Aphex Twin", "text": ""}
{"id": "2429011", "revid": "287204", "url": "https://it.wikipedia.org/wiki?curid=2429011", "title": "Nikola Dacevic", "text": ""}
{"id": "2429012", "revid": "1543377", "url": "https://it.wikipedia.org/wiki?curid=2429012", "title": "H\u00e9ctor Vergara", "text": "Nel 2014 \u00e8 stato inserito nella \"hall of fame\" della Federazione calcistica del Canada.\nCarriera.\nNonostante sia nato a San Javier de Loncomilla in Cile, H\u00e9ctor cresce a Winnipeg nella provincia del Manitoba in Canada.\nNegli anni '90 si laure\u00f2 all'universit\u00e0 di Winnipeg.\nDopo aver giocato a calcio, nel 1983 divenne arbitro ed \u00e8 stato nominato assistente internazionale nel 1993.\nHa partecipato a moltissime competizioni:\n- per due volte al Campionato mondiale di calcio Under-17 nel 1993 e nel 1995;\n- al Campionato mondiale di calcio Under-20 nel 2001 e nel 2007;\n- al Campionato mondiale di calcio in Corea del Sud e Giappone nel 2002 dove ha assistito l'arbitro del Kuwait Saad Mane Al Fadhli nella finale per il 3\u00ba posto Turchia-Nazionale di calcio della Corea del Sud, oltre a sbandierare nel quarto di finale Brasile-Inghilterra;\n- a 6 edizioni della CONCACAF Gold Cup, venendo designato per la finale della CONCACAF Gold Cup 2003 in Messico nel 2003, in quella del 2005 dove ha assistito il guatemalteco Carlos Batres in occasione della finale, e nell'edizione 2011 dove assiste, per la seconda volta in carriera, nella finale della competizione arbitrata dal salvadoregno Joel Aguilar;\nNel febbraio 2010 giunge la notizia della sua convocazione, nella terna del messicano Archundia, per il campionato mondiale di calcio 2010 in Sudafrica: qui \u00e8 impiegato in 3 partite, compresa la finale per il terzo posto tra Germania e Uruguay.\nVanta un importante primato assoluto: \u00e8 l'assistente arbitrale che ha collezionato pi\u00f9 presenze nella fasi finali dei Mondiali di calcio, ben 14 in tre edizioni (6 nel 2002, 5 nel 2006 e 3 nel 2010)..\nDal 1\u00ba gennaio 2012, terminata l'attivit\u00e0 sui campi per raggiunti limiti d'et\u00e0, entra a far parte della Commissione Arbitrale FIFA e si occuper\u00e0 di sviluppo e formazione degli arbitri."}
{"id": "2429022", "revid": "123749831", "url": "https://it.wikipedia.org/wiki?curid=2429022", "title": "Pinus strobus", "text": "Il pino strobo, detto anche pino bianco americano o pino di Weymouth, \u00e8 una grande conifera nativa del Nord-America orientale.\nMorfologia.\n\u00c8 un albero di grandi dimensioni, il pi\u00f9 alto del nord-America ad est delle Montagne Rocciose. Raggiunge spesso i 40-45 metri ed in casi eccezionali supera i 50 metri. Il \"Boogerman Pine\", nel Parco nazionale di Great Smoky Mountains, era alto 63 metri prima di perdere la cima durante un uragano in ottobre del 1995. Attualmente \u00e8 alto 57,54 metri.\nCome in tutti i pini del sottogenere \"strobus\", gli aghi del pino strobo crescono in mazzetti di 5 (raramente 3 o 4), con una guaina decidua. Sono flessibili, strettamente serrati e di colore blu-verde, con lunghezza di 5\u201313\u00a0cm. \nLe pigne sono lunghe 8\u201316\u00a0cm e larghe 4\u20135\u00a0cm quando sono aperte, con apice arrotondato e la parte terminale leggermente incurvata. I semi sono lunghi 4\u20135\u00a0mm e sono dotati di un'aletta di 15\u201320\u00a0mm che permette la loro migliore dispersione col vento.\nPossono vivere facilmente fino a 200-250 anni e in alcuni casi superare i 400. L'et\u00e0 di un esemplare nei pressi di Syracuse nello Stato di New York \u00e8 stata misurata negli anni ottanta ed \u00e8 risultata essere di 458 anni.\nHa un potere calorifico molto alto\nDistribuzione e habitat.\nOriginariamente gran parte del Nord America nord-orientale era coperto da foreste di pino strobo, ma in seguito a disboscamenti intensivi nel '700 e '800 solo una minima parte degli alberi originali \u00e8 rimasta. Attualmente il pino strobo \u00e8 presente a nord dalla penisola di Terranova fino al Minnesota, spingendosi a sud lungo la catena degli Appalachi fino alla parte settentrionale della Georgia.\nL'esploratore inglese George Weymouth, cui deve il nome con cui \u00e8 noto in Gran Bretagna, tent\u00f2 di trapiantarli in Inghilterra nel 1620, ma non sopravvissero a lungo perch\u00e9 attaccati dal fungo \"Cronartium ribicola\" (\"white pine blister rust\" in inglese). \u00c8 stato poi introdotto in Europa come albero ornamentale verso la met\u00e0 del 1800 e ormai cresce spontaneamente in alcune zone dell'Europa, come la Polonia, la Repubblica Ceca, ma anche nell'Italia Settentrionale.\nIl pino strobo preferisce terreni ben drenati e climi freschi e umidi, ma cresce a volte anche in aree acquitrinose e in altopiani rocciosi.\nUsi.\nIn passato il legno del pino strobo era molto ricercato per costruire l'alberatura delle navi a vela. Grandi quantit\u00e0 di legname furono vendute alla Royal Navy per tale uso. Nell'epoca coloniale degli Stati Uniti era molto usato per l'edilizia, l'arredamento e la pavimentazione di case. In seguito fu gradualmente sostituito da specie pi\u00f9 pregiate. Tuttavia il pino strobo \u00e8 ancora molto coltivato in silvicoltura in diverse aree degli Stati Uniti.\nGli aghi di questa specie hanno un contenuto di vitamina C cinque volte superiore, in peso, ai limoni. Vengono quindi usati per preparare tisane.\nLa resina \u00e8 usata per l'impermeabilizzazione di natanti ed \u00e8 impiegata anche dall'industria chimica per la produzione di trementina."}
{"id": "2429024", "revid": "203463", "url": "https://it.wikipedia.org/wiki?curid=2429024", "title": "Pino strobo", "text": ""}
{"id": "2429027", "revid": "203463", "url": "https://it.wikipedia.org/wiki?curid=2429027", "title": "Pino di Weymouth", "text": ""}
{"id": "2429030", "revid": "184574", "url": "https://it.wikipedia.org/wiki?curid=2429030", "title": "Ageismo", "text": "Ageismo \u00e8 un inglesismo (in inglese: \"ageism\") che indica la discriminazione nei confronti di una persona in base alla sua et\u00e0.\nEtimologia.\nL'etimologia inglese \u00e8 \"ageism\" (\"age-ism\": \"et\u00e0\" + suffisso greco \"ismo\") coniato nel 1969 da un gerontologo statunitense, Robert Neil Butler, per indicare appunto la \"discrimination against seniors\" (it. discriminazione verso i pi\u00f9 anziani).\nAspetti legali.\nL'ageismo \u00e8 vietato. In Italia, la costituzione, all'articolo 3 (principio di uguaglianza), vieta qualsiasi forma di \"discriminazione basata sulle condizioni personali\", genus nel quale la dottrina costituzionale ha fatto rientrare la specie della \"discriminazione basata sull'et\u00e0\", di cui l'ageismo rappresenta una sottospecie. \nAnche la Carta dei diritti fondamentali dell'Unione europea del dicembre 2000 vieta espressamente qualsiasi forma di \"discriminazione basata sull'et\u00e0\".\nForme di ageismo.\nAgeismo nella sanit\u00e0.\nLa discriminazione dell'anziano nelle cure sanitarie \u00e8 un problema precedente al 1968, anno di creazione dell'inglesismo. Essa pone a rischio il diritto alla salute dell'anziano, specie di quello disabile.\nAgeismo nei mass media.\nL'ageismo nei mass media \u00e8 un problema pi\u00f9 recente, ed \u00e8 dovuto alla misura in cui la politica editoriale della televisione tende a promuove oltre misura il giovanilismo attraverso il mito dell'eterna giovinezza ed il desiderio di sentirsi giovani, a discapito della figura dell'anziano. Alcune forme di pubblicit\u00e0 esaltando il consumo di prodotti legati all'immagine della giovanilit\u00e0 del corpo, danno una veste caricaturale ai segni della vecchiaia e tendono a ridurre in forme caricaturali lo stesso valore della naturale anzianit\u00e0.\nAgeismo nei rapporti sociali.\nL'ageismo si manifesta anche fuori dai canali istituzionali-sanitari e mediatici, riverberandosi nei rapporti e nelle relazioni sociali, dove esiste una chiara o pi\u00f9 velata discriminazione nei confronti dell'anziano, che pu\u00f2 essere motivato da ragioni economiche, sociali o commerciali. Addirittura in Giappone, dove gli anziani costituiscono poco meno del 25 % della popolazione, gli anziani vengono spesso discriminati come \"madao\", ossia \"vecchio completamente inutile\"."}
{"id": "2429031", "revid": "317584", "url": "https://it.wikipedia.org/wiki?curid=2429031", "title": "Discriminazione degli anziani", "text": ""}
{"id": "2429032", "revid": "125850471", "url": "https://it.wikipedia.org/wiki?curid=2429032", "title": "Ermelinda (regina)", "text": "Biografia.\n\u00c8 ricordata da Paolo Diacono che, nella sua \"Historia Langobardorum\", non specifica quando spos\u00f2 Cuniperto, re dal 688 al 700, anche se l'indicazione del matrimonio segue quella dell'ascesa al trono del marito. Lo storico precisa inoltre che Ermelinda era \u00abdi stirpe anglosassone\u00bb: si tratta dell'unica regina longobarda di tale origine, cosa probabilmente resa possibile dalle relazioni con i regni anglosassoni avviate da Pertarito, padre e predecessore di Cuniperto, durante il suo esilio nel Regno franco, durato dal 662 al 671. La forma originale del nome di Ermelinda, \"Eormenlind\", lascia supporre una sua appartenenza alla stirpe di Ecgberth, re del Kent: in tale casato, infatti, erano frequenti gli antroponimi inizianti in \"Eormen-\". I rapporti tra Anglosassoni e Longobardi erano comunque frequenti, alla fine del VII secolo: le relazioni tra la Chiesa inglese e il Papato e i frequenti pellegrinaggi dalla Gran Bretagna a Roma ravvivavano continuamente i contatti tra i pellegrini, spesso di alto lignaggio, e i loro ospiti in territorio italiano.\nNon \u00e8 da escludere che il matrimonio di Ermelinda con Cuniperto si inserisse proprio nel quadro di tali relazioni. La presenza a Pavia di una regina anglosassone poteva rappresentare un punto di riferimento e d'appoggio per i pellegrini e i mercanti in viaggio dalla Britannia a Roma. In quel periodo, a Pavia, dovette formarsi una comunit\u00e0 anglosassone, come \u00e8 testimoniato dalla presenza, in questa citt\u00e0, di personaggi importanti delle stirpi che regnavano in Britannia. \nErmelinda \u00e8 nota soprattutto per l'episodio, di sapore boccaccesco, riportato da Paolo Diacono. Secondo lo storico dei Longobardi, fu Ermelinda a segnalare a Cuniperto la bellezza della nobildonna bizantina Teodote, che la regina aveva conosciuto alle terme di Pavia, capitale del Regno longobardo; si trattava delle terme volute dal vescovo Damiano e che attestavano lo stile di vita \"alla bizantina\" della citt\u00e0 a fine VII secolo. Per unirsi a Teodote, Cuniperto ord\u00ec quindi un inganno ai danni di Ermelinda: dopo aver ostentato indifferenza alle parole della regina sulla fanciulla, le ordin\u00f2 di seguirlo in una battuta di caccia che aveva organizzato fuori citt\u00e0, per poi abbandonarla nottetempo e raggiungere l'amante.\nGli storici sono divisi tra chi considera l'episodio puramente leggendario e chi \u00e8 disposto a riconoscergli un fondo reale. L'aspetto pi\u00f9 importante, comunque, \u00e8 che, dopo la scoperta della tresca, Cuniperto fu costretto a troncare la relazione con Teodote, che si ritir\u00f2 in un monastero. Ci\u00f2 evidenzia il prestigio di cui godevano le regine longobarde, a confronto, per esempio, di quelle franche, che, in una situazione analoga, avrebbero rischiato di perdere la posizione di moglie del re. Il nome di due monache chiamate Teodote \u00e8 attestato da un'iscrizione funebre risalente al periodo in questione."}
{"id": "2429034", "revid": "69539622", "url": "https://it.wikipedia.org/wiki?curid=2429034", "title": "Sesto Hokage", "text": ""}
{"id": "2429035", "revid": "124607123", "url": "https://it.wikipedia.org/wiki?curid=2429035", "title": "Royal Antwerp Football Club", "text": "Il Royal Antwerp Football Club, noto in Italia come Anversa e internazionalmente come Antwerp, \u00e8 una societ\u00e0 calcistica belga con sede nella citt\u00e0 di Anversa. Dalla stagione 2017-2018 milita nella Pro League, la massima divisione del calcio belga.\nFondata nel 1880, \u00e8 stato il primo club ad iscriversi alla Federcalcio belga. Nella sua storia ha conquistato quattro campionati e tre Coppe nazionali; a livello internazionale il massimo traguardo \u00e8 stato il raggiungimento della finale della Coppa delle Coppe 1992-1993 nella quale \u00e8 stato sconfitto dal .\nStoria.\nL'Anversa viene fondato nel 1880 come societ\u00e0 polisportiva, alla quale viene aggiunta in seguito la sezione calcistica; questa risulta essere la prima squadra iscritta alla Federazione belga. Il club prende parte alla prima edizione del campionato nazionale nella stagione 1895-1896, classificandosi secondo alle spalle del Liegi. Tuttavia nel 1900 molti giocatori lasciano il club per approdare al neonato Beerschot, e l'Anversa non partecipa al campionato nella stagione successiva.\nL'Anversa conquista il primo titolo nella stagione 1928-1929, mentre due anni dopo arriva il secondo; nei primi anni trenta l'Anversa conquista anche tre secondi posto, mentre per il terzo titolo bisogna aspettare la stagione 1943-1944.\nNella seconda met\u00e0 degli anni cinquanta inizia per l'Anversa un buon periodo: la squadra conquista la prima Coppa del Belgio nel 1955, mentre Victor Mees viene nominato calciatore belga dell'anno nel 1956; nella stagione 1956-1957 arriva poi il quarto titolo. I belgi partecipano cos\u00ec alla Coppa dei Campioni 1957-1958, ma il sorteggio non \u00e8 fortunato: dall'urna esce il Real Madrid, sicuramente una delle squadre pi\u00f9 forti dell'epoca, che vince il doppio confronto con un pesante 8-1. Al termine di quella stagione l'Anversa ottiene un secondo posto in Patria, e Jef van Gool diventa capocannoniere del campionato.\nNella prima parte degli anni sessanta l'Anversa ottiene un secondo posto nella stagione 1962-1963 ed un terzo l'anno precedente. Nella seconda parte del decennio la squadra, dopo aver partecipato a quattro edizioni della Coppa delle Fiere senza peraltro superare mai il secondo turno, retrocede in seconda divisione al termine della stagione 1967-1968. Tornata in massima divisione all'inizio degli anni settanta la squadra ottiene altri due secondi posto sotto la guida di Guy Thys: in particolare nel campionato 1974-1975 Alfred Riedl diventa capocannoniere, e sempre nella stessa stagione la squadra torna a disputare la finale nella Coppa del Belgio, uscendo per\u00f2 sconfitta 1-0 dall'Anderlecht; successivamente i belgi disputano due edizioni di Coppa UEFA venendo eliminati in entrambi i casi nei sedicesimi. Nel decennio successivo arrivano in squadra tra gli altri Leo Van Der Elst, L\u00e1szl\u00f3 Fazekas e Marc Van Der Linden, ma la squadra ottiene al massimo due terzi posto in campionato, uno dei quali nel campionato 1987-1988 quando Francis Severeyns diventa capocannoniere, e viene ingaggiato dal per la stagione successiva. In squadra arriva cos\u00ec Nico Claesen, e l'Anversa raggiunge i quarti di finale nella Coppa UEFA 1989-1990, dove viene eliminato dal Colonia.\nLa squadra torna a sollevare un trofeo nel 1992 conquistando la Coppa del Belgio, che consente all'Anversa di partecipare per la prima volta alla Coppa delle Coppe. Qui i belgi, grazie anche ai gol del capocannoniere Alexandre Czerniatynski raggiungono la finale, che viene disputata il 12 maggio 1993 allo Stadio di Wembley. L'incontro vede l'Anversa opposta al , ma vincendo l'incontro per 3-1 sono gli emiliani a conquistare il prestigioso trofeo.\nDopo due quinti posto in campionato e altrettante partecipazioni alla Coppa UEFA, l'Anversa retrocede al termine della stagione 1997-1998. In seguito viene stipulata una partnership con il , club al quale l'Anversa ha affidato diverse volte alcuni suoi giocatori per permetterne lo sviluppo calcistico. L'Anversa torna nel massimo campionato nella stagione 2000-2001, senza pi\u00f9 tuttavia riuscire a classificarsi nelle posizioni di vertice. L'ultima retrocessione in seconda divisione arriva al termine del campionato 2003-2004.\nDalla stagione 2017-2018 torna a militare nella Pro League, il massimo campionato belga.\nStatistiche.\nStatistiche nelle competizioni UEFA.\nTabella aggiornata alla fine della stagione 2019-2020.\nOrganico.\nRosa 2021-2022.\n\"Aggiornata al 30 agosto 2021.\"\nAllenatori.\nGli allenatori del club sono stati:"}
{"id": "2429037", "revid": "2110845", "url": "https://it.wikipedia.org/wiki?curid=2429037", "title": "Pierre Rich\u00e9", "text": "Biografia.\nComp\u00ec gli studi universitari alla Sorbona. Ottenuta l'abilitazione all'insegnamento superiore in Storia nel 1948, fu professore presso i licei di Costantina e di Le Mans. Nel 1953 fu nominato assistente alla Sorbona, per poi ricoprire tra il 1957 e il 1960 l'incarico di ma\u00eetre de conf\u00e9rences a Tunisi e a Rennes. Dopo aver conseguito il dottorato in Lettere nel 1962, fu chiamato ad occupare la cattedra di Storia Moderna nell'Universit\u00e0 di Parigi X-Nanterre nell'ottobre del 1967. Si \u00e8 ritirato dall'attivit\u00e0 accademica nel 1989.\nInsieme con Dani\u00e8le Alexandre-Bidon \u00e8 stato chiamato a sovrintendere all'esposizione \"L'enfance au Moyen Age\", allestita presso la Galleria Mazzarino della Biblioth\u00e8que Nationale de France, a Parigi (26 ottobre 1994- 15 gennaio 1995).\nHa inoltre collaborato, in qualit\u00e0 di presidente del comitato scientifico, alla redazione del catalogo dell'esposizione \"Blois en l'an mil\", svoltasi a Blois nel giugno del 2000.\n\u00c8 stato insignito del titolo accademico onorifico di professore emerito di Storia Medioevale dall'Universit\u00e0 di Parigi X-Nanterre.\nDopo il ritiro dall'insegnamento, Rich\u00e9 ha svolto attivit\u00e0 di conferenziere, partecipando anche, in modo saltuario, a dibattiti culturali su programmi radiofonici specializzati; nel contempo ha continuato la sua produzione di articoli e libri a tema storico, fino alla morte, avvenuta nel 2019 all'et\u00e0 di 97 anni.\nBibliografia.\nLa bibliografia non \u00e8 esaustiva."}
{"id": "2429040", "revid": "125604983", "url": "https://it.wikipedia.org/wiki?curid=2429040", "title": "Royal Sporting Club Anderlecht", "text": "Il Royal Sporting Club Anderlecht (in fiammingo Koninklijk Sporting Club Anderlecht), o, pi\u00f9 brevemente, Anderlecht, \u00e8 una societ\u00e0 polisportiva belga di Anderlecht, un comune appartenente alla Regione di Bruxelles-Capitale.\nLa sezione maggiormente nota \u00e8 quella calcistica, la quale milita nella Pro League, la massima serie del campionato nazionale, ed \u00e8 la pi\u00f9 titolata del Belgio, potendo vantare la vittoria di 34 titoli di campione nazionale, nove Coppe del Belgio, una Coppa di Lega, 13 Supercoppe del Belgio e, in campo continentale, di due Coppe delle Coppe (1975-1976 e 1977-1978), altrettante Supercoppe europee (1976 e 1978) e una Coppa UEFA (1982-1983). Nel club hanno militato numerosi calciatori di rilievo, tra i quali Paul Van Himst, tra gli atleti belgi pi\u00f9 popolari, che fu a lungo anche capitano della nazionale del suo Paese e fu nominato Golden Player dalla federazione belga.\nTra le altre sezioni della polisportiva, quella di rugby vanta la vittoria in 20 campionati nazionali.\nStoria.\nL'Anderlecht viene fondato il 27 maggio 1908 in una sala del \"Caf\u00e9 Concordia\", che si trova in Rue d'Aumale nel comune omonimo. Il club parte dal pi\u00f9 basso livello del campionato, e approda per la prima volta nella massima divisione belga nella stagione 1921-22; intanto era stato costruito lo stadio del club, intitolato al mecenate Emile Vers\u00e9, colui che aveva finanziato il club scegliendone anche i colori sociali. Nel 1933, in occasione del venticinquesimo anniversario gli viene conferito lo status di \"Reale Societ\u00e0\" dal sovrano belga, ad ogni modo la squadra non ottiene risultati di particolar rilievo fino a dopo la Seconda guerra mondiale, anzi, in questi anni retrocede varie volte in seconda divisione; figura per\u00f2 in rosa quel Constant Vanden Stock che diventer\u00e0 in seguito presidente.\nIl primo titolo viene infatti conquistato nel 1946-1947 grazie anche all'apporto di Joseph Mermans, che viene ingaggiato per una cifra altissima ma che diventer\u00e0 il miglior goleador di tutti i tempi del club.\nL'Anderlecht vince altri sei titoli fino alla stagione 1955-56, e nel frattempo arriva in gruppo un altro giocatore importante, Jef Jurion. I bianco-malva disputano anche la prima edizione della Coppa dei Campioni, che viene per\u00f2 conclusa amaramente: sono infatti pesantemente sconfitti per 10-4 nel doppio confronto con gli ungheresi dell'. Va per\u00f2 peggio l'anno successivo, quando i belgi sono travolti per 12-0 dal nel turno preliminare.\nAd ogni modo le cose iniziano gradatamente a cambiare: verso la fine degli anni cinquanta sono promossi in prima squadra giocatori come Georges Heylens, Jean Plaskie, Wilfried Puis e soprattutto Paul Van Himst, i quali, guidati dall'allenatore Pierre Sinibaldi, ottengono i primi risultati di rilievo anche a livello internazionale. Dopo la conquista del campionato 1961-1962, nel quale Jacques Stockman \u00e8 capocannoniere, avviene il primo passaggio di un turno nella Coppa dei Campioni: notevole \u00e8 l'avversario sconfitto, quel gi\u00e0 vincitore all'epoca di ben cinque trofei; i belgi raggiungono poi i quarti nella manifestazione. In campo nazionale, invece, i bianco-malva conquistano cinque titoli consecutivi tra il 1963-1964 e il 1967-1968, i primi quattro con Sinibaldi in panchina: superano cos\u00ec gli undici titoli dell', e diventano quindi il club con pi\u00f9 vittorie in Patria. Nella stagione 1964-1965 arriva anche la prima la Coppa del Belgio (primo \"double\" ottenuto), inoltre i belgi hanno la meglio sul nel primo turno della Coppa dei Campioni, anche se solo grazie al lancio della moneta. Nella prima delle due edizioni successive vengono raggiunti nuovamente i quarti, mentre nella seconda van Himst diventa capocannoniere. Nel 1969 entrano invece in rosa Gilbert Van Binst e Fran\u00e7ois Van der Elst, e la squadra partecipa alla Coppa delle Fiere 1969-1970: nel suo cammino elimina tra gli altri l' in semifinale, ma nella finale si deve arrendere agli inglesi dell': la vittoria per 3-1 nella partita di andata viene infatti vanificata dalla sconfitta per 3-0 in quella di ritorno.\nGli anni settanta si aprono con gli arrivi di Hugo Broos, di Jean Dockx e soprattutto di Rob Rensenbrink, uno dei pochi \"Oranje\" due volte vice-campioni del mondo a militare all'estero. L'Anderlecht vince il campionato 1971-1972, aggiudicandosi il quindicesimo titolo, e ottiene un altro \"double\"; si ripete due anni dopo, quando Attila Ladinsky \u00e8 capocannoniere e in rosa c'\u00e8 anche Ludo Coeck. Nel 1974-1975 i belgi raggiungono per la terza volta i quarti di finale nella Coppa dei Campioni, dove vengono sconfitti dal poi finalista, e poco dopo conquistano la quarta coppa nazionale. La squadra, guidata in panchina da Hans Croon, viene rinforzata con Franky Vercauteren e Arie Haan, quest'ultimo reduce dai trionfi con l', e partecipa cos\u00ec alla Coppa delle Coppe 1975-1976. Qui arriva alla finale di Bruxelles, dove sconfigge il per 4-2 grazie alle doppiette di Van der Elst e del capocannoniere Rensenbrink. Il club conquista anche la coppa nazionale, ma Croon lascia.\nA sostituire Croon \u00e8 Raymond Goethals, che, dopo aver sconfitto il , vince la Supercoppa UEFA 1976. La squadra partecipa poi alla Coppa delle Coppe 1976-1977 da campione in carica e batte tra gli altri il in semifinale, ma nella finale di Amsterdam \u00e8 l' ad avere la meglio. Arriva anche la sconfitta nella finale della coppa nazionale, che viene vinta dal , ma, dato che questi ultimi hanno centrato il \"double\", i bianco-malva partecipano comunque alla Coppa delle Coppe 1977-1978: qui, dopo aver eliminato tra l'altro l'Amburgo negli ottavi, giocano la terza finale consecutiva in questa manifestazione. Ci\u00f2 rappresenta un record, ma il fatto pi\u00f9 importante \u00e8 la conquista del secondo trofeo: a Parigi l' viene battuta per 4-0 grazie alle doppiette di Van Binst e di Rensenbrink, mentre Van der Elst \u00e8 il capocannoniere. Nella stagione 1978-1979 viene poi sollevata la Supercoppa UEFA 1978 in seguito alla vittoria sul , ma nella Coppa delle Coppe il club viene eliminato negli ottavi dai futuri campioni del , capaci di imporsi ai tiri di rigore dopo aver ribaltato il 3-0 subito all'andata. A fine stagione Goethals lascia la squadra.\nGli anni ottanta si aprono con l'arrivo in panchina di Tomislav Ivi\u0107 e alla fine della stagione 1980-1981 l'Anderlecht torna a vincere il campionato dopo sette anni. La squadra, nella quale militano anche Juan Lozano e i danesi Kenneth Brylle, Per Frimann e Morten Olsen, partecipa cos\u00ec alla Coppa dei Campioni 1981-1982, edizione in cui giunge in semifinale. Viene fermata dai futuri campioni dell', tuttavia negli ottavi aveva incrociato la : la partita di ritorno contro i bianconeri sar\u00e0 ricordata anche per il duro scontro di gioco tra Jacky Munaron e Roberto Bettega, che causa all'attaccante un grave infortunio. Durante la stagione successiva Paul Van Himst diventa allenatore della squadra e i belgi vincono la Coppa UEFA 1982-1983 battendo nella doppia finale il . Arrivano in finale anche nell'edizione successiva della manifestazione, ma vengono sconfitti dal ai rigori. Nel 1997 si verr\u00e0 tuttavia a scoprire che in questo periodo il club si \u00e8 reso protagonista di alcuni episodi di corruzione; in particolare verr\u00e0 accertato un passaggio di denaro verso l'arbitro della semifinale di ritorno di quest'ultima edizione giocata contro il : i belgi avevano vinto l'incontro per 3-0 dopo che gli inglesi si erano imposti per 2-0 all'andata. \nL'Anderlecht si aggiudica il campionato 1984-1985, che \u00e8 il primo di tre vinti consecutivamente, e assomma alla fine venti titoli. Il successo \u00e8 anche merito degli innesti di giovani come Erwin Vandenbergh, Georges Gr\u00fcn, Arn\u00f3r Gu\u00f0johnsen e soprattutto Vincenzo Scifo, a cui si aggiungono in seguito anche Luc Nilis e Lu\u00eds Oliveira. La squadra torna nuovamente in semifinale nell'edizione 1985-1986 della Coppa dei Campioni, dove viene battuta dai futuri vincitori della ; nella successiva edizione, invece, dopo aver eliminato anche i romeni, il cammino dei belgi si ferma ai quarti di finale.\nGli anni novanta si aprono con la disputa della quarta finale della Coppa delle Coppe, ma a G\u00f6teborg \u00e8 la a sollevare il trofeo, grazie alla doppietta di Gianluca Vialli nei tempi supplementari. Intanto sono arrivati anche P\u00e4r Zetterberg, Marc Degryse e Bertrand Crasson e il club vince nuovamente il titolo nel 1990-1991 dopo essere stato eliminato della , poi finalista del torneo, nei quarti di finale della Coppa UEFA. Nella stagione successiva i belgi partecipano all'ultima edizione della Coppa dei Campioni, superano le fasi ad eliminazione diretta e si classificano terzi nel gruppo A, che viene vinto dalla Sampdoria poi finalista. Arrivano anche Danny Boffin, Philippe Albert e Bruno Versavel e l'Anderlecht si aggiudica consecutivamente tre campionati, centrando anche il terzo \"double\". A questi titoli fanno seguito altrettante partecipazioni alla UEFA Champions League, che si concludono per\u00f2 sempre dopo la fase a gironi, mentre nella Coppa UEFA 1996-1997 i bianco-malva arrivano ai quarti di finale, dove sono sconfitti dall'.\nGli anni duemila iniziano con la conquista, nel 1999-2000, del venticinquesimo titolo, il primo dopo cinque anni, titolo che viene bissato l'anno successivo, grazie all'apporto di Alin Stoica, Tomasz Radzinski, Lorenzo Staelens, Jan Koller e Aruna Dindane in campo e di Aim\u00e9 Anthuenis in panchina. I bianco-malva si rendono protagonisti di una buona prova nella UEFA Champions League 2000-2001, nella quale sono previste due fasi a gruppi: nella prima si piazzano al primo posto davanti al , poi si classificano terzi davanti alla nella seconda. Arrivano in squadra anche Daniel Z\u00edtka e Christian Wilhelmsson ed entra nella rosa anche il giovane Vincent Kompany, poi sar\u00e0 la volta di Ahmed Hassan e Mbark Boussoufa: vengono vinti altri tre titoli, tuttavia il cammino nella UEFA Champions League non va mai oltre la fase a gironi.\nGli anni duemiladieci iniziano col trentesimo titolo, quando nella rosa dei bianco-malva figurano anche Romelu Lukaku e Tom De Sutter. Il club torna al successo nazionale nel 2011-2012, il primo di tre consecutivi, tuttavia continua a non brillare nella massima competizione continentale. Nel 2017 arriva il trentaquattresimo titolo e vengono raggiunti i quarti nell'Europa League, mentre nel 2018-2019 i bianco-malva chiudono la stagione regolare al quarto posto e nella poule scudetto ottengono risultati disastrosi, che condurranno il club a chiudere al sesto posto, mancando quindi la qualificazione alle coppe europee per la prima volta dopo 56 anni. Ancora peggio va l'anno seguente, quando l'Anderlecht conclude all'ottavo posto la stagione sospesa per la pandemia di COVID-19, mentre nel 2020-2021 la squadra chiude al quarto posto.\nColori e simboli.\nColori.\nI colori sociali dell'Anderlecht sono il bianco e il malva, una particolare tonalit\u00e0 di viola (infatti, i giocatori sono chiamati, sia in francese che in fiammingo, \"i bianco-malva\"), che furono scelti da Emile Vers\u00e9, un industriale che finanzi\u00f2 il club. La maglia \u00e8 malva con inserti bianchi, stesso schema viene seguito per i pantaloncini e i calzettoni. In passato i colori della maglia sono stati spesso invertiti, ma nella stagione 2005-2006 i giocatori vestirono un'uniforme nera e malva per i match casalinghi.\nI colori dell'Anderlecht hanno ispirato quelli dell'Al Ain, squadra degli Emirati Arabi Uniti.\nSimboli ufficiali.\nStemma.\nIl simbolo dell'Anderlecht \u00e8 composto da uno scudetto a strisce verticali malva e bianche. Contiene anche il motto dell'Anderlecht (\"Mens sana in corpore sano\"), cos\u00ec come le tre lettere \"SCA\" riferite alle antiche iniziali del club (\"Sporting Club Anderlechtois\"). Nel 1933 venne aggiunta una corona in seguito alla trasformazione in \"Royal Sporting Club Anderlechtois\".\nStrutture.\nStadio.\nDal 1918 il club disputa le proprie gare interne nel Lotto Park, che \u00e8 situato all'interno del Parc Astrid, nella municipalit\u00e0 di Anderlecht, e che pu\u00f2 ospitare 21.500 spettatori.\nL'impianto venne inizialmente intitolato ad Emile Vers\u00e9, e successivamente \u00e8 stato ristrutturato pi\u00f9 volte; in particolare dopo i lavori terminati nel 1983 prende il nome dell'allora presidente, Constant Vanden Stock, che \u00e8 stato anche calciatore dell'Anderlecht. Dopo che suo figlio Roger Vanden Stock ha venduto la squadra, lo stadio \u00e8 stato ribattezzato Lotto Park dai nuovi proprietari nel luglio 2019.\nNella sua storia lo stadio ha ospitato anche una semifinale del , mentre non venne utilizzato per l'analoga manifestazione del 2000.\nIn questi anni si era parlato di un possibile trasferimento all\"'Eurostadium\", impianto che sarebbe dovuto sorgere nella vicina Grimbergen e che avrebbe dovuto ospitare anche una gara dei : il club abbandon\u00f2 per\u00f2 quest'idea nel 2017, mentre la costruzione venne in seguito definitivamente annullata.\nSociet\u00e0.\nSponsor.\nAnderlecht ha firmato due nuovi sponsor nel 2020, DVV Insurance (partita in casa) e Candriam (partita in transferta). Cronologia degli sponsor del club:\nImpegno nel sociale.\nDal 2001 \u00e8 attiva la Constant Vanden Stock Foundation.\nAltre sezioni del club.\n\u00c8 attiva anche la sezione di rugby e quella di calcio femminile.\nAllenatori e presidenti.\nTutti gli allenatori a partire dal 1919:\nStatistiche e record.\nPartecipazione ai campionati e ai tornei internazionali.\nCampionati nazionali.\nL'Anderlecht \u00e8 il club pi\u00f9 titolato del Belgio, avendo vinto per 34 titoli. In tre occasioni (1965-1966, 1971-1972 e 1993-1994) il club ottenne un double, vincendo nella stessa stagione anche la Coppa del Belgio.\nDalla stagione 1920-1921 alla 2020-2021 compresa il club ha ottenuto le seguenti partecipazioni ai campionati nazionali:\nTornei internazionali.\nL'Anderlecht \u00e8 anche il club belga pi\u00f9 titolato in campo internazionale: ha conquistato infatti due Coppe delle Coppe (successo per 4-2 a Bruxelles sul e per 4-0 a Parigi sull' due anni dopo), due Supercoppe UEFA (vittoria sul nel 1976 e sul due anni dopo) e una Coppa UEFA (vittoria sul nell'edizione 1982-1983). Il club \u00e8 poi l'unico europeo ad aver disputato per 3 anni consecutivi la finale di Coppa delle Coppe: tra i due successi subisce infatti una sconfitta contro l' nel 1977. Disputa complessivamente altre tre finali continentali: un'altra nella stessa manifestazione nel 1990, quando a vincere \u00e8 la , un'altra in Coppa UEFA nel 1984, dove viene battuto dal , ed infine una nella Coppa delle Fiere 1969-1970, che viene vinta dall'. Notevole \u00e8 anche il raggiungimento della semifinale nella Coppa dei Campioni, che avviene in due occasioni, nel 1981-1982 e quattro anni dopo: in entrambi i casi a passare \u00e8 la futura vincitrice, l' e la .\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Olivier Deschacht a quota 100, mentre il miglior marcatore \u00e8 Rob Rensenbrink con 33 gol. L'Anderlecht ha schierato il giocatore pi\u00f9 giovane in una gara di Champions League, Celestine Babayaro, sceso in campo il 23 novembre 1994 a 16 anni e 87 giorni nella gara contro la , e Youri Tielemans terzo in questa graduatoria, che ha debuttato a 16 anni e 148 giorni contro l' nella UEFA Champions League 2013-2014.\nI primi due giocatori per presenze e reti realizzate con la maglia del club:\nStatistiche di squadra.\nA livello internazionale la miglior vittoria \u00e8 per 10-1, ottenuta contro l' nel primo turno della Coppa dei Campioni 1966-1967, mentre la peggior sconfitta \u00e8 il 10-0 subito contro il nel turno preliminare della Coppa dei Campioni 1956-1957.\nTifosi.\nI tifosi dell'Anderlecht sono generalmente considerati i pi\u00f9 esigenti del calcio belga. Il club ha avuto la pi\u00f9 alta media di spettatori in Jupiler League per dieci anni, tranne che nel 2002-03 e nel 2004-05 (quando il e il rispettivamente, ebbero medie pi\u00f9 alte). I sostenitori dell'Anderlecht provengono da tutte le zone del paese e solo un ristretto gruppo proviene dalla regione della capitale Bruxelles. L'Anderlecht conta 76 fan club, tre dei quali all'estero (uno in Francia, uno in Polonia e uno in Texas, USA), e 20 dei quali nella provincia delle Fiandre Orientali.\nOrganico.\nRosa 2021-2022.\n\"Aggiornata al 12 gennaio 2022.\""}
{"id": "2429042", "revid": "287204", "url": "https://it.wikipedia.org/wiki?curid=2429042", "title": "Liga Nacional de F\u00fatbol Sala", "text": "La Liga Nacional de F\u00fatbol Sala, nota anche con la sigla LNFS, \u00e8 l'organo di organizzazione e controllo del calcio a 5 in Spagna. Organizza i campionati professionistici di calcio a 5 di Primera e Segunda Divisi\u00f3n, nonch\u00e9 la Copa de Espa\u00f1a e la Coppa del Re. Tutte le competizioni minori sono gestite dalla RFEF.\nStoria.\nPrima della creazione del campionato professionistico, le squadre spagnole disputavano i tornei organizzati da due associazioni distinte ovvero l\"Asociaci\u00f3n Espa\u00f1ola de Clubes de F\u00fatbol Sala\" (ACEFS, parte dalla RFEF) e della \"Asociaci\u00f3n de F\u00fatbol Sala\" (ASOFUSA). La fusione delle due associazioni fu ratificata a Madrid il 28 agosto 1989, con la creazione di un campionato unico che riunisse le squadre di entrambe, originariamente distribuite in una \"Divisi\u00f3n de Honor\", composta da quattro gironi formati da 12 squadre ciascuno, e una \"Divisi\u00f3n de Plata\" in cui confluirono pi\u00f9 di cento squadre. Il primo presidente della Lega \u00e8 stato Aurelio G\u00f3mez Araujo, mentre Javier Lozano \u00e8 il presidente in carica dal 2009. Negli anni la struttura dei campionati \u00e8 cambiata numerose volte; tra gli eventi principali si \u00e8 registrata l'istituzione del girone unico sia nella \"Divisi\u00f3n de Honor\" (1994-95) sia nella \"Divisi\u00f3n de Plata\" (2010-11). Dalla stagione 2011-12 i due campionati hanno assunto le attuali denominazioni di \"Primera\" e \"Segunda Divisi\u00f3n\". A partire dalla stagione sportiva 2006-07, tutte le competizioni organizzate dalla lega hanno adottato il regolamento FIFA."}
{"id": "2429043", "revid": "123183810", "url": "https://it.wikipedia.org/wiki?curid=2429043", "title": "Etilbenzene", "text": "L'etilbenzene \u00e8 un composto organico aromatico di formula C6H5CH2CH3, costituito da un gruppo benzenico al quale \u00e8 legato un gruppo etilico.\nProduzione.\nNel 1999 sono state prodotte pi\u00f9 di 24 milioni di tonnellate di etilbenzene.\nSebbene esso sia presente in piccole quantit\u00e0 nel greggio, l'etilbenzene viene prodotto principalmente dalla seguente reazione di alchilazione tra benzene e etilene:\nAlchilazione per catalisi eterogenea.\nIl processo utilizzato per la produzione di etilbenzene descritto di seguito sfrutta il meccanismo di catalisi eterogenea in fase liquida.\nIl meccanismo di reazione comporta anzitutto la formazione del carbocatione primario CH3CH2+ a partire dall'etilene, che viene tenuto in ambiente acido (contenente quindi ioni H+):\nSiccome il carbocatione che viene a formarsi ha una scarsa stabilit\u00e0 (per cui reagirebbe velocemente producendo carbocationi secondari e terziari, pi\u00f9 stabili), si fa uso di un catalizzatore a base di zeolite, che assicura una concentrazione abbastanza elevata del carbocatione primario nell'ambiente di reazione. I catalizzatori zeolitici sono dotati infatti di \"selettivit\u00e0 di forma\" (in inglese \"shape selectivity\"), ovvero sono costituiti da strutture altamente porose, i cui pori riescono ad accomodare il carbocatione primario ma non il carbocatione secondario e quello terziario (i quali hanno un maggiore ingombro sterico).\nUna volta che viene a formarsi il carbocatione primario, questo interagisce con il benzene e si sostituisce ad uno dei suoi atomi di idrogeno per sostituzione elettrofila, passando attraverso la formazione di un intermedio di reazione detto \"intermedio di Wheland\" o \"ione arenio\". Si ha quindi la seguente reazione:\nUna volta prodotto l'etilbenzene, questo potrebbe reagire con l'etilene, alchilandosi ulteriormente, con produzione di dietilbenzene e trietilbenzene. Siccome le successive reazioni porterebbero in questo caso alla produzione di polistirene ramificato, che avrebbe un valore commerciale minore del polistirene lineare, \u00e8 necessario rallentare la reazione di produzione di dietilbenzene e trietilbenzene. Per fare ci\u00f2 si opera con rapporto benzene-etilene non stechiometrico, bens\u00ec in eccesso di benzene (in genere con un rapporto benzene-etilene compreso tra 2 e 10). In questa maniera l'etilene si comporta da reagente limitante, e ci saranno minori possibilit\u00e0 che due o pi\u00f9 molecole di etilene reagiscano con una molecola di benzene. A ci\u00f2 bisogna aggiungere l'effetto di \"selettivit\u00e0 di forma\" del catalizzatore zeolitico, che sfavorisce la formazione di molecole che abbiano un peso molecolare pi\u00f9 elevato (quali sono il dietilbenzene e il trietilbenzene).\nAlchilazione del benzene con catalizzatore liquido.\nUn altro processo utilizzato per la produzione di etilbenzene consiste nell'impiego di un catalizzatore liquido (detto \"olio rosso\" o catalizzatore di Friedel-Crafts) a base di cloruro di alluminio (AlCl3) con cloroetano (CH3CH2Cl) come promotore. Il processo in questione viene chiamato reazione di Friedel-Crafts.\nIn questo caso si opera in un reattore gas-liquido, nel quale il benzene e il catalizzatore costituiscono la fase liquida, mentre l'etilene (che viene insufflato dal fondo del reattore sotto forma di bollicine) costituisce la fase gassosa.\nSi opera in genere a temperature comprese tra 85-95 \u00b0C e pressione compresa tra 1-7 bar.\nUtilizzi.\nViene impiegato nell'industria petrolchimica come intermedio di reazione per l'ottenimento di stirene, che a sua volta \u00e8 utilizzato per produrre polistirene e ABS (che sono materie plastiche).\nDalla deidrogenazione catalitica dell'etilbenzene si formano idrogeno e stirene."}
{"id": "2429046", "revid": "773636", "url": "https://it.wikipedia.org/wiki?curid=2429046", "title": "Koninklijke Sportkring Beveren", "text": "Il Koninklijke Sportkring Beveren, chiamato comunemente Beveren, \u00e8 una societ\u00e0 calcistica belga con sede a Beveren.\nFondato nel 1935, nella sua storia ha conquistato due campionati belgi, due Coppe ed una Supercoppa nazionali. A livello internazionale il massimo risultato ottenuto \u00e8 la semifinale raggiunta nella Coppa delle Coppe 1978-1979.\nDal 2010 questa societ\u00e0 ha solamente una rappresentativa femminile e un settore giovanile, in quanto la sezione maschile si \u00e8 fusa con il KV Red Star Waasland per fondare il Waasland - Beveren.\nStoria.\nPrima del Beveren viene fondato nel 1921 un club chiamato \"Standaard Club Beveren\". Questo si fonde successivamente con l\"'FC Amical\", ma chiude i battenti nel 1931. Nel 1934 i calciatori dello Standaard Club decidono di fondare una nuova societ\u00e0 calcistica, chiamata \"SK Beveren-Waes\". Il nuovo club entra a far parte della Federazione calcistica del Belgio nel 1935; nel 1945 il club cambia nome in \"SK Beveren-Waas\".\nLa squadra inizia una lenta scalata verso i vertici del calcio belga; nel 1967 i giallobl\u00f9, guidati da Guy Thys, ottengono la prima storica promozione nella massima serie. Solo qualche anno pi\u00f9 tardi i belgi disputano gi\u00e0 la loro prima competizione internazionale, la Coppa delle Fiere 1970-1971, dalla quale vengono eliminati dall'Arsenal nei quarti di finale.\nI giallobl\u00f9 conquistano il loro primo trofeo, la Coppa del Belgio, nella stagione 1977-1978, battendo in finale lo Charleroi. Questo successo arriva grazie all'apporto di calciatori come Jean-Marie Pfaff, Jean Janssens, Wim Hofkens e di altri, molti dei quali solo giocatori semi-professionisti.\nLa stagione 1978-1979 \u00e8 probabilmente la migliore nella storia del club: Il Beveren-Waas cambia nome in Beveren, e partecipa alla Coppa delle Coppe. Nella competizione la squadra elimina anche l'Inter e arriva in semifinale; qui ad attenderla c'\u00e8 per\u00f2 il , la squadra che alla fine conquister\u00e0 quella coppa, e i belgi vengono quindi eliminati. Il Beveren tuttavia conquista solo pochi mesi dopo il suo primo campionato, e il nuovo arrivato Erwin Albert \u00e8 capocannoniere del torneo.\nLa stagione 1979-1980 si apre con la partecipazione del Beveren alla Coppa dei Campioni, ma i belgi vengono eliminati dal Servette. La squadra finisce undicesima in campionato, ma arriva nuovamente a giocare la finale della coppa nazionale, venendo per\u00f2 sconfitta. Una nuova vittoria nella manifestazione arriva invece nella stagione 1982-1983.\nIl Beveren conquista il secondo titolo vincendo il campionato 1983-1984; nella stagione successiva la squadra conquista la prima Supercoppa nazionale, mentre nella Coppa dei Campioni i belgi eliminano nel primo turno gli islandesi dell'\u00cdA prima di venire a loro volta eliminati negli ottavi dall'IFK G\u00f6teborg ai tempi supplementari. In campo nazionale quella stagione viene conclusa al quinto posto, al pari delle due successive; questi piazzamenti permettono alla squadra di partecipare a due edizioni della Coppa UEFA; in particolare i belgi vengono eliminati dal Torino negli ottavi dell'edizione 1986-1987.\nLe cose cambiano per\u00f2 presto: verso la fine degli anni ottanta la squadra finisce sempre nella parte bassa della graduatoria, e retrocede una prima volta al termine del campionato 1989-1990. Immediatamente promosso, il Beveren non riesce pi\u00f9 a lottare per le posizioni di vertice, anzi retrocede una seconda volta al termine della stagione 1995-1996. Anche in questo caso la permanenza in Tweede klasse dura un solo anno, ma il Beveren in massima divisione, dagli anni novanta in poi, rimane costantemente poco al di sopra della zona retrocessione. Un ultimo picco viene raggiunto nella stagione 2003-2004, quando la squadra disputa la finale della coppa nazionale. Pur sconfitto 4-2 dal Bruges, la squadra partecipa alla Coppa UEFA nella stagione successiva: i belgi arrivano abbastanza agevolmente a qualificarsi alla fase a gironi, ma qui concludono il gruppo all'ultimo posto senza conquistare nemmeno un punto.\nIl Beveren disputa il suo ultimo campionato in massima divisione nella stagione 2006-2007; tuttavia gi\u00e0 l'anno precedente il club aveva corso il rischio di perdere la licenza di professionismo a causa del dissesto economico, e conseguentemente di retrocedere in terza divisione. Dopo questa retrocessione la squadra non \u00e8 pi\u00f9 in grado di tornare in Pro League: nel 2010, dopo la conclusione del campionato, la dirigenza annuncia la rinuncia alla licenza professionistica a causa di problemi finanziari, e la fusione con il Red Star Waasland in una nuova societ\u00e0 denominata KV Red Star Waasland - SK Beveren (meglio nota con l'abbreviazione di Waasland - Beveren).\nNel gennaio 2011, alcuni tifosi del \"vecchio\" Beveren in disaccordo con la fusione fondano un'associazione senza scopo di lucro chiamata \"Eskabee 1935\", con l'obiettivo di preservare la storia del KSK Beveren e di rilanciarne l'attivit\u00e0 agonistica. Alcuni mesi dopo nasce la societ\u00e0 calcistica dello \"Yellow Blue Beveren\", che per la stagione 2011-2012 si iscrive alla quarta divisione provinciale delle Fiandre Orientali."}
{"id": "2429048", "revid": "385128", "url": "https://it.wikipedia.org/wiki?curid=2429048", "title": "Arcidiocesi di S\u00e3o Lu\u00eds del Maranh\u00e3o", "text": ""}
{"id": "2429049", "revid": "486946", "url": "https://it.wikipedia.org/wiki?curid=2429049", "title": "Classe L (fregata Olanda)", "text": ""}
{"id": "2429050", "revid": "666668", "url": "https://it.wikipedia.org/wiki?curid=2429050", "title": "Inter F\u00fatbol Sala", "text": "L'Inter \u00e8 una squadra spagnola di calcio a 5, fondata nel 1977 con sede a Alcal\u00e1 de Henares ed \u00e8 la squadra pi\u00f9 titolata d'Europa e una tra le pi\u00f9 titolate al Mondo.\nStoria del club.\nFondazione e primi trionfi.\nIl club Hora XXV venne fondato nel 1977 dal giornalista Jos\u00e9 Mar\u00eda Garc\u00eda con lo scopo di giocare partite benefiche e di esibizione, per presentare in Spagna il calcio a 5, gi\u00e0 diffuso in Sud America e che in Europa muoveva i suoi primi passi.\nNe facevano parte giocatori quali L\u00f3pez Ufarte, Adelardo e Amancio.\nIn quegli anni andava formandosi anche il primo organismo di governo della disciplina; la FEF disput\u00f2 il suo primo campionato nella stagione 1978-79.\nIn tale stagione l'Hora XXV guadagn\u00f2 il diritto a giocare la prima divisione per l'anno seguente.\nNel 1979-1980 alla sua prima stagione di massimo campionato, con il nome di Intervi\u00fa Hora XXV e il patrocinio delle \"Ediciones Zeta\", vinse il suo primo campionato.\nIntervi\u00fa Lloyd's.\nIl dominio sul campionato spagnolo, per la compagine in maglia verde, dur\u00f2 anche le successive due stagioni. A partire dal 1981-1982 la squadra vari\u00f2 denominazione in Intervi\u00fa Lloyd's, dando avvio ad un binomio decennale ricchissimo di soddisfazioni a partire appunto dal campionato di quella stagione, vinto con il patrocinio del \"El Corte Ingl\u00e9s\", e seguito da altri sei titoli nazionali e tre coppe di Spagna. In questi anni per l'Intervi\u00fa si registra anche una finale prestigiosissima, sotto l'egida della FIFUSA partecipa alla finale del campionato mondiale per club, battuto di misura 2-1 dai brasiliani del .\nNel momento in cui la gestione del calcio a 5 pass\u00f2 alla LNFS, l'Intervi\u00fa non perse il suo smalto di dominatrice, conquistando anche i titoli 1989-1990 e 1990-1991, la coppa di Spagna del 1990 e le due Supercoppe del 1990 e del 1991; ma anzi diede al suo prestigio un valore finalmente internazionale vincendo l'European Champions Tournament del 1991.\nBoomerang Intervi\u00fa.\nAll'inizio della stagione 1991-92 la squadra, con la collaborazione di \"El Corte Ingl\u00e9s\" e \"Grupo Zeta\", cambia denominazione in Intervi\u00fa Boomerang, questo binomio rimarr\u00e0, con fasi alterne sino alla fine della stagione 2006-2007. L'iniziale denominazione non porta molti allori, sino alla stagione 1995-1996 con il campionato, la coppa e la successiva supercoppa di Spagna. L'innalzamento del livello del futsal spagnolo e soprattutto europeo ha fatto s\u00ec che il Boomerang non riuscisse pi\u00f9 a fare incetta di titoli a partire dalla seconda parte degli anni 1990. CLM Talavera, ElPozo Murcia Tur\u00edstica, Caja Segovia F\u00fatbol Sala e Playas de Castell\u00f3n hanno tenuto la squadra madrilena lontana dal titolo sino alla stagione 2001-2002.\nIl ritorno in auge del Boomerang \u00e8 stato comunque tra i pi\u00f9 forti, dando vita ad un ciclo aureo che si \u00e8 riflettuto anche all'esterno dei confini spagnoli e sulla stessa nazionale spagnola a cui il club ha passato molti suoi giocatori. Tra il 2001 ed il 2007 sono finiti in bacheca quattro campionati di Spagna, cinque Coppe di Spagna, quattro Supercoppe, due Coppe UEFA, tre edizioni della Coppa Intercontinentale ed una Copa Ib\u00e9rica.\nIn mezzo a questa miriade di titoli, nel corso della stagione 2002-03 il Boomerang \u00e8 riuscito in una impresa difficilmente ripetibile, ovvero vincere tutti i trofei a disposizione: Campionato, Coppa nazionale, Supercoppa nazionale, Coppa Iberica e Futsal Cup.\nIl trentennale e i nuovi successi internazionali.\nIl Boomerang, di gran lunga la formazione pi\u00f9 titolata di Spagna e tra le pi\u00f9 titolate a livello mondiale, non \u00e8 riuscito a festeggiare in modo degno il trentennale della sua fondazione: dopo l'incoraggiante conferma a campione del mondo nell'Intercontinentale contro il Malwee/Jaragu\u00e1, battuto per 3-1 a Portim\u00e3o in Portogallo, nell'aprile del 2007 si \u00e8 fatta sfuggire la Coppa UEFA venendo sconfitta in finale per 2-1 dalla , ed \u00e8 stata sconfitta anche nella finale del campionato spagnolo dall'.\nLa stagione 2007-08 si \u00e8 dimostrata ricco di soddisfazioni gi\u00e0 nei primi mesi: l'Intervi\u00f9 Fadesa, cos\u00ec ridenominato durante l'estate, ha iniziato vincendo la Supercoppa di Spagna battendo il Murcia per 6-4; il 27 gennaio 2008 ha poi superato i connazionali del Lobelle de Santiago F\u00fatbol Sala per 6-4 a Ni\u0161 in Serbia conquistando la sua prima Coppa delle Coppe. Il 9 aprile, infine, i madrileni si sono confermati per la quarta volta consecutiva campioni del mondo battendo il Malwee/Jaragu\u00e1 per la quarta volta nelle ultime quattro edizioni.\nNella stagione 2008-09 la \"m\u00e1quina verde\" ha collezionato la sua terza Coppa UEFA battendo nettamente i campioni uscenti del MFK Viz-Sinara Ekaterinburg, raggiungendo la finale del campionato seppur battuti dai rivali del Murcia con un secco 2-0 nella serie finale. La successiva stagione invece segna uno dei punti pi\u00f9 bassi della storia dei madrileni: sfumata la finale della Supercoppa, mancano la Coppa di Spagna e, distratti dagli impegni europei, perdono terreno in campionato.\nNella fase finale della Coppa UEFA a Lisbona si sbarazzano degli azeri dell'Araz in semifinale e giungono all'atto finale contro i padroni di casa del Benfica che, sostenuti dall'impianto pieno, battono gli spagnoli e conquistano il loro primo trofeo. Il contraccolpo \u00e8 talmente forte che, in campionato, la squadra madrilena esce immediatamente dai play-off per il titolo, sconfitti dal MRA Navarra giunto settimo nella stagione regolare.\nOrganico.\n\"(Aggiornato al 12 gennaio 2019)\""}
{"id": "2429052", "revid": "354397", "url": "https://it.wikipedia.org/wiki?curid=2429052", "title": "Glicoleteri", "text": "I glicoleteri (o Cellosolve) sono un gruppo di composti chimici utilizzati come solventi, a cui appartengono gli alchil-eteri del glicol etilenico.\nIn genere presentano un punto di ebollizione elevato.\nSecondo alcuni studi, l'esposizione prolungata ai glicoleteri pu\u00f2 portare ad una riduzione della motilit\u00e0 degli spermatozoi negli uomini.\nAppartegnono al gruppo dei glicoleteri il 2-etossietanolo e il 2-metossietanolo."}
{"id": "2429054", "revid": "290948", "url": "https://it.wikipedia.org/wiki?curid=2429054", "title": "Glicoletere", "text": ""}
{"id": "2429055", "revid": "599013", "url": "https://it.wikipedia.org/wiki?curid=2429055", "title": "Vcm", "text": ""}
{"id": "2429056", "revid": "599013", "url": "https://it.wikipedia.org/wiki?curid=2429056", "title": "2-Ossazolidinone", "text": "Il 2-ossazolidinone \u00e8 un composto organico eterociclico, pi\u00f9 precisamente un carbammato ciclico, che deriva dall'ossidazione in posizione 2 di un anello ossazolidinico. La molecola rappresenta la struttura base degli \"ossazolidinoni\".\nOssazolidinoni.\nGli ossazolidinoni sono una classe di composti che si caratterizza per contenere nella struttura il 2-ossazolidinone.\nIn chimica vengono generalmente utilizzati, nel metodo di Evans, come ausiliari per la sintesi chirale. Generalmente, il substrato dell'acido cloridrico reagisce con l'ossazolidinone a formare un immide.\nI sostituenti in corrispondenza della posizione 4 e 5 dell'ossazolidinone dirigono qualsiasi reazione aldolica alla posizione in alfa al carbonile del substrato.\nGli ossazolidinoni sono un gruppo di molecole che trovano impieghi farmaceutici ad esempio come antibiotici tanto che, in passato, furono utilizzati per il trattamento della tubercolosi.\nStoria.\nIl primo ossazolidinone mai utilizzato in clinica medica \u00e8 stata la cicloserina (4-amino-1,2-ossazolidin-3-one), un farmaco di seconda linea contro la tubercolosi. Il suo utilizzo risale al 1956. \nA partire dagli anni novanta, quando alcuni ceppi batterici stavano diventando resistenti contro antibiotici come la vancomicina si inizi\u00f2 a sviluppare tutta una serie di antimicrobici ossazolidinoni. Linezolid \u00e8 stato il primo agente approvato in questa classe.\nIl primo antibiotico 1,3-ossazolidinone ottenibile commercialmente \u00e8 stato il linezolid, scoperto e sviluppato dalla societ\u00e0 farmaceutica Pharmacia &amp; Upjohn.\nNel 2002 AstraZeneca ha introdotto in commercio posizolid (AZD2563).\nUsi farmaceutici.\nGli Ossazolidinoni trovano impiego farmaceutico principalmente come antimicrobici. L'effetto antibatterico degli ossazolidinoni si esplica attraverso una inibizione della sintesi proteica, in particolare viene inibita una tappa precoce che coinvolge il legame del N-formilmetionil-tRNA al ribosoma.\nIn passato alcune di queste molecole furono utilizzate per il trattamento della tubercolosi.\nAttualmente alcuni dei oxazolidinoni pi\u00f9 importanti rappresentano l'ultima generazione degli antibiotici usati contro agenti patogeni gram-positivi, tra cui superbatteri quali lo Staphylococcus aureus meticillino-resistente. Questi antibiotici in molti casi sono considerati come una scelta di ultima istanza, allorch\u00e9 ogni altra terapia antibiotica non ha dato esito positivo.\nEsempi di antibiotici ossazolidinoni:\nGli ossazolidinoni non vengono utilizzati unicamente come antimicrobici. Un derivato ossazolidinone, rivaroxaban, \u00e8 stato infatti approvata dalla Food and Drug Administration (FDA) degli USA per la profilassi della tromboembolia venosa."}
{"id": "2429057", "revid": "24789730", "url": "https://it.wikipedia.org/wiki?curid=2429057", "title": "Marina Reale Olandese", "text": ""}
{"id": "2429058", "revid": "24789734", "url": "https://it.wikipedia.org/wiki?curid=2429058", "title": "Classe M (fregata)", "text": ""}
{"id": "2429059", "revid": "317584", "url": "https://it.wikipedia.org/wiki?curid=2429059", "title": "Lingue latine", "text": ""}
{"id": "2429064", "revid": "729019", "url": "https://it.wikipedia.org/wiki?curid=2429064", "title": "Muscolo tiroaritenoideo", "text": "Il muscolo tiroaritenoideo \u00e8 un muscolo pari, fonatore e intrinseco della laringe.\nPosizione e forma.\nIl muscolo origina dalla faccia posteriore della lamina tiroidea, vicino all'angolo. Si porta in alto e in dietro dividendosi in un fascio laterale che si inserziona al margine laterale della cartilagine aritenoide e un fascio mediale che si fissa alla fossa oblunga e al processo vocale della cartilagine aritenoide.\nIl fascio mediale \u00e8 anche chiamato \"muscolo vocale\".\nVascolarizzazione ed innervazione.\nIl muscolo \u00e8 irrorato dagli stessi vasi che vascolarizzano la laringe quindi: arteria laringea superiore, arteria larginea inferiore e arteria cricoidea (rami delle arterie tiroidee superiore ed inferiore).\nIl muscolo tiroaritenoideo \u00e8 innervato dal nervo laringeo inferiore, ramo del nervo vago.\nAzione.\nLa contrazione dei due muscoli provoca un accorciamento (rilassamento) delle corde vocali e una costrizione della glottide, svolgendo quindi l'azione di muscolo fonatore."}
{"id": "2429069", "revid": "79454", "url": "https://it.wikipedia.org/wiki?curid=2429069", "title": "Da Qui", "text": ""}
{"id": "2429070", "revid": "79454", "url": "https://it.wikipedia.org/wiki?curid=2429070", "title": "Lungo i Bordi", "text": ""}
{"id": "2429071", "revid": "79454", "url": "https://it.wikipedia.org/wiki?curid=2429071", "title": "Petra Lavica", "text": ""}
{"id": "2429072", "revid": "287204", "url": "https://it.wikipedia.org/wiki?curid=2429072", "title": "Internazionali BNL d'Italia 2007", "text": "Il Masters di Roma 2007 (chiamato anche \"Internazionali BNL d'Italia\" per motivi di sponsorozzazione) \u00e8 stato un torneo di tennis giocato sulla terra rossa. \n\u00c8 stata la 64\u00aa edizione del Roma Masters, che fa parte della categoria ATP Masters Series nell'ambito dell'ATP Tour 2007,\ne della Tier I nell'ambito del WTA Tour 2007. \nSia che il torneo maschile che quello femminile si sono giocati al Foro Italico di Roma in Italia, il torneo maschile si \u00e8 giocato dal 5 al 13 maggio, quello femminile dal 13 al 20 maggio 2007.\nCampioni.\nSingolare maschile.\n Rafael Nadal ha battuto in finale Fernando Gonz\u00e1lez 6\u20132, 6\u20132\nSingolare femminile.\n Jelena Jankovi\u0107 ha battuto in finale Svetlana Kuznecova 7\u20135, 6\u20131\nDoppio maschile.\n Fabrice Santoro / Nenad Zimonji\u0107 hanno battuto in finale Mike Bryan / Bob Bryan 6\u20134, 6\u20137, [10\u20137]\nDoppio femminile.\n Nathalie Dechy / Mara Santangelo hanno battuto in finale Tathiana Garbin / Roberta Vinci 6\u20134, 6\u20131"}
{"id": "2429078", "revid": "599013", "url": "https://it.wikipedia.org/wiki?curid=2429078", "title": "Incubi e deliri", "text": ""}
{"id": "2429080", "revid": "254059", "url": "https://it.wikipedia.org/wiki?curid=2429080", "title": "Castello Trecchi (Maleo)", "text": "Il castello Trecchi \u00e8 un castello costruito nel XV secolo, situato a Maleo, in provincia di Lodi\nL'edificio, edificato sui resti di un preesistente castello, le cui prime testimonianze al riguardo risalgono agli ultimi anni del X secolo, viene attribuito all'architetto lombardo cinquecentesco Pellegrino Tibaldi.\nIl castello, trasformato nel corso degli anni in signorile residenza di campagna, rappresenta un complesso di interesse, testimonianza stilistica di pi\u00f9 epoche, che si sono successe nei vari lavori di ampliamento, abbellimento e restauro.\nStoria.\nLa prima fonte che cita il castello di Maleo risale al 5 settembre del 991 quando un certo Gualtero, giudice e messo dell'imperatore Ottone III conferma una donazione e parla di Ermengarda, signora del castello di Maleo e moglie di Rotglero, figlio di Romualdo, conte di Bariano e fedele all'imperatore Ottone III. Nel 1157 il castello di Maleo viene distrutto dalle truppe cremonesi, che procedono, poi, alla sua ricostruzione in supporto del forte di Pizzighettone. Il 2 aprile 1164 Federico Barbarossa dona il castello di Maleo al vescovo di Cremona, suo alleato nella lotta con Milano.\nTra il '200 ed il '300 il castello \u00e8 pi\u00f9 volte conteso tra cremonesi e milanesi. Nel 1261 viene conquistato da Napoleone della Torre. Nel 1294, tornato in possesso dei milanesi, viene assediato da truppe cremonesi, tuttavia l'assalto fallisce a causa dall'intervento di truppe piacentine alleate dei Visconti.\nNel cinquecento il castello viene completamente ricostruito, ad opera del nobile cremonese Teodoro Trivulzio. Nella seconda met\u00e0 del seicento il castello diventa propriet\u00e0 della famiglia Trecchi. I Trecchi rimangono proprietari del castello fino all'arrivo delle truppe napoleoniche, nel 1796, dopo la vittoria della battaglia di Lodi. Con il ritorno degli austriaci in Lombardia, la famiglia Trecchi rientra in possesso del maniero nel 1813 dietro pagamento di una tassa di affrancazione al governo.\nNel 1998 il castello viene posto in vendita all'asta dal tribunale di Lodi con una base d'asta di 3 miliardi e 200 milioni di lire. tre anni pi\u00f9 tardi, dopo che un tentativo di acquisto da parte del comune di Maleo e di altri comuni limitrofi era fallito, l'immobile viene comprato dalla societ\u00e0 bresciana Immobiliare Eleonora che lo restaura integralmente negli anni successivi.\nStruttura.\nIl palazzo, il cui ingresso presenta un torrione merlato, \u00e8 a blocco squadrato con due fronti, una verso il parco e una verso il cortile. La fronte verso il parco \u00e8 preceduta da un'ampia scalinata in pietra e presenta un balcone al di sotto del quale si trova un ninfeo decorato con una statua di Fauno. La facciata che d\u00e0 sul cortile risente delle modifiche apportate nel corso del XVI secolo e presenta una loggia a tre fornici su colonne in granito. Dirimpetto al loggiato, all'interno del cortile, si trova una statua di Nettuno risalente al settecento.\nL'interno si struttura su pi\u00f9 piani: al di sotto del livello del cortile \u00e8 presente un piano interrato con una ghiacciaia; sono, poi, presenti il piano terra ed il primo piano, separati da un mezzanino ad uso della servit\u00f9, infine \u00e8 presente un piano di sottotetto. Solo il piano terra e il primo piano, destinati ai signori del palazzo, presentano un aspetto monumentale. Il piano terra si articola in alcuni spazi significativi: la loggia di ingresso, chiusa da vetrate, che permette di accedere alla cappella e allo scalone, situati sui lati corti, e al salone centrale, situato sul lato lungo. Dal lato opposto il salone presenta una porta monumentale che consente l'accesso al parco. Da questo salone \u00e8 possibile raggiungere le stanze dell'appartamento settentrionale: la sala dell'Olimpo, la camera delle Deit\u00e0 marine e il camerino di Apollo che si presentano affrescate.\nNel castello si trova una piccola cappella privata di forma ottagonale, che presenta una volta affrescata dal pittore cinquecentesco Bernardino Campi. Sull'altare, una Madonna col Bambino e San Giovannino di Andrea del Sarto. Di Bernardino Campi sono presenti una Nativit\u00e0, un'Adorazione dei pastori, al contrario, i soffitti della sala delle Deit\u00e0 Marine e dell'Apollo sono opera di Giulio Campi. Nel salone centrale sono presenti grandi quadri raffiguranti scene di caccia. Nella sala da pranzo si trova un grande camino, risalente anch'esso al cinquecento, che presenta un rilievo che viene attribuito allo scultore luganese Giovanni Gaspare Pedoni.\nIl parco, originariamente conosciuto come \"Piazza d'armi\", si presenta come giardino all'inglese con platani e pioppi secolari, un laghetto contornato da salici piangenti ed un tempietto di forma circolare.\nVilla Trecchi.\nMentre il ramo principale della famiglia Trecchi occupava il castello, un ramo cadetto della stessa famiglia si install\u00f2, a partire dall'inizio del settecento in una costruzione minore, denominata villa Trecchi, costruita di fronte al castello. Edificata per volont\u00e0 dei baroni coniugi Giuseppe Trecchi e Fulvia Pallavicino in una zona dove sorgevano precedentemente alcune abitazioni di propriet\u00e0 della stessa famiglia Trecchi, della sua progettazione ed realizzazione sono rimaste pochissime informazioni, dopo che i documenti a riguardo sono andati persi alla fine dell'Ottocento, quando la villa \u00e8 stata venduta alla famiglia Ferri iniziando a soffrire una fase di decadenza in cui fu utilizzata come filanda per la seta.\nDiventata, poi di propriet\u00e0 della manifattura di Turro, sub\u00ec ingenti danni alle decorazioni artistiche. Terminata l'attivit\u00e0 produttiva durante la seconda guerra mondiale alcune parti, tra cui le scuderie furono abbattute. Divenuta, poi, di propriet\u00e0 del comune di Maleo \u00e8 stata ristrutturata, divenendo sede delle scuole medie."}
{"id": "2429083", "revid": "326822", "url": "https://it.wikipedia.org/wiki?curid=2429083", "title": "Roba da gatti", "text": ""}
{"id": "2429084", "revid": "326822", "url": "https://it.wikipedia.org/wiki?curid=2429084", "title": "Roba da Gatti!", "text": ""}
{"id": "2429085", "revid": "326822", "url": "https://it.wikipedia.org/wiki?curid=2429085", "title": "Roba da gatti!", "text": ""}
{"id": "2429086", "revid": "219110", "url": "https://it.wikipedia.org/wiki?curid=2429086", "title": "TOMOYO Linux", "text": "TOMOYO Linux \u00e8 un'implementazione di Mandatory Access Control (MAC) del kernel Linux.\nIntroduzione.\nTOMOYO Linux \u00e8 un'implementazione di MAC per Linux e Embedded Linux, sviluppata dalla compagnia giapponese NTT Data Corporation.\nRealizza una forma di Mandatory Access Control basata su \"pathname\", distinguendo i domini di sicurezza (\"domain\") a seconda della cronologia di invocazione dei processi (\"process invocation history\"), che descrive il \"comportamento\" del sistema. Le \"policy\" di sicurezza sono descritte in termini di pathname e specifiche access control list.\nStoria e versioni.\nTOMOYO Linux \u00e8 stato integrato nella mainline del Linux Kernel versione 2.6.30 (giugno 2009).\nSin dagli inizi del progetto, TOMOYO Linux \u00e8 stato rilasciato come patch per il kernel Linux, inclusiva dell'insieme completo di funzionalit\u00e0 di Mandatory Access Control sviluppate di volta in volta.\nL'inclusione di TOMOYO Linux nella versione mainline del kernel Linux era legata all'introduzione di nuovi standard \"hook\" nei Linux Security Modules (LSM), che erano stati progettati e sviluppati specificatamente secondo i requisiti di SELinux e delle tecniche di \"label-based\" MAC.\nSolo all'inizio del 2009, i LSM sono stati estesi con nuovi \"hooks\": ci\u00f2 ha permesso a TOMOYO Linux di poter standardizzare i suoi meccanismi di MAC per file (soltanto) e di riproporsi per il kernel mainline.\nTuttavia, sono necessari altri \"hook\" per standardizzare tutte le altre funzionalit\u00e0 MAC di TOMOYO Linux. Per questo motivo, il progetto segue due linee di sviluppo parallele:\nLe differenze dettagliate nella Tabella di confronto delle versioni 1.x e 2.x."}
{"id": "2429088", "revid": "292073", "url": "https://it.wikipedia.org/wiki?curid=2429088", "title": "Castello di Maleo", "text": ""}
{"id": "2429089", "revid": "12109", "url": "https://it.wikipedia.org/wiki?curid=2429089", "title": "Light infantry", "text": ""}
{"id": "2429098", "revid": "1243", "url": "https://it.wikipedia.org/wiki?curid=2429098", "title": "Stazione di Cervignano del Friuli", "text": ""}
{"id": "2429103", "revid": "46291", "url": "https://it.wikipedia.org/wiki?curid=2429103", "title": "Borassus", "text": "Borassus \u00e8 un genere di palme native delle regioni tropicali di Africa, Asia e Nuova Guinea.\nDescrizione.\nSono palme alte fino a 30 m. Hanno foglie lunghe da 2 a 3 m, a ventaglio, fiori piccoli raccolti in densi grappoli, e frutti grandi, marroni, approssimativamente sferici.\nTassonomia.\nIl genere comprende cinque specie:\nUsi.\nLe palme del genere \"Borassus\" sono utilizzate per molti differenti scopi. Le foglie possono essere usate per costruire oggetti di diverso genere, come cestini, cappelli, ombrelli, o per produrre materiale cartaceo simile al papiro. I rami possono essere utilizzati per realizzare cordame; il legno \u00e8 duro, pesante, resistente e adatto all'uso edilizio. Sono numerosi anche gli usi alimentari; le piante pi\u00f9 giovani sono commestibili, bollite o arrostite e pestate; i frutti e i semi si possono mangiare crudi o cotti. Si possono ricavare da queste palme anche diversi tipi di vino di palma e bevande derivate."}
{"id": "2429105", "revid": "729019", "url": "https://it.wikipedia.org/wiki?curid=2429105", "title": "George Weymouth", "text": "Biografia.\nWaymouth fu un uomo di una certa istruzione, sembra abbia studiato prima di intraprendere i suoi viaggi. Tra il suo primo viaggio e la sua seconda spedizione, indirizz\u00f2 al re Giacomo I un manoscritto intitolato \"The jewell of artes\", che trattava di navigazione, costruzione navale e strumenti di guerra.\nNel settembre 1601, dopo trattative con le Compagnia di Mosca fallite, Waymouth accett\u00f2 di cercare un passaggio a nord-ovest con la Compagnia delle Indie Orientali. Si prepararono con lui: il reverendo John Cartwright, grazie al quale sappiamo il resoconto dei viaggi in Oriente scrivendo \u201cI viaggi dei predicatori\u201d nel 1611 e John Drew. Waymouth ricevette \u00a3 100 per preparare il viaggio e gli furono promesse \u00a3 500 se avesse trovato il passaggio. La regina dot\u00f2 Waymouth di una lettera miniata all'\"Imperatore della Cina\", con traduzioni in latino, spagnolo e italiano, e una scatola di latta per contenerle, purtroppo mai arrivata a destinazione.\nIl 2 maggio 1602, Waymouth salp\u00f2 dal Tamigi con due navi e 35 uominia: la \"Discovery\", accompagnata dalla \"Godspeed\" . Il 28 giugno avvist\u00f2 l'America a circa a una latitudine di 62\u00b030'N, ma fu spinto al largo della costa a causa della nebbia. L'8 luglio \u00e8 stata nuovamente avvistata terra questa volta circa a 63\u00b053\u2019, ma a causa del molto ghiaccio non li fu possibile esplorare la costa. Il 20 luglio, degli ammutinati presentarono per iscritto le ragioni dell'ammutinamento: non volevano svernare a nord ma solo tra i 57\u00b0 e i 60\u00b0 N. Il giorno seguente, l'equipaggio salp\u00f2, gli uomini dichiararono che questa decisione era stata presa da tutti. Il 22 luglio, Waymouth, chiam\u00f2 i capi della rivolta e li pun\u00ec severamente ma poi condon\u00f2 loro una parte della sentenza. Lo stesso giorno, le barche della Discovery e della Godspeed scamparono al capovolgimento di un iceberg, rottosi mentre gli uomini stavano rompendo il ghiaccio per ricostituire la loro scorta di acqua dolce. Le navi continuarono a navigare verso sud. Il 26 luglio, Waymouth stim\u00f2 di essere all'ingresso del futuro stretto di Hudson,nel quale navig\u00f2 verso ovest per circa 300 miglia. Alla fine, un anno dopo furono costretti a tornare indietro, poich\u00e9 molti uomini erano malati.\nSuperarono nuovamente lo stretto di Hudson il 5 agosto e il 9 agosto fu avvistata la costa del Labrador, quella notte la Godspeed colp\u00ec un iceberg ma non sub\u00ec alcun danno. Il 14 agosto, le navi si fermarono a ovest per cercare un'insenatura alla latitudine 56\u00b0 N, poich\u00e9 Waymouth aveva buone speranze e probabili ragioni di credere nella presenza di un passaggio, nulla \u00e8 venuto dalla ricerca. Le navi furono colpite da una grande tempesta il 18 agosto ma con un vento favorevole fecero vela per l'Inghilterra. Le navi raggiunsero Dartmouth il 5 settembre 1602.\nIl 5 marzo 1605 salp\u00f2 dall'Inghilterra con un equipaggio di 29 uomini sulla nave \"Archangel\" e poich\u00e9 il carburante e l'acqua scarseggiavano sulla nave, Weymouth, con molti dei suoi uomini, scese a terra per procurarsi il necessario sull'isola di Monhegan, al largo della costa del Maine, il 17 maggio 1605. Chiam\u00f2 l'isola \"Saint George\", in onore del santo patrono dell'Inghilterra.\nEsplor\u00f2 quindi la costa del Maine, compresa la foce del fiume Kennebec.\nDurante la spedizione vennero catturati cinque nativi. Al ritorno, in luglio dello stesso anno, li portarono in Inghilterra, dove furono presentati a Ferdinando Gorges, organizzatore della spedizione.\nIl pino strobo \u00e8 chiamato anche, specialmente in Inghilterra, \"Weymouth Pine\", in quanto Weymouth ne port\u00f2 alcuni esemplari in Inghilterra con l'intenzione di trapiantarli per ricavarne legname per la costruzione di navi. Non sopravvissero per\u00f2 a lungo perch\u00e9 attaccati dal fungo \"Cronartium ribicola\" (chiamato in inglese \"White Pine Blister Rust\")."}
{"id": "2429107", "revid": "1305772", "url": "https://it.wikipedia.org/wiki?curid=2429107", "title": "Movimento per l'Unit\u00e0 d'Azione della Sinistra", "text": "Il Movimento per l'Unit\u00e0 d'Azione della Sinistra (in greco: \u039a\u03af\u03bd\u03b7\u03c3\u03b7 \u03b3\u03b9\u03b1 \u03c4\u03b7\u03bd \u0395\u03bd\u03cc\u03c4\u03b7\u03c4\u03b1 \u0394\u03c1\u03ac\u03c3\u03b7\u03c2 \u03c4\u03b7\u03c2 \u0391\u03c1\u03b9\u03c3\u03c4\u03b5\u03c1\u03ac\u03c2. \u039a\u0395\u0394\u0391 - KEDA) \u00e8 un partito politico greco che fa parte della coalizione di sinistra SYRIZA.\nIl KEDA fu fondato agli inizi degli anni duemila da un gruppo di dirigenti del KKE fuorusciti da quel partito: i pi\u00f9 noti erano Yannis Theonas, gi\u00e0 parlamentare europeo per il KKE e Mitsos Kostopoulos, ex presidente del gruppo parlamentare del KKE ed ex-segretario generale della \"\u0393\u03b5\u03bd\u03b9\u03ba\u03ae \u03a3\u03c5\u03bd\u03bf\u03bc\u03bf\u03c3\u03c0\u03bf\u03bd\u03b4\u03af\u03b1 \u0395\u03c1\u03b3\u03b1\u03c4\u03ce\u03bd \u0395\u03bb\u03bb\u03ac\u03b4\u03bf\u03c2, \u0393\u03a3\u0395\u0395-GSEE\" (Confederazione Generale dei Lavoratori Greci). In seguito, nel maggio 2007, Kostopoulos, lasci\u00f2 il KEDA."}
{"id": "2429118", "revid": "599013", "url": "https://it.wikipedia.org/wiki?curid=2429118", "title": "Wael Gomaa", "text": "Pilastro della retroguardia dell'Al-Ahly e della nazionale egiziana, con i \"Red Devils\" - societ\u00e0 di cui \u00e8 ritenuto una bandiera - ha vinto 30 titoli, tra cui sette campionati egiziani e sei Coppe dei Campioni d'Africa.\nCon la selezione dei Faraoni - con cui vanta 114 presenze - si \u00e8 laureato Campione d'Africa per tre edizioni consecutive: nel 2006, nel 2008 e nel 2010.\nCaratteristiche tecniche.\nRoccioso difensore centrale, tra le sue doti spiccano - oltre allo stacco aereo, che lo porta ad essere pericoloso su palla inattiva - forza fisica, senso della posizione e la precisione negli interventi.\nCarriera.\nClub.\nMuove i suoi primi passi nelle giovanili del Ghazl El-Mehalla, prima di accordarsi con l' nel 2001 imponendosi come titolare al centro della difesa. Il 27 maggio 2014 annuncia il proprio ritiro.\nNazionale.\nEsordisce con la selezione dei \"Faraoni\" il 26 aprile 2001 contro la in amichevole, subentrando all'85' al posto di Hazem Emam. Prende parte alla Coppa d'Africa 2006, disputata in Egitto e vinta in finale contro la Costa d'Avorio ai calci di rigore. Sotto la guida di Hassan Shehata, parteciper\u00e0 anche alle due successive edizioni, vinte dagli egiziani.\nDopo il ritiro.\nIl 19 luglio 2014 viene nominato direttore sportivo dell'Al-Ahly. L'11 agosto 2015 lascia l'incarico per via di alcune divergenze con la societ\u00e0.\nStatistiche.\nPresenze e reti nei club.\n\"Statistiche aggiornate al 15 aprile 2014.\"\nCronologia presenze e reti in nazionale.\n "}
{"id": "2429119", "revid": "21583", "url": "https://it.wikipedia.org/wiki?curid=2429119", "title": "NGC 6240", "text": " \nNGC 6240 \u00e8 una galassia ultraluminosa all'infrarosso nella costellazione dell'Ofiuco.\nLa galassia \u00e8 il residuo della fusione di due galassie pi\u00f9 piccole. Il risultato della collisione tra le due galassie progenitrici \u00e8 un'unica galassia pi\u00f9 grande con due distinti nuclei (che contengono ciascuno un buco nero) e una struttura altamente disordinata che include deboli appendici e loop.\nLa fusione che \u00e8 iniziata circa 30 milioni di anni fa, e che continuer\u00e0 per altre decine o centinaia di milioni di anni, ha dato il via ad un'intensa formazione stellare e a numerose esplosioni di supernovae\nOsservazioni.\nDato che NGC 6240 \u00e8 un esempio relativamente vicino di galassia ultraluminosa all'infrarosso (ULIRG), \u00e8 stata oggetto di studi intensivi degli astronomi per capirne la sua fonte di energia.\nLa luce infrarossa delle galassie \u00e8 solitamente originata dalla polvere del mezzo interstellare. Le ULIRG sono enormemente pi\u00f9 luminose nell'infrarosso, oltre un bilione (1012) di volte pi\u00f9 luminose nell'infrarosso del Sole. Gli astronomi ipotizzavano che l'intenso riscaldamento delle polveri che produce questa emissione poteva essere causato o da un'intensa attivit\u00e0 di formazione stellare o da nuclei galattici attivi (che contengono buchi neri supermassivi). Attualmente il consenso generale \u00e8 che entrambi questi fattori possano essere presenti nelle galassie ultraluminose all'infrarosso.\nOsservazioni ai Raggi X.\nAlcune osservazioni eseguite da Stefanie Komossa e collaboratori con il Chandra X-ray Observatory hanno rilevato forti emissioni di raggi x da entrambi i nuclei della galassia. L'intensit\u00e0 di questa emissione e la presenza di emissioni nella linea del Ferro neutro o lievemente ionizzato, indicano che entrambi i nuclei sono nuclei galattici attivi. Presumibilmente sono i due buchi neri che si trovavano al centro delle due galassie progenitrici alla distanza di soli 3.000 anni luce. Si crede che nel corso di milioni di anni i due buchi neri si avvicineranno fino a formare un buco nero binario supermassivo e alla fine si fonderanno a formare un unico buco nero pi\u00f9 grande."}
{"id": "2429122", "revid": "73125", "url": "https://it.wikipedia.org/wiki?curid=2429122", "title": "IC 4625", "text": ""}
{"id": "2429126", "revid": "767487", "url": "https://it.wikipedia.org/wiki?curid=2429126", "title": "Topo\u013en\u00edky", "text": "Topo\u013en\u00edky (in ungherese \"Ny\u00e1rasd\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2429127", "revid": "51323", "url": "https://it.wikipedia.org/wiki?curid=2429127", "title": "Topol'niky", "text": ""}
{"id": "2429128", "revid": "287204", "url": "https://it.wikipedia.org/wiki?curid=2429128", "title": "Topolniky", "text": ""}
{"id": "2429129", "revid": "51323", "url": "https://it.wikipedia.org/wiki?curid=2429129", "title": "Ny\u00e1rasd", "text": ""}
{"id": "2429130", "revid": "287204", "url": "https://it.wikipedia.org/wiki?curid=2429130", "title": "Nyarasd", "text": ""}
{"id": "2429138", "revid": "297745", "url": "https://it.wikipedia.org/wiki?curid=2429138", "title": "Mansueto dei Savelli", "text": ""}
{"id": "2429139", "revid": "307923", "url": "https://it.wikipedia.org/wiki?curid=2429139", "title": "San Mansueto", "text": ""}
{"id": "2429142", "revid": "73125", "url": "https://it.wikipedia.org/wiki?curid=2429142", "title": "Asteroidi Damocloidi", "text": ""}
{"id": "2429149", "revid": "262457", "url": "https://it.wikipedia.org/wiki?curid=2429149", "title": "Bhik\u1e63u", "text": ""}
{"id": "2429151", "revid": "125401903", "url": "https://it.wikipedia.org/wiki?curid=2429151", "title": "J. S. Fletcher", "text": "Biografia.\nA diciotto anni Fletcher intraprese la carriera giornalistica scrivendo articoli sulla vita rurale, divenendo ben presto editorialista per diverse testate. Scrisse circa 200 libri dei generi pi\u00f9 disparati. \u00c8 stato uno degli scrittori di romanzi gialli della cosiddetta \"epoca d'oro\". Ottenne il grande successo con Delitto a Middle Temple (edito in Italia da Polillo Editore). Il romanzo \u00e8 un antesignano dell'attuale spettacolarizzazione dei casi di omicidio da parte dei media."}
{"id": "2429159", "revid": "599013", "url": "https://it.wikipedia.org/wiki?curid=2429159", "title": "Molly Creamer", "text": "Carriera.\nDopo aver giocato nello Zala Vol\u00e1n ZTE in Ungheria, ha giocato una stagione in Serie A1 con la Pallacanestro Ribera.\nStatistiche.\n\"Dati aggiornati al 31 maggio 2009.\""}
{"id": "2429162", "revid": "76963", "url": "https://it.wikipedia.org/wiki?curid=2429162", "title": "Sakichi Sat\u014d", "text": "Carriera.\nDebutt\u00f2 come sceneggiatore nel 1999, scrivendo il film drammatico \"Across a Gold Prairie\". Nel 2001 scrisse la sceneggiatura di \"Ichi the Killer\", diretto da Takashi Miike, tratto dall'omonimo manga di Hideo Yamamoto. Sat\u014d scrisse anche i prequel del cult movie di Miike, l'anime \"\", diretto da Shinji Ishidaira, e il film \"1-Ichi\", diretto da Masato Tanno.\nNel 2003 torn\u00f2 a collaborare con Takashi Miike, scrivendo \"Gozu\", film inizialmente realizzato per il V-Cinema, che dopo il successo di critica ottenuto al Festival di Cannes usc\u00ec nelle sale cinematografiche e valse a Sat\u014d il Corvo d'argento per la sceneggiatura al Festival internazionale del cinema fantastico di Bruxelles 2004.\nIl 2003 fu anche l'anno dell'esordio nella regia cinematografica, con \"Gojud\u014d deka\", film realizzato per il V-Cinema, che fu seguito da altri due lungometraggi, la commedia-horror \"Tokyo Zombi\" e la commedia \"Heibon ponchi\"\nIn veste di attore, il suo ruolo pi\u00f9 noto in Occidente \u00e8 quello di Charlie Brown, il proprietario del locale teatro della sfida tra la Sposa e gli 88 folli, interpretato in \"\", diretto da Quentin Tarantino nel 2003."}
{"id": "2429167", "revid": "300067", "url": "https://it.wikipedia.org/wiki?curid=2429167", "title": "Elena Riccardi", "text": "In Serie A1 ha vestito le maglie della Montigarda Basket e della Pallacanestro Ribera.\nCarriera.\nNei club.\nNel 2010 viene ingaggiata da Battipaglia, dove rimane per quattro stagioni. Nel 2013 vince il campionato cadetto.\nIn seguito passa alla Pallacanestro Torino con cui conquista una nuova promozione nella massima serie.\nNel 2015 si trasferisce a Palermo. Nella stagione successiva, il 2016-2017, sbarca a Cagliari sponda CUS, squadra appena retrocessa e rinnovata.\nNel 2017 ritorna in Sicilia dove gioca nella squadra di Serie B femminile della Stella Basket Palermo.\nStatistiche.\n\"Dati aggiornati al 19 novembre 2016.\""}
{"id": "2429168", "revid": "287204", "url": "https://it.wikipedia.org/wiki?curid=2429168", "title": "Postpipe", "text": "In archeologia, il termine postpipe (o post pipe) si riferisce ai resti di un asse o palo di legno verticale posto in un posthole. Considerata la condizione eretta, i pali possono sopravvivere per lunghi periodi di tempo e un \"postpipe\" recuperato pu\u00f2 semplicemente essere di legno solido. Tuttavia, in condizioni meno preservanti, solo una colorazione scura circolare di materiale organico pu\u00f2 essere lasciato nella \"riempitura\" del posthole osservabile nella pianta e in sezione. Questo differisce nella consistenza dal materiale meno organico di riempimento del \"posthole\" e pu\u00f2 essere identificato semplicemente attraverso questa diversa composizione. La dimensione e profondit\u00e0 del \"postpipe\" possono fornire informazioni riguardo ad ogni riutilizzo del posthole specialmente se possono essere identificati molti \"postpipe\" differenti. Essi possono anche indicare le specie di legno usate e aiutare ad interpretare la natura della struttura che il legno una volta sosteneva. Il termine fu per prima utilizzato da Maud Cunnington quando stava scavando il sito di Woodhenge nella contea inglese di Wiltshire durante gli anni '20 e trovandovi numerosi esempi di pali in legno decomposti."}
{"id": "2429177", "revid": "179980", "url": "https://it.wikipedia.org/wiki?curid=2429177", "title": "Essam El Hadary", "text": ""}
{"id": "2429178", "revid": "1745361", "url": "https://it.wikipedia.org/wiki?curid=2429178", "title": "Cicno (figlio di Stenelo)", "text": "Cicno () o Cigno, secondo una versione facente parte del mito di Fetonte apollineo, era figlio di Stenelo e parente del figlio di Apollo, come asserisce per primo Fanocle. \nEsiodo \u00e8 per\u00f2 il primo a collegare la figura di Cicno a quella di Fetonte, ed egli lo fa risiedere nel paese degli Iperborei, poich\u00e9 qui Cicno venne a piangere la morte dell'amico che, colpito dalla folgore punitiva di Zeus, era precipitato nel fiume dell'Eridano (secondo Esiodo, infatti, tale fiume scorreva nell'Iperborea). Non \u00e8 tra l'altro da escludere che lo stesso Esiodo conoscesse gi\u00e0 una parentela tra Fetonte e Cicno (tramite un possibile collegamento tra i figli di Iride e Aurora) \nSecondo lo studioso moderno G. Capovilla fu invece Eschilo colui che per primo introdusse la figura di Cicno nel mito di Fetonte.\nDall'attidografo Fanocle (III a.C.) comincia l'attestazione del mito che vuole il Cicno fetonteo un re dei Liguri.\nCicno viene descritto come un giovane in possesso di una voce melodiosa: egli amava cantare e anche comporre musica; a tal proposito riferisce Pausania: \nVirgilio, nella sua \"Eneide\" (libro X), afferma che il successore di Cicno nel regno dei Liguri fu suo figlio Cupavone.\nAggiunge Servio Mario Onorato che il cigno, una volta morto, venne collocato da Apollo tra le stelle (costellazione del Cigno). "}
{"id": "2429184", "revid": "1543377", "url": "https://it.wikipedia.org/wiki?curid=2429184", "title": "H\u00edr\u00f6s Futsal Club SE", "text": "L'H\u00edr\u00f6s Futsal Club SE \u00e8 una societ\u00e0 ungherese di calcio a 5 con sede a Kecskem\u00e9t.\nStoria.\nNella stagione 2007-08 ha ottenuto la promozione alla massima divisione del campionato ungherese di calcio a 5, chiamata \"NB I\", dove nella sua prima stagione ha ottenuto il nono e penultimo posto."}
{"id": "2429187", "revid": "125278247", "url": "https://it.wikipedia.org/wiki?curid=2429187", "title": "Discografia di Freddie Mercury", "text": "La discografia di Freddie Mercury \u00e8 costituita da 2 album in studio, 1 colonna sonora e 6 raccolte, ognuna delle quali \u00e8 stata pubblicata in onore del cantante, deceduto nel 1991 per una broncopolmonite fomentata dall'AIDS.\nMercury, voce del gruppo rock britannico dei Queen, ha intrapreso nel secondo lustro degli anni ottanta un'esperienza solista che lo ha portato a pubblicare gli album studio \"Mr. Bad Guy\" (1985) e \"Barcelona\" (1988).\nI videoclip ufficiali girati sono complessivamente 8, mentre i DVD documentario sulla vita e sulla carriera dell'artista 4, usciti con gli omaggi \"Freddie Mercury Solo Collection\" e \"Lover of Life, Singer of Songs: The Very Best of Freddie Mercury Solo\".\nNon mancano le collaborazioni con artisti di fama planetaria; tra gli altri, sono da citare Billy Squier, Roy Thomas Baker, Michael Jackson (con cui tuttavia non venne mai pubblicato nulla di ufficiale) e Giorgio Moroder (con cui compose \"Love Kills\", inserita nella colonna sonora della riedizione di \"Metropolis\")."}
{"id": "2429188", "revid": "767487", "url": "https://it.wikipedia.org/wiki?curid=2429188", "title": "Roseller Lim", "text": "Roseller Lim \u00e8 una municipalit\u00e0 di Quarta classe delle Filippine, situata nella Provincia di Zamboanga Sibugay, nella regione della Penisola di Zamboanga.\nRoseller Lim \u00e8 formata da 26 baranggay:"}
{"id": "2429191", "revid": "2166030", "url": "https://it.wikipedia.org/wiki?curid=2429191", "title": "Mansueto di Toul", "text": "Biografia.\nLe notizie biografiche su questo personaggio provengono per lo pi\u00f9 da una \"Vita\" compilata nel X secolo da Adsone, direttore della scuola dell'abbazia di Saint-Evre di Toul e poi abate di Montierender. Secondo quanto scrive, Mansueto, originario delle isole Britanniche, fu ordinato vescovo a Roma e quindi inviato in Gallia presso Toul, dove condusse un'efficace evangelizzazione grazie anche ai molti miracoli compiuti. Nelle rappresentazioni, \u00e8 spesso raffigurato assieme a un bambino con una palla: \u00e8 il figlio del governatore locale che, annegato mentre giocava, fu resuscitato dal vescovo.\nL'unico fatto certo, tuttavia, sembra la costruzione di una chiesa nei pressi di Toul, poi dedicata a San Pietro, dove Mansueto stesso fu sepolto. Nemmeno l'epoca in cui visse \u00e8 sicura: stando ad Adsone, era gi\u00e0 morto sul finire del IV secolo, in quanto San Martino di Tours avrebbe visitato la tomba del santo durante uno dei suoi viaggi a Treviri (384 o 386).\nCulto.\nIl culto si svilupp\u00f2 tardivamente (dal X secolo) limitandosi al solo ambito locale. Nemmeno le traslazioni delle reliquie, effettuate da San Gerardo e pi\u00f9 tardi da Pibone, ne ampliarono l'area di diffusione e nella stessa diocesi si contano appena dieci chiese a lui intitolate su un totale di circa un migliaio. L'eccezionale caso di una chiesa di Voerendaal, nei Paesi Bassi, intitolata a San Mansueto da papa Leone IX, si spiega perch\u00e9 il luogo di culto era di propriet\u00e0 di Udone, primicerio di Toul.\nIn Italia esiste una sola parrocchia dedicata a San Mansueto: quella di Mansu\u00e8, in provincia di Treviso (diocesi di Vittorio Veneto)."}
{"id": "2429196", "revid": "767487", "url": "https://it.wikipedia.org/wiki?curid=2429196", "title": "Buug", "text": "Buug \u00e8 una municipalit\u00e0 di Terza classe delle Filippine, situata nella Provincia di Zamboanga Sibugay, nella regione della Penisola di Zamboanga.\nBuug \u00e8 formata da 27 baranggay:"}
{"id": "2429197", "revid": "297745", "url": "https://it.wikipedia.org/wiki?curid=2429197", "title": "San Mansueto di Toul", "text": ""}
{"id": "2429199", "revid": "287204", "url": "https://it.wikipedia.org/wiki?curid=2429199", "title": "Hiros Futsal Club SE", "text": ""}
{"id": "2429209", "revid": "254059", "url": "https://it.wikipedia.org/wiki?curid=2429209", "title": "Rodolfo Gabrielli", "text": "Biografia.\nRodolfo nacque nel 1034 nel castello di Monte Cavallo, a Camporeggiano presso Gubbio, da Rodolfo e da Rezia Gabrielli, feudatari del luogo. La sua conversione religiosa avvenne a 17 anni, nel 1051, in occasione di una visita a Monte Cavallo di San Pier Damiani, allora priore dell'eremo di Fonte Avellana. Rodolfo, colpito dalla figura del grande mistico, decise, assieme alla madre vedova ed ai fratelli Pietro e Giovanni, di donargli il castello avito e gli altri possedimenti della famiglia. San Pier Damiani stabil\u00ec di costruire nella valle di Camporeggiano l'abbazia di San Bartolomeo, della quale fu primo abate Giovanni Gabrielli, mentre l'altro fratello Pietro, in seguito beatificato, nel 1057 entr\u00f2 anch'egli come monaco a Fonte Avellana. Nell'abbazia, completata nel 1067, si pu\u00f2 ancora oggi ammirare la cripta di San Rodolfo, dove egli soleva pregare in solitudine.\nDivenuto discepolo di San Pier Damiani a Fonte Avellana (\"il vivaio di asceti\"), Rodolfo vi studi\u00f2 filosofia e teologia, eccellendo nella lingua latina. Decise quindi di prendere i voti e farsi benedettino. Divenuto sacerdote, intraprese una vita austera, fatta di preghiera e penitenza: usava torturarsi per fiaccare le esuberanze giovanili, portava il cilicio e decise di astenersi dal mangiare carne, uova e formaggio, e di dormire su una tavola di legno senza coperte. Indebolito dalla macerazione, ide\u00f2 per la propria cella un ingegnoso sistema di corde per sostenersi durante la recitazione dei salmi. Fu uno zelante attuatore della pratica dell'autoaccusa pubblica delle proprie colpe, in occasione della quale chiedeva la fustigazione ad opera di due confratelli.\nSan Pier Damiani ebbe sempre un'alta opinione del giovane monaco: con una lettera, questo Dottore della Chiesa aveva infatti chiesto a Rodolfo di \u00ab... rivedere i suoi scritti e correggere quanto vi potesse[ro] trovare di difforme dalla dottrina cattolica e dalla retta interpretazione della Sacra Scrittura.\u00bb Fu cos\u00ec che nel 1058, bench\u00e9 non avesse ancora raggiunto l'et\u00e0 canonica, San Pier Damiani lo propose al papa Niccol\u00f2 II come proprio sostituto alla carica di vescovo di Gubbio, dalla quale egli stesso aveva ottenuto di essere esonerato. In occasione del Concilio Romano (Sinodo dei Vescovi) che si tenne a Roma nell'aprile dell'anno successivo (1059), il papa conferm\u00f2 la nomina, e per ubbidienza Rodolfo accett\u00f2 la guida della diocesi, con \"paziente disgusto\" per la vita mondana che la carica comportava. Aveva solo 25 anni.\nAnche da vescovo, tuttavia, Rodolfo seppe mantenere la purezza della vocazione monastica e non rinunci\u00f2 alle austerit\u00e0 della vita eremitica. Era infatti solito dedicare molto tempo alle pratiche penitenziali, e mangiava soltanto pane avanzato ai servi e acqua. Non usava calzature e, solo d'inverno, usava zoccoli di legno. Tutti gli anni radunava il Sinodo Diocesano, ma proib\u00ec ai sacerdoti di portargli doni e versare gabelle. Era ottimo e convincente predicatore, dotto e zelante. Istruiva il clero e il popolo, visitava chiese e parrocchie, ma specialmente era sempre a contatto con i poveri e gli umili.\nIl 25 gennaio 1063, su suggerimento di Rodolfo, il monastero di Camporeggiano e l'abbazia di San Bartolomeo, divenuti grandiosi e ricchi di possedimenti in varie contrade dell'Umbria, furono sottratti da papa Alessandro II alla giurisdizione del vescovo di Gubbio e sottomessi direttamente alla Santa Sede.\nI lunghi e severi digiuni finirono tuttavia per indebolire Rodolfo, che si ammal\u00f2 gravemente. Fu curato, forse dalla madre Rezia, e si ristabil\u00ec, ma riprese con nuovo ardore la pratica della penitenza. Una ricaduta lo port\u00f2 cos\u00ec alla morte, \"per consunzione\", il 17 ottobre 1064. Il suo maestro San Pier Damiani scrisse che era passato \u00ab... da questa luce ingannatrice all'Autore della luce eterna\u00bb, e decise di riprendere la guida della diocesi eugubina per continuarne l'opera, pur non diventandone mai formalmente vescovo.\nRodolfo fu sepolto nella cattedrale di Gubbio; il popolo eugubino lo acclam\u00f2 subito Santo per la sua carit\u00e0 esemplare e il suo distacco dal mondo. Il suo culto fu in seguito confermato da numerosi pontefici, e Rodolfo \u00e8 oggi considerato il primo di una serie di tre grandi santi-vescovi che riformarono la chiesa eugubina a cavallo tra l'XI e il XII secolo, gli altri essendo San Giovanni da Lodi e Sant'Ubaldo. Il 26 giugno 1188 il suo corpo fu traslato nel nuovo edificio della cattedrale, dove gli fu consacrato un altare, scomparso tuttavia in seguito ai lavori di ristrutturazione eseguiti nel 1670.\nIl culto.\nIl Martirologio romano ricorda san Rodolfo il 26 giugno, data della traslazione del suo corpo nella cattedrale di Gubbio; localmente \u00e8 festeggiato anche il 17 ottobre, data della morte. Il culto del santo \u00e8 principalmente vivo nella citt\u00e0 di Gubbio e nei dintorni.\nLa fama.\nI dettagli sulla vita di San Rodolfo sono principalmente noti attraverso la biografia che San Pier Damiani volle dedicargli: la \"Vita Sancti Rodulphi Episcopi Eugubini\". Quest'opera, scritta in forma epistolare, trova la sua origine nella lettera che San Pier Damiani scrisse al papa Alessandro II (che gli aveva ordinato di non inviargli che lettere edificanti, che meritassero di essere conservate) per annunciargli la morte del giovane vescovo. San Pier Damiani vi narra la vita di Rodolfo, ne loda lo spirito dedicato alla preghiera e alla penitenza, e ne sottolinea la profonda cultura teologica.\nLa lettera offre inoltre a San Pier Damiani l'occasione di tratteggiare le virt\u00f9 e il modello del vescovo-eremita che applica alla guida della diocesi i principi della vita ascetica, secondo la formula \"quod in eremo didicit, in ecclesia non omisit\" (ci\u00f2 che ha appreso nell'eremo, non lo ha dimenticato nella chiesa) e si presenta quindi come un piccolo compendio dedicato alla retta amministrazione delle diocesi.\nIconografia.\nLa pi\u00f9 celebre immagine di San Rodolfo giunta fino a noi \u00e8 opera di Pompeo Batoni: San Rodolfo \u00e8 rappresentato, insieme al Beato Pietro (suo fratello), alla Beata Castora e al Beato Forte, nella pala d'altare \"Madonna in trono con Santi e Beati della famiglia Gabrielli di Gubbio\" realizzata nel 1732 per la chiesa di San Gregorio al Celio, a Roma. Una seconda versione della stessa pala fu realizzata dal Batoni pochi anni dopo, nel 1736, per il medesimo committente, Forte Gabrielli di Gubbio, conte di Baccaresca, e destinata alla sua devozione privata; dal 1821 quest'opera si trova alle Gallerie dell'Accademia, a Venezia. Una terza rappresentazione si deve a Francesco Ferdinandi, detto l'Imperiali: si tratta di una pala d'altare realizzata per la chiesa di San Francesco, a Gubbio."}
{"id": "2429212", "revid": "729019", "url": "https://it.wikipedia.org/wiki?curid=2429212", "title": "Diplahan", "text": "Diplahan \u00e8 una municipalit\u00e0 di Quarta classe delle Filippine, situata nella Provincia di Zamboanga Sibugay, nella regione della Penisola di Zamboanga.\nDiplahan \u00e8 formata da 22 baranggay:"}
{"id": "2429213", "revid": "1777102", "url": "https://it.wikipedia.org/wiki?curid=2429213", "title": "Ali al-Sistani", "text": "\u02bfAl\u012b al-S\u012bst\u0101n\u012b \u00e8 nato in Iran, ma risiede in Iraq, nella Citt\u00e0 Santa sciita di Najaf dal 1951.\n\u00c8 Grande Ayatollah e \"marja\u02bf al-taql\u012bd\". \u00c8 il massimo esponente religioso sciita duodecimano in Iraq e nel mondo. Come tale, ha svolto sempre un importante ruolo politico nelle vicende dell'Iraq, proponendosi come il principale punto di grande moderazione e ragionevolezza tra gli opposti schieramenti costituiti delle truppe di occupazione statunitensi in Iraq (alle quali egli rifiuta peraltro di rivolgersi direttamente, utilizzando vari suoi rappresentanti in tutto l'Iraq e il Vicino Oriente per diffondere le sue dichiarazioni e le sue disposizioni) e dai loro alleati sunniti e sciiti e le organizzazioni pi\u00f9 radicali sciite in quel Paese, ivi compresa quella di Muqtada al-Sadr.\nBiografia.\nGiovent\u00f9.\nSist\u0101ni \u00e8 nato a Mashhad (Iran), da una famiglia di religiosi originaria di Isfahan. Suo nonno, del quale riprende il nome, era un noto studioso formatosi a Najaf. Durante il periodo safavide, il suo patrigno Sayyid Mohammad, fu nominato \"Shaykh al-Isl\u0101m\" (autorit\u00e0 guida dell'Islam) dallo sci\u00e0 Hoseyn.\nCollegamenti esterni.\nwww.al-sistani.org Siti riguardanti il Grande Ayatollah Sist\u0101ni"}
{"id": "2429227", "revid": "111689971", "url": "https://it.wikipedia.org/wiki?curid=2429227", "title": "DuPont-Fortuna FC", "text": "La societ\u00e0 DuPont-Fortuna FC \u00e8 un club ungherese di calcio a 5 con sede ad Budakal\u00e1sz, ha come principale sponsor l'azienda chimica DuPont. Nella stagione 2007/2008 ha ottenuto la promozione alla massima divisione del Campionato ungherese di calcio a 5, chiamata \"NB I\", dove nella sua prima stagione ha ottenuto un buon sesto posto approdando ai playoff."}
{"id": "2429237", "revid": "338769", "url": "https://it.wikipedia.org/wiki?curid=2429237", "title": "Dupont-Fortuna FC", "text": ""}
{"id": "2429243", "revid": "1776051", "url": "https://it.wikipedia.org/wiki?curid=2429243", "title": "Thunder in the Sky", "text": "Thunder in the Sky \u00e8 il preludio del lavoro dei Manowar che sarebbe dovuto uscire nel 2010 con il titolo \"Hammer of the Gods\".\nIl disco.\nAll'interno dell'EP i Manowar hanno spaziato in tre stili diversi, il power metal che li caratterizza dai tempi di \"Kings of Metal\" e \"The Triumph of Steel\", con le tracce \"Thunder in the Sky\", \"Let the Gods Decide\" e \"God or Man\"; passando poi alle armonie romantiche di \"Father\" che ricorda molto le classiche dei Manowar come \"Heart of Steel\" e \"Master of the Wind\"; per arrivare infine all'epicit\u00e0 di \"Die with Honour\" e alla versione pi\u00f9 potente di \"The Crown and the Ring\", la cui versione originale \u00e8 dell'album \"Kings of Metal\".\nNel CD la traccia \"Father\" \u00e8 stata registrata in ben 16 lingue differenti (tedesco, italiano, rumeno, ungherese, bulgaro, norvegese, spagnolo, francese, greco, turco, polacco, giapponese, croato, portoghese e finlandese)."}
{"id": "2429246", "revid": "729019", "url": "https://it.wikipedia.org/wiki?curid=2429246", "title": "Guerre anglo-powhatan", "text": "Le guerre anglo\u2013powhatan furono due guerre combattute fra i coloni inglesi della Colonia di Virginia ed i nativi americani della Powhatan Confederacy in Virginia. La prima guerra ebbe inizio nel 1610 e termin\u00f2 con un accordo di pace nel 1614. Il secondo conflitto scoppi\u00f2 nel 1622 e termin\u00f2 nel 1626, mentre il terzo conflitto ebbe inizio nel 1644 e termin\u00f2 nel 1646, quando il capo trib\u00f9 Opechancanough fu fatto prigioniero e poi ucciso. Il conflitto ebbe come risultato la creazione di una linea di confine tra il territorio dei nativi americani e quello dei coloni inglesi che poteva essere attraversato solo per commercio con uno speciale salvacondotto. Questa situazione sarebbe durata fino al 1677 con il Trattato del 1677 che istitu\u00ec le riserve indiane a seguito della ribellione di Bacon.\nI primi scontri.\nSin dai primi tentativi dei coloni inglesi di creare degli insediamenti vi furono evidenti problemi con le popolazioni locali. Il progetto fallimentare della Colonia di Roanoke fu anche il momento che segn\u00f2 il primo contatto tra i coloni e le trib\u00f9 algonchine costiere della Carolina del Nord. Il primo insediamento permanente dei coloni inglesi, Jamestown, fondato il 14 maggio 1607, si trovava all'interno del potente dominio, ancora in espansione, del territorio di Tsenacommacah, abitato dalla trib\u00f9 indiana guidata da Wahunsenacawh.\nLa scelta della posizione di Jamestown non fu delle pi\u00f9 felici, dal momento che essa era circondata da un vasto territorio paludoso, che rendeva difficile l'approvvigionamento di acqua potabile e comportava un alto tasso di epidemie malariche, ma soprattutto una critica scarsit\u00e0 di viveri. Per questo motivo sia Jamestown, che tutti gli alti insediamenti coloniali nel \"Nuovo Mondo\" furono inizialmente del tutto dipendenti dal commercio con le popolazioni dei nativi americani.\nIl leader dei coloni inglesi, il capitano John Smith, progett\u00f2 di realizzare un disegno molto ambizioso, ovvero quello di indurre tutte le trib\u00f9 dei nativi americani della Virginia a lavorare e produrre per i coloni inglesi. Tuttavia il capo indiano Wahunsenacawh prospett\u00f2 un progetto diverso e propose agli inglesi di abbandonare la palude e di trasferirsi in uno dei suoi insediamenti, denominato \"Capahosick\", dove essi avrebbero potuto produrre oggetti in metallo in cambio di cibo ed acqua. Smith dimostr\u00f2 ben presto di aver sottovalutato il potere del capo indiano Wahunsenacawh, soprattutto per il fatto che costui conosceva molto meglio degli inglesi il proprio territorio. Nel mese di dicembre del 1607, infatti, solo sette mesi dopo aver costruito il forte sull'isola di Jamestown, Smith venne catturato in una missione di ricognizione nei pressi di Orapax, una delle capitali della popolazione Powhatan, da un gruppo di cacciatori guidati dal guerriero Opechancanough.\nLa cattura di Smith rappresenta solo un esempio della strategia diplomatica del capo indiano Wahunsunacawh, per indurre i coloni inglesi alla cooperazione affinch\u00e9 lo coadiuvassero nelle sue mire espansionistiche sul territorio. Smith venne rilasciato alla vigilia del capodanno del 1608, quando si impegn\u00f2 di spostare la sua colonia nel territorio di Capahosick. Smith aveva convinto Wahunsunacawh di essere figlio del capitano Christopher Newport e che costui era il loro \"Weroance\", che in lingua algonchina significa capo-trib\u00f9.\nI rapporti tra le due popolazioni si deteriorarono verso la fine del 1608, quando i coloni inglesi, stretti dal morso della fame, iniziarono a derubare con l'uso della forza ingenti quantitativi di grano dai raccolti delle vicine popolazioni indigene, gi\u00e0 penalizzate da magri raccolti. I contatti avuti da Smith con le trib\u00f9 rivali degli indiani Powhatan presso la Baia di Chesapeake e la spedizione militare del Capitano Newport contro le trib\u00f9 dei Monacan non aiutarono a mitigare gli animi.\nA partire dalla primavera del 1609 la trib\u00f9 dei Paspahegh ricominci\u00f2 a prendere d'assalto il forte inglese di Jamestown, tuttavia il loro \"weroance\", Wowinchopunk, dichiar\u00f2 una tregua dopo essere stato catturato e dopo essere riuscito a fuggire, permettendo addirittura ai coloni inglesi di entrare negli insediamenti della sua trib\u00f9. Nel frattempo John Smith, diventato ormai il capo indiscusso della colonia inglese, decise di edificare nuovi forti in territorio Powhatan a partire dall'estate di quello stesso anno. In primo luogo invi\u00f2 un manipolo di uomini, guidati dal Capitano John Martin, per creare un insediamento nel territorio della trib\u00f9 Nansemond.\nPrima guerra anglo-powhatan.\nLa prima guerra anglo\u2013powhatan, combattuta fra i Powhatan ed i coloni inglesi, dur\u00f2 dal 1610 al 1614.\nSeconda guerra anglo-powhatan.\nDopo dodici anni di pace 1622-1632, nel 1644 scoppi\u00f2 una seconda guerra anglo\u2013powhatan, come ultimo sforzo da parte della \"Powhatan Confederacy\" di far sloggiare i coloni inglesi dalle terre da loro occupate. Circa 400 coloni vennero uccisi nel corso dell'attacco iniziale del 18 aprile, pi\u00f9 dei 350 morti nel massacro indiano del 1622.\nQuesto episodio determin\u00f2 la volont\u00e0 dei coloni a decimare i \"Powhatans\". In luglio marciarono contro le trib\u00f9 della \"Powhatan Confederacy\" per allontanarle quanto pi\u00f9 lontane dai loro territori.\nNel febbraio 1645, venne decisa la costruzione di tre forti di frontiera: Fort Charles alle cascate del fiume James, Fort James a Chickahominy, e Fort Royal alle cascate del fiume York. In agosto, il governatore William Berkeley attacc\u00f2 la fortezza indiana di \"Opechancanough\" conquistandola. Vennero catturati tutti gli uomini dall'et\u00e0 di 11 anni in su e deportati nell'isola di Tangier. Opechancanough, un uomo di circa 100 anni, venne portato a Jamestown e ucciso: L'episodio determin\u00f2 la disgregazione della \"Powhatan Confederacy\" nelle singole trib\u00f9 componenti, che i coloni continuarono ad attaccare. Nel marzo 1646, i coloni decisero di costruire un quarto forte di frontiera, Fort Henry, alle cascate del fiume Appomattox, dove si trova l'attuale citt\u00e0 di Petersburg.\nTrattato del 1646.\nCon il trattato dell'ottobre del 1646, tutte le trib\u00f9 divennero tributarie del re d'Inghilterra."}
{"id": "2429248", "revid": "2131569", "url": "https://it.wikipedia.org/wiki?curid=2429248", "title": "Ormone melanotropo", "text": "L'ormone melanotropo (MSH, dall'inglese \"Melanocyte Stimulating Hormone\") \u00e8 un ormone che viene prodotto nella parte intermedia dell'ipofisi, e agisce sui melanociti cutanei, inducendo la sintesi della melanina e della pigmentazione cutanea, influenzandone l'attivit\u00e0.\nLa sua secrezione \u00e8 correlata a quella dell'ormone adrenocorticotropo, tale da caratterizzare un soggetto patologico per Malattia di Addison ACTH-indipendente (dovuta ad ipofunzionalit\u00e0 del surrene): l'ipofisi risponde correttamente alle basse concentrazioni di glucocorticoidi circolanti, e la sua iperstimolazione causa un'ulteriore secrezione di MSH tale da condurre all'iperpigmentazione di zone sensibili e/o particolarmente esposte.\nFunzioni.\nL'ormone melanotropo stimola la produzione e il rilascio di melanina (melanogenesi) da parte dei melanociti nella pelle e nei capelli . L'MSH segnala al cervello stimoli rivolti all'appetito e all'eccitazione sessuale.\nSono finora stati identificati cinque tipi di recettori sui quali agisce l'MSH; essi sono i cinque recettori della melanocortina MC1R - MC5R. Questi recettori sono presenti praticamente in ogni organo, rendendo gli effetti dell'MSH diffusi e molteplici; le attivit\u00e0 fisiologiche note dell'MSH sono i processi di pigmentazione, infiammazione, omeostasi energetica, appetito e la funzione sessuale.\nLe melanocortine espresse nel cervello sono in grado di attraversare la barriera emato-encefalica (BEE) e si legano con i recettori MC3R e MC4R; si pensa che questi svolgano un ruolo fondamentale nell'alimentazione e nel controllo del peso corporeo.\nGli ormoni della melanocortina (MSH) sono espressi nei tessuti periferici quali: testicolo, ovaio, placenta, duodeno, fegato, rene e cute, dove possono determinare una risposta di tipo: paracrino e contemporaneamente autocrina.\nGli effetti del legame dell'MSH con i suoi recettori specifici espressi normalmente sui melanociti della pelle, porta alla via di segnalazione intracellulare che coinvolge il calcio come secondo messaggero; provocando la sintesi di melanina da parte dei melanociti in risposta, soprattutto, ai raggi UVA, .\nAnfibi.\nIn alcuni animali (come nella rana \"Xenopus laevis\") la produzione di MSH \u00e8 aumentata quando l'animale viene sottoposto a lunga oscurit\u00e0. Ci\u00f2 causa una dispersione del pigmento nelle cellule dell'epidermide del rospo, facendolo diventare pi\u00f9 scuro, e pi\u00f9 difficile da individuare per i predatori. Le cellule del pigmento sono chiamati melanofore e quindi, in anfibi, l'ormone \u00e8 spesso chiamato melanoforo-stimolante.\nUomo.\nUn aumento MSH \u00e8 causato anche negli esseri umani dallo scuramento.\nL'ormone melanocita-stimolante aumenta negli esseri umani durante la gravidanza. Questo, insieme con l'aumento degli estrogeni, provoca aumento della pigmentazione nelle donne in gravidanza. La sindrome di Cushing a causa dell'eccesso dell'ormone adrenocorticotropo (ACTH) pu\u00f2 anche causare iperpigmentazione, (nigricans) nell'ascella.\nLa maggior parte delle persone con malattia di Addison hanno inscurimento (iperpigmentazione) della pelle, compresi aree cutanee non esposte al sole; siti caratteristici sono le pieghe della pelle (ad esempio delle mani), il capezzolo, e la parte interna della guancia (mucosa buccale), anche le vecchie cicatrici possono pigmentarsi. Ci\u00f2 si verifica perch\u00e9 melanocita-stimolante (MSH) e ormone adrenocorticotropo (ACTH) condividono la stessa molecola precursore, Pro-opiomelanocortina (POMC).\nDiversi livelli di MSH non sono la principale causa di variazione razziale nel colore della pelle. Tuttavia, in molte persone dai capelli rossi, e altre persone che si abbronzano molto, ci sono variazioni nella quantit\u00e0 di recettori ai loro ormoni, ci\u00f2 provoca una non risposta all'azione dell'ormone MSF plasmatico.\nStruttura chimica dell'MSH.\nL'ormone stimolante il melanocita appartiene ad un gruppo chiamato melanocortine. Questo gruppo comprende ACTH, alfa-MSH, beta-MSH e gamma-MSH, questi sono tutti peptidi prodotti dalla scissione di un peptide precursore di grandi dimensioni denominato proopiomelanocortina (POMC). L'alfa-MSH \u00e8 della melanocortina il pi\u00f9 importante per i processi di pigmentazione.\nI diversi ormoni melanocita-stimolanti hanno le seguenti sequenze di amino acidi:\nMSH sintetici.\nDue analoghi sintetici di alfa-MSH sono stati sviluppati per uso umano, sono l'afamelanotide o (Melanotan-1) studiato dalla ClinuvelAustraliana, e la Bremelanotide studiato dalla Palatin Technologies, una societ\u00e0 USA del New Jersey.\nAfamelanotide.\nl'afamelanotide (o CUV1647), \u00e8 approvato dall'EMA come farmaco orfano per il trattamento dei pazienti con:\nStudi molto promettenti ne confermano la validit\u00e0 terapeutiche in una variet\u00e0 di condizioni mediche anche gravi.\nBremelanotide.\nLa bremelanotide, \u00e8 un agonista della melanocortina, denominato Melanotan II che induce una maggiore libido e migliori erezioni nella maggior parte dei soggetti di sesso maschile studiati e provoca una maggiore eccitazione, per un corrispondente coinvolgimento dei genitali, nella maggior parte dei soggetti di sesso femminile studiati.\nLa bremelanotide (o PT-141), che deriva dalla ricerca del Melanotan II, \u00e8 stata inizialmente studiata da un'azienda del New Jersey USA per i suoi presunti effetti afrodiasiaci. Questi effetti sono mediati da azioni sull'ipotalamo nei neuroni che esprimono recettori MC3 MC3R e MC4 MC4R .\nIl bremelanotide \u00e8 un farmaco per via sottocutanea indicato per la disfunzione erettile (DE) e la disfunzione sessuale femminile (FSD). L'indicazione principale per la DE sar\u00e0 nei pazienti che non rispondono alle terapie attualmente approvate.\nIl bremelanotide, un MC4-R peptide agonista sono stati studiati in trials oltre 2.000 pazienti con efficacia certa sia nella ED e che nella FSD.\nGli studi hanno dimostrato l'efficacia su una vasta gamma di pazienti, inclusi quelli che non rispondono al trattamento con inibitori della fosfodiesterasi-5 (PDE-5) come il sildenafil. La somministrazione concomitante di bremelanotide con sildenafil ha dimostrato un effetto sinergico, con una risposta migliore rispetto al sildenafil usato da solo.\nIl bremelanotide pu\u00f2 essere, in futuro, un trattamento alternativo per la disfunzione erettile con una base di pazienti potenzialmente ampia.\nStudi con la bremelanotide intranasale come terapia di prima linea per la disfunzione sessuale sono stati interrotti per l'aumento della pressione sanguigna nei soggetti trattati. Inoltre, negli USA l'FDA ha pubblicato il 5 settembre 2007 una \"Warning letter\" che scoraggia l'uso di: \"questo prodotto che \u00e8 commercializzato e venduto illegalmente come prevenzione contro il cancro della pelle e come agente abbronzate\", pertanto negli USA l'uso di questo prodotto \u00e8 illegale."}
{"id": "2429261", "revid": "1427733", "url": "https://it.wikipedia.org/wiki?curid=2429261", "title": "Chelsea Football Club 1993-1994", "text": "Questa voce raccoglie le informazioni riguardanti il Chelsea Football Club nelle competizioni ufficiali della stagione 1993-1994.\nStagione.\nLa prima stagione del Chelsea con Glenn Hoddle nelle vesti di allenatore-giocatore vide la squadra raggiungere il quattordicesimo posto in Premier League e soprattutto la finale di FA Cup, conclusasi con la sconfitta da parte del Manchester United per 4-0. Nonostante ci\u00f2 i \"blues\" si qualificarono in Coppa delle Coppe grazie alla vittoria del campionato da parte dei \"red devils\" che ebbero quindi accesso alla Champions League.\nMaglia e sponsor.\nA inizio stagione viene apportata una modifica alla prima divisa della squadra, che consiste nell'eliminazione quasi totale del bianco, sostituito dal rosso (presente sul colletto e ai bordi della maglia). La divisa da trasferta introdotta nella stagione precedente viene confermata mentre viene aggiunta una terza divisa di colore giallo con strisce sottili nere. Lo sponsor tecnico \u00e8 Umbro mentre quello ufficiale \u00e8 Amiga."}
{"id": "2429262", "revid": "767487", "url": "https://it.wikipedia.org/wiki?curid=2429262", "title": "Il Laboratorio di Dexter", "text": ""}
{"id": "2429264", "revid": "156341", "url": "https://it.wikipedia.org/wiki?curid=2429264", "title": "Fortitudo Moncada Agrigento", "text": ""}
{"id": "2429272", "revid": "352448", "url": "https://it.wikipedia.org/wiki?curid=2429272", "title": "Sunken lane", "text": ""}
{"id": "2429273", "revid": "599013", "url": "https://it.wikipedia.org/wiki?curid=2429273", "title": "Cannonball (disambigua)", "text": ""}
{"id": "2429278", "revid": "125382181", "url": "https://it.wikipedia.org/wiki?curid=2429278", "title": "PalaMazzola", "text": "Il palazzetto dello sport Valentino Mazzola, detto anche PalaMazzola, \u00e8 un'arena coperta situata nella citt\u00e0 di Taranto. Inaugurato nel 2004, l'impianto polifunzionale ospita le gare interne delle locali squadre di pallavolo maschile e di basket femminile.\nIl palazzetto conserva ancora oggi la facciata principale di quello che prima era l'ingresso principale dello storico stadio Mazzola.\nOltre all'ingresso principale, che si trova in via Cesare Battisti di fronte alla strada che porta al ponte Punta Penna Pizzone, ha un altro ingresso dal lato opposto del palazzetto, ovvero in via Venezia.\nHa una capienza di 5000 spettatori ed \u00e8 occasionalmente sede di concerti.\nStoria.\nLa struttura si trova nel luogo in cui sorgeva lo storico stadio Valentino Mazzola che, inaugurato nel 1923, poteva contenere fino a spettatori e fino al 1950 era servito dalla rete tranviaria cittadina. Dapprima prese il nome di stadio \"Corvisea\" dal nome del quartiere ove era ubicato; nel 1949 fu intitolato a Valentino Mazzola, campione del Grande Torino morto con i suoi compagni a Superga.\nNel corso degli anni '60 fu ritenuto strutturalmente inadeguato alle ambizioni della Associazione Sportiva Taranto; fu quindi decisa la costruzione di un nuovo impianto, il \"Salinella\", poi ribattezzato stadio Erasmo Iacovone, inaugurato l'8 dicembre 1965.\nIl Mazzola continu\u00f2 a ospitare incontri di categorie giovanili e molteplici eventi musicali per tutti gli anni '70 e i primi anni '80: alcuni concerti dei Pooh che, nei primi anni '70, si esibivano quasi ogni anno a Taranto al teatro \"Alfieri\" e in'un'occasione anche al \"Mazzola\" per un evento organizzato dall'emittente radiofonica Radio City One[4]. Il 29 maggio 1980 si esibirono i Rockets[5].\nLa struttura cadde in disuso dalla seconda met\u00e0 degli anni '80, nel 1986 l'Amministrazione Comunale approv\u00f2 il progetto preliminare per la realizzazione di nuovo impianto, un palazzetto polifunzionale che ancora mancava alla citt\u00e0 e che potesse ospitare le societ\u00e0 sportive di pallacanestro e pallavolo da sempre costrette a girovagare per palestre scolastiche e impianti privati. I lavori si bloccarono negli anni '90 in stato avanzato con entrambe le tribune gi\u00e0 innalzate e ripresero solamente nei primi anni del nuovo millennio fino al completamento del palazzetto.\nFu inaugurato il 18 settembre 2004 alla presenza delle autorit\u00e0 cittadine con una decisiva partita di pallacanestro femminile tra la nazionale italiana e la nazionale lituana, valida per le qualificazioni agli Europei del 2005.\nPer essere sicure di qualificarsi seconde e sperare nel ripescaggio le azzurre avrebbero dovuto chiudere il match con almeno 9 punti di vantaggio; il risultato finale invece fu di 70 a 55 per le ex sovietiche.\nIl 29 maggio 2010 la citt\u00e0 di Taranto alla presenza del sindaco di Taranto Ippazio Stef\u00e0no e delle massime cariche istituzionali riceve in dono, da Elio Dalto fondatore dei Giochi della Magna Grecia Olimpica, una statua raffigurante il Discobolo di Mirone. La statua \u00e8 posizionata all'ingresso del PalaMazzola.\nEventi sportivi storici.\n - 55-70 (9-12, 18-31, 36-51) \nTabellino:\nARBITRI: Nakic (Croazia) e Kovacic (Slovenia)\nNOTE: Spettatori 3500. Fallo antisportivo a Masciadri e a Paparazzo. \n - 3-2 (25-22, 14-25, 26-24,21-25, 15-6)\nTabellino:\nArbitri: Massimo Menghini, Simone Santi.\nNOTE \u2013 Spettatori 3303; incasso \u20ac 27866 euro; durata set: 25\u2019, 20\u2019, 29\u2019, 23\u2019, 12\u2019 ; durata totale 109'. Cartellino giallo a Vigor Bovolenta sul 8-8 del quinto set. \nTaranto Cras Basket - Umana Venezia 56-52 (19-13, 28-33, 45-45)\nTabellino:\nCras Basket Taranto : Mahoney M. 8 (3/10, 0/2), Siccardi V. 8 (2/3), Zimerle A. 3 (0/3, 1/4), Sauret Gillespie A. 2 (1/1), David I. 14 (3/6, 1/1), Martellotti N. NE , Godin E. 10 (4/7), Batkovic S. 3 (1/4, 0/1), Oliva A. NE , Greco M. 8 (3/6, 0/2), All. Ricchini Roberto\nUmana Venezia : Tognalini F. NE , Corradini L. 8 (2/4), Carson E. 2 (1/5, 0/1), Ballardini S. 7 (1/3, 0/4), Cirone M. 6 (1/3, 0/1), Andrade M. 6 (3/3, 0/3), Nadalin J. 8 (4/9), Jokic D. 8 (4/7), Hayden V. 7 (2/7), Brotto G. NE , All. Riga Massimo\nARBITRI:Mauro Moretti, Pierantonio Riosa\nNOTE: uscite per 5 falli Hayden Vanessa Cras Basket Taranto tiri da due 15/37 (40,5%), tiri da tre 4/13 (30,8%), tiri liberi 14/25 (56%), rimbalzi dif. 24, off 18, palle perse 24, rec. 20. Umana Venezia tiri da due 18/41 (43,9%), tiri da tre 0/9 (0%), tiri liberi 16/25 (64%), rimbalzi dif. 19, off 12, palle perse 18, rec. 24.\nTaranto Cras Basket - Umana Venezia 57-50 (18-12, 28-24, 44-37)\nTabellino:\nCras Basket Taranto : Mahoney M. 19 (4/7, 1/3), Siccardi V. (0/1, 0/2), Zimerle A. 9 (1/4, 2/5), Sauret Gillespie A. , David I. 3 (1/3), Martellotta N. NE , Godin E. 6 (3/7), Batkovic S. 10 (5/8, 0/2), Oliva A. NE , Greco M. 10 (5/9, 0/1), All. Ricchini Roberto\nUmana Venezia : Tognalini F. NE , Corradini L. (0/1), Carson E. 10 (3/10, 0/2), Ballardini S. 9 (1/2, 0/3), Cirone M. 11 (2/4, 2/3), Andrade M. 2 (1/1, 0/1), Nadalin J. 2 (1/4), Jokic D. 5 (2/5), Hayden V. 11 (5/6), Brotto G. NE , All. Riga Massimo\nARBITRI:Enrico Bartoli, Nicola Ranaudo\nNOTE: Cras Basket Taranto tiri da due 19/39 (48,7%), tiri da tre 3/13 (23,1%), tiri liberi 10/14 (71,4%), rimbalzi dif. 19, off 11, palle perse 16, rec. 22. Umana Venezia tiri da due 15/33 (45,5%), tiri da tre 2/9 (22,2%), tiri liberi 14/20 (70%), rimbalzi dif. 21, off 8, palle perse 19, rec. 17\nTaranto Cras Basket - 67-55 (16-16, 29-37, 42-46)\nTabellino:\nCras Taranto : Zimerle 7, Greco 9, Mahoney 8, Godin 2, Batkovic 15; Bello 6, Siccardi, Sauret-Gillespie 6, David 14, Oliva ne. All. Ricchini.\nGalatasaray Istanbul : Alben 3, Palazoglu 3, Augustus 19, Young 9, Kress 9; Sencebe 10, Binogul ne, Saylar ne, Karsli, Caglar ne, Horasan 2, Engin. All. Cevik.\nARBITRI: Miguel \u00c1ngel P\u00e9rez Niz (Spagna), Ilona Kittlerova (Repubblica Ceca).\nTaranto Cras Basket - Club Atletico Faenza 65-62 (26-19, 37-31, 53-45)\nTabellino:\nCras Basket Taranto : Mahoney 8, Siccardi, Di Monte n.e., Giauro, David 7, Montagnino 13, Godin 16, Prado n.e., Brunson 5, Greco 16.\nCoach: Ricchini\nClub Atletico Faenza : Adriana 5, Erkic 9, Modica 10, Battisodo 3, Santucci 1, Robert 19, Morigi n.e., Prystupa 11, Alexander 4, Morsiani n.e..\nCoach: Rossi\nARBITRI: Gagliardi di Anagni e Boninsegna di Paderno.\nNote - Tiri liberi: Taranto 10/12; Faenza 15/25. Tiri da 3: Taranto 3/13; Faenza 2/12. Rimbalzi: Taranto 34 (10 offensivi); Faenza 35 (16 offensivi).\nTaranto Cras Basket - Famila W\u00fcber Schio 64 - 52 (19-12, 38-22, 50-41)\nTabellino:\nCras Basket Taranto : Mahoney M. 21 (3/3, 1/2), Siccardi V. 2 (1/1, 0/1), Gianolla A. (0/1), Giauro S. , David I. 3 (1/5), Montagnino J. 9 (0/3, 3/4), Wambe K. 12 (2/5, 2/3), Godin E. 6 (3/6), Brunson R. 9 (2/8), Greco M. 2 (1/4, 0/1)\nCoach: Ricchini Roberto.\nFamila W\u00fcber Schio :Pastore C. (0/1, 0/2), Moro E. 9 (2/5, 1/5), Sauret Gillespie A. 13 (6/11), Gattini C. , Tillis I. 10 (2/4, 1/2), Masciadri R. 3 (1/3), Ramon E. , Ngoyisa B. 6 (3/5), Ress K. 1 , Antibe N. 10 (2/4, 0/3)\nCoach: Orlando Sandro\nARBITRI: Nicola Ranaudo, Denis Quarta.\nNote - uscite per 5 falli Wambe, Brunson. Cras Basket Taranto tiri da due 13/35 (37,1%), tiri da tre 6/12 (50%), tiri liberi 20/23 (87%), rimbalzi dif. 21, off 9, palle perse 9, rec. 19. Famila W\u00fcber Schio tiri da due 15/30 (50%), tiri da tre 3/15 (20%), tiri liberi 13/16 (81,3%), rimbalzi dif. 20, off 8, palle perse 19, rec. 9.\nSpettatori oltre 3.500."}
{"id": "2429280", "revid": "474175", "url": "https://it.wikipedia.org/wiki?curid=2429280", "title": "Colegiales", "text": "Colegiales \u00e8 un quartiere (o \"barrio\") di Buenos Aires, capitale dell'Argentina. Si trova tra le vie: \"Av. Alvarez Thomas, Av. Foresta, Av. Avenida de los Incas, Virrey del Pino, Cabildo, Jorge Newbery, Cramer e Av. Dorrego\".\nNel quartiere ci sono grandi e alti edifici che vanno dal Colegiales alla stazione di Avenida Cabildo. \nSecondo uno studio condotto presso l'Universit\u00e0 de La Plata, Colegiales \u00e8 il quartiere con la migliore qualit\u00e0 della vita della citt\u00e0 di Buenos Aires, seguita da San Nicol\u00e1s e Villa Ort\u00fazar.\nSport.\nNel quartiere sorse il Club Atl\u00e9tico Colegiales che successivamente si trasfer\u00ec a Munro, nel partido di Vicente L\u00f3pez, nella provincia di Buenos Aires."}
{"id": "2429283", "revid": "114121248", "url": "https://it.wikipedia.org/wiki?curid=2429283", "title": "Peter Masterson", "text": "Biografia.\nNel ruolo di regista ha diretto diretto tra gli altri \"In viaggio verso Bountiful\" (1985) e \"Convicts\" (1991) Nel ruolo di attore ha recitato nei film \"L'esorcista\" (1973) e \"La fabbrica delle mogli\" (1975). Ha inoltre scritto la sceneggiatura della pellicola \"Il pi\u00f9 bel Casino del Texas\" (1982)."}
{"id": "2429284", "revid": "798140", "url": "https://it.wikipedia.org/wiki?curid=2429284", "title": "Milena Jesensk\u00e1", "text": "Biografia.\nLa famiglia Jesensk\u00fd (in ceco, come nelle altre lingue slave, anche i cognomi hanno una desinenza diversa quando sono riferiti a donne, per questo \"Milena Jesensk\u00e1\") sosteneva di discendere da Jan Jesenius, primo professore di medicina alla Universit\u00e0 Carolina di Praga, che fu tra i 27 luminari boemi uccisi sulla piazza della citt\u00e0 vecchia il 21 giugno 1621, per essersi opposti all'autorit\u00e0 dell'imperatore Ferdinando II d'Asburgo. Tuttavia, tale convinzione si \u00e8 dimostrata falsa. Il padre di Milena, Jan Jesensk\u00fd, era un chirurgo dentale e professore presso l'Universit\u00e0 Carolina di Praga; la madre, Milena Hejzlarov\u00e1, mor\u00ec quando la figlia aveva 16 anni. Milena studi\u00f2 alla \"Minerva\", il primo ginnasio femminile dell'Impero austro-ungarico. Dopo il diploma frequent\u00f2 per un breve periodo la facolt\u00e0 di Medicina, per volere del padre, e poi il Conservatorio, ma abbandon\u00f2 gli studi dopo i primi due semestri. Nel 1918 spos\u00f2 Ernst Pollak, un intellettuale e critico letterario ebreo che conobbe frequentando i circoli letterari di Praga, e con lui si trasfer\u00ec a Vienna. Il matrimonio, che la port\u00f2 a interrompere i rapporti con il padre per parecchi anni, non fu felice.\nPoich\u00e9 gli introiti di Pollak non erano sufficienti per un'adeguata vita della coppia a Vienna, Milena contribu\u00ec lavorando come traduttrice. Nel 1919 si imbatt\u00e9 in un breve racconto dello scrittore praghese Franz Kafka, e gli scrisse per ottenere l'autorizzazione alla traduzione dal tedesco al ceco. Da quel momento cominci\u00f2 una intensa corrispondenza tra i due. Jesensk\u00e1 e Kafka si incontrarono soltanto poche volte: a Vienna e poi a Gm\u00fcnd. Alla fine Kafka pose termine alla loro relazione, anche a causa del fatto che Milena non voleva lasciare il marito, e la loro corrispondenza quasi quotidiana si interruppe nel novembre 1920. Successivamente, tuttavia, si scambiarono ancora alcune missive nel 1922 e 1923. A riprova del loro rapporto Kafka lasci\u00f2 a Jesensk\u00e1 i propri diari. La traduzione di Jesensk\u00e1 fu la prima di uno scritto di Kafka in lingua ceca; successivamente ella tradusse due altri racconti dello scrittore, oltre a testi di Hermann Broch, Franz Werfel, Upton Sinclair, e molti altri.\nA Vienna, Milena Jesensk\u00e1 cominci\u00f2 anche a scrivere articoli e editoriali per alcune delle pi\u00f9 note riviste di Praga (contribu\u00ec alla \"Tribuna\", e tra il 1923 e il 1926, scrisse su \"N\u00e1rodn\u00ed listy\", \"Pestr\u00fd t\u00fdden\" e \"Lidov\u00e9 noviny\".\nNel 1925 Jesensk\u00e1 divorzi\u00f2 da Pollak e ritorn\u00f2 a Praga, dove conobbe e spos\u00f2 l'architetto ceco Jarom\u00edr Krejcar. A Praga prosegu\u00ec la sua attivit\u00e0 di giornalista, scrivendo per vari giornali e riviste, di traduttrice e divenne editrice di libri per l'infanzia. Alcuni dei suoi articoli furono successivamente pubblicati in due raccolte a cura della casa editrice praghese \"Topic\".\nNegli anni trenta Jesensk\u00e1 si avvicin\u00f2 al comunismo (come molti altri intellettuali cechi di quel periodo), ma alla fine abbandon\u00f2 ogni simpatia per questa ideologia nel 1936, quando si rese conto degli eccessi dello Stalinismo. Nell'ottobre 1934 anche il suo secondo matrimonio fin\u00ec, quando diede il proprio consenso alla richiesta di divorzio di Krejcar, intenzionato a sposare una interprete lettone che aveva conosciuto durante una visita in Unione Sovietica.\nTra il 1938 e il 1939 scrisse sulla prestigiosa rivista di politica e cultura \"Pr\u00edtomnost\", fondata e pubblicata a Praga da Ferdinand Peroutka. Vi contribu\u00ec con editoriali e commenti sull'ascesa del NSDAP (Partito Nazista) in Germania, sull'annessione (Anschluss) dell'Austria alla Germania nazista e sulle possibili conseguenze che tutto ci\u00f2 avrebbe potuto avere per la Cecoslovacchia. Con il peggioramento delle condizioni politiche, ella intensific\u00f2 le sue analisi e approfondimenti nei suoi scritti.\nDopo l'occupazione della Cecoslovacchia da parte dell'esercito tedesco, Jesensk\u00e1 si un\u00ec al movimento di resistenza clandestino e aiut\u00f2 molti ebrei e rifugiati politici nell'espatrio. Ella, tuttavia, decise di restare in patria. Nel novembre 1939 fu arrestata dalla Gestapo e incarcerata prima a Pankr\u00e1c e successivamente a Dresda. Nell'ottobre 1940 fu deportata nel campo di concentramento di Ravensbr\u00fcck in Germania. Qui forn\u00ec sostegno morale e psicologico alle altre persone prigioniere, e tra esse, a Margarete Buber-Neumann, che scrisse la sua biografia subito dopo la fine della guerra. Milena Jesensk\u00e1 mor\u00ec per una malattia renale a Ravensbr\u00fcck il 17 maggio 1944.\nJana \"Honza\" Krejcarov\u00e1, la figlia di Jesensk\u00e1 e di Jarom\u00edr Krejcar, \u00e8 stata scrittrice per le pubblicazioni \"Pulnoc\" nei primi anni cinquanta e per \"Divok\u00e9 v\u00edno\" negli anni sessanta.\nOpere.\nAntologie di articoli e testi pubblicati durante la sua vita:\nAntologie di articoli, testi e corrispondenza pubblicati dopo la sua morte:"}
{"id": "2429285", "revid": "2066780", "url": "https://it.wikipedia.org/wiki?curid=2429285", "title": "Gesamtkunstwerk", "text": "Gesamtkunstwerk (in tedesco \"opera d'arte totale\") \u00e8 un termine che fu usato per la prima volta nel 1827 dallo scrittore e filosofo tedesco K. F. E. Trahndorff e poi utilizzato, a partire dal 1849, anche da Richard Wagner, che lo inser\u00ec all'interno del suo saggio \"Arte e rivoluzione\" (\"Die Kunst und die Revolution\"). Wagner cita come massima espressione della \"Gesamtkunstwerk\" l'arte teatrale dell'antica Grecia. Dopo poco tempo nel saggio \"L'Opera d'arte dell'avvenire\" (\"Das Kunstwerk der Zukunft\"), scritto lo stesso anno, sviluppa ancora il concetto ed infine nel suo \"Opera e dramma\" (\"Oper und Drama\") del 1851 descrive nei dettagli la sua idea dell'unione fra opera e dramma, in cui le arti singole sono subordinate ad un unico proposito. \nSignificato.\nIl termine indicava l'ideale di teatro in cui convergono musica, drammaturgia, coreutica, poesia, arti figurative, al fine di realizzare una perfetta sintesi delle diverse arti. Futuristi, surrealisti e costruttivisti sembrano riconoscere nelle potenzialit\u00e0 del cinema le risposte alla lunga ricerca sull'opera d'arte totale, il potere di fondere, in misura superiore a qualsiasi altra espressione artistica, sensazioni tattili, visive, sonore, olfattive. Inoltre tale opera totale da un lato costituir\u00e0 l'espressione pi\u00f9 profonda dell'anima di un popolo, dall'altro sar\u00e0 proiettata in un ambito di universalit\u00e0.\nEsempio supremo di tale concezione era, per il compositore di Bayreuth, la tragedia attica e specialmente eschilea, mentre in seguito, da Euripide fino alla tradizione operistica, in particolar modo italiana, l'ideale di \"Gesamtkunstwerk\" \u00e8 andato incontro ad un progressivo deperimento; intento di Wagner era proprio quello di rifondare l'opera d'arte totale ed imporla come forma artistica perfetta e definitiva. Poco dopo Wagner, infatti, Aleksandr Skrjabin concep\u00ec il suo Prometeo o Poema del Fuoco, una grandiosa sinestesia artistica, per ottenere la quale progett\u00f2 addirittura uno strumento che associava ad ogni nota un fascio di luce colorata che avrebbe dovuto inondare la sala. Un progetto, questo, talmente in anticipo sui tempi, che non fu possibile realizzarlo.\nL'ideale di \"Gesamtkunstwerk\" \u00e8 esaltato dagli artisti figurativi della Secessione viennese, tra cui Gustav Klimt, che progettano, scolpiscono, dipingono e decorano in vista di una fusione idealizzata delle varie arti."}
{"id": "2429286", "revid": "124171696", "url": "https://it.wikipedia.org/wiki?curid=2429286", "title": "Michele Norsa", "text": "Dal 2006 al 2016 \u00e8 stato amministratore delegato e direttore generale della Salvatore Ferragamo Italia S.p.A.\nBiografia.\nLaureatosi in Economia e Commercio presso l'Universit\u00e0 Cattolica di Milano nel 1971, Michele Norsa ricopre dal 2 ottobre 2006 la carica di amministratore delegato e direttore generale della Salvatore Ferragamo S.p.A.. Dal 2012 entra inoltre a far parte del consiglio di amministrazione di Oettinger Davidoff Group ed assume il ruolo di International Advisory Board Member per China Europe International Business School (CEIBS). \nIn precedenza era stato direttore generale di Valentino Fashion Group dal luglio del 2005, e amministratore delegato del Gruppo Valentino dal maggio 2002. Nello stesso periodo, 2002-2006, ha ricoperto l'ulteriore ruolo di vicepresidente del Comitato Esecutivo di Sistema Moda Italia. Dal 1997 \u00e8 stato in Marzotto S.p.A. dove ha ricoperto numerose cariche: direttore generale Settore Abbigliamento, presidente di Marzotto USA e presidente di Marzotto Francia. Dal 1994 al 1997 ha lavorato a Treviso nel Gruppo Benetton Sportsystem come amministratore delegato di Benetton Sportsystem Active e presidente di Killer Loop. Dal 1985 al 1993 in Sandys (Gruppo Sergio Tacchini) ha ricoperto il ruolo di amministratore delegato di gruppo. Dal 1976 al 1985 ha lavorato in Rizzoli a Milano come direttore dell'Area Libri Gruppo Rizzoli e come presidente della casa editrice Sansoni di Firenze.\nPrecedentemente era stato direttore generale e amministratore delegato di Editorial Abril, a Buenos Aires, dopo aver ricoperto ulteriori incarichi all'interno del gruppo, prima a New York e poi a Ginevra. In Arnoldo Mondadori Editore \u00e8 stato capo progetto della Direzione Generale Sviluppo."}
{"id": "2429291", "revid": "1315817", "url": "https://it.wikipedia.org/wiki?curid=2429291", "title": "Giacomo da Venezia", "text": "Biografia.\nSappiamo molto poco di Giacomo da Venezia. Si firmava \"Iacobus Veneticus Graecus\": sono state fatte varie congetture per spiegare quel \"Veneticus Graecus\" ma non si ancora se Giacomo fosse un greco cresciuto a Venezia o un veneziano cresciuto a Costantinopoli. Di certo, i suoi scritti mostrano che il suo latino \u00e8 influenzato dalla lingua greca \u00c8 possibile, ma non \u00e8 stato dimostrato con certezza, che abbia studiato filosofia a Costantinopoli. \nRoberto di Torigni, abate di Mont Saint-Michel tra il 1154 e il 1186, si riferisce a lui chiamandolo \u00abGiacomo chierico di Venezia\u00bb (\"Jacobus clericus de Venecia\"), il che \u00ab[...] pu\u00f2 significare che non fu mai importante nella gerarchia ecclesiastica, e probabilmente non fu mai ordinato sacerdote.\u00bb \n\u00c8 citato, insieme a Burgundio Pisano (avvocato e traduttore) e Mos\u00e8 da Bergamo (poeta e filologo), tra gli studiosi latini che parteciparono ad un dibattito teologico pubblico che ebbe luogo il 3 aprile 1136 a Costantinopoli tra il vescovo cattolico Anselmo da Havelberg e l'arcivescovo ortodosso Niceta da Nicomedia. \nStudi\u00f2 diritto canonico in Italia. Della sua attivit\u00e0 come canonista si conserva un consulto inviato nel 1148 all'arcivescovo di Ravenna vertente su una questione di precedenza che opponeva quest'ultimo all'arcivescovo di Milano, Mos\u00e8 di Vercelli. La controversia venne risolta da Papa Eugenio III nel Concilio di Cremona del 1148. Giacomo di Venezia cita sia autori latini che bizantini, mostra una solida competenza giuridica, ed \u00e8 abbastanza preparato da poter discutere davanti a un arcivescovo e al suo capitolo. \nTraduzioni di Aristotele.\nGiacomo da Venezia \u00e8 considerato il principale traduttore di Aristotele dal greco al latino del XII secolo. Gli sono state attribuite le prime traduzioni dal greco al latino della \"Fisica\", della \"Metafisica\" (ci sono pervenuti i libri da I a IV, 4, 1007 a31) e del \"De Anima\". Gli viene attribuita anche la traduzione di parti dei \"Parva Naturalia\" (in particolare la \"translatio vetus\" del \"De Morte et Vita\", del \"De Memoria\", del \"De juventute\" e del \"De respiratione\") e nuove versioni di parti dell'\"Organon\" gi\u00e0 tradotte da Boezio nel VI secolo: la \"Topica\" e le \"Confutazioni sofistiche\" (pervenuteci frammentariamente), gli \"Analitici Primi\" e \"Secondi\" (quest'ultima traduzione fu la pi\u00f9 utilizzata per tutto il Medioevo: ce ne sono pervenuti 275 manoscritti, a fronte dei solo otto delle altre tre traduzioni conosciute). Abbiamo anche frammenti di un suo commentario alle \"Confutazioni\" e agli \"Analitici Secondi\".\nApprendiamo dal prologo di una traduzione latina degli \"Analitici Secondi\" della met\u00e0 del XII secolo che i \"Maestri di Francia\" (forse quelli di Chartres o di Parigi) conoscevano in quel periodo le traduzioni di Giacomo da Venezia e le usavano nonostante fossero \"avvolte dalle tenebre dell'oscurit\u00e0\". Giovanni di Salisbury conosceva le traduzioni di Giacomo da Venezia e utilizz\u00f2 la sua versione degli \"Analitici secondi\" nel \"Metalogicon\" (1159). In una lettera a Riccardo, Arcidiacono di Coutances, gli chiede di fare delle copie delle opere di Aristotele che possiede, con spiegazioni dei passi difficili. Infatti sembra che Giacomo da Venezia avesse delle carenze nella conoscenza della grammatica e della mitologia greche. Un'altra ragione delle difficolt\u00e0 \u00e8 che le sue traduzioni sono molto letterali, vicine alla sintassi greca: quando una parola non ha un equivalente esatto in latino, prima fornisce il termine greco e poi un termine corrispondente in latino che da allora in avanti acquisisce un nuovo significato. Il vocabolario filosofico gli deve quindi molti termini tecnici.\nLa raccolta dei manoscritti della biblioteca dell'Abbazia di Mont-Saint-Michel, oggi conservata presso la biblioteca di Avranches contiene le pi\u00f9 antiche copie conosciute della maggior parte delle traduzioni attribuite a Giacomo da Venezia. Alcune di queste copie furono realizzate nello \"scriptorium\" dell'abbazia. Tutti i manoscritti risalgono alla seconda met\u00e0 del XII secolo, quando visse Roberto di Torigni, abate di Mont-Saint-Michel dal 1154 al 1186, il quale sembra aver avuto \u00abun ruolo di pioniere nella diffusione della nuova letteratura aristotelica\u00bb."}
{"id": "2429292", "revid": "287204", "url": "https://it.wikipedia.org/wiki?curid=2429292", "title": "Helene Berr", "text": ""}
{"id": "2429294", "revid": "1305772", "url": "https://it.wikipedia.org/wiki?curid=2429294", "title": "York River (Virginia)", "text": "Lo York River \u00e8 un fiume navigabile della Virginia negli Stati Uniti. La sua larghezza va dai 1,6 chilometri della foce ai 4,0 dell'estuario che si getta nella Baia di Chesapeake. Il suo bacino attraversa l'area di 17 contee della Virginia a nord ed a est di Richmond. Importantissimo nella storia degli Stati Uniti, fu il luogo dei primi insediamenti della Colonia della Virginia ed ebbe un ruolo significativo sia nella guerra d'indipendenza americana che nella guerra di secessione.\nEsso nasce a West Point, circa 64 chilometri ad est di Richmond, dalla confluenza del fiume Mattaponi e del fiume Pamunkey e si riversa nella Baia di Chesapeake in direzione sud-est, entrando nella baia a circa 8 chilometri da Yorktown."}
{"id": "2429295", "revid": "30610", "url": "https://it.wikipedia.org/wiki?curid=2429295", "title": "Zucchetti", "text": "Zucchetti \u00e8 un'azienda italiana, con sede a Lodi, che produce soluzioni software, hardware e servizi per aziende, banche, assicurazioni, professionisti e associazioni di categoria.\nStoria.\nNel 1977 lo studio del commercialista Domenico \"Mino\" Zucchetti, con sede a Lodi, realizz\u00f2 il primo software in Italia per l'elaborazione automatica delle dichiarazioni dei redditi. Il programma divenne un prodotto commercializzato su scala nazionale; allo scopo di gestire gli ordini, le vendite e i servizi di assistenza ai clienti, nel 1978 fu fondata l'azienda Zucchetti.\nFra gli anni ottanta e gli anni duemila, la societ\u00e0 estese progressivamente la propria presenza in altri settori, tra cui l\"'enterprise resource planning\", l'automazione industriale e la robotica, iniziando a operare anche su alcuni mercati esteri; mediante l'acquisizione di societ\u00e0 informatiche, nacque il Gruppo Zucchetti.\nDal 2008 il Gruppo Zucchetti \u00e8 guidato dai due figli del fondatore, Alessandro e Cristina, entrambi laureati in economia alla Bocconi.\nLe sedi.\nLa sede principale si trova a Lodi, in via Solferino 1.\nSul territorio italiano sono presenti sedi ad Ancona, Arezzo, Aulla, Bergamo, Bologna, Brescia, Chieti, Collecchio, Cosenza, Erba, Firenze, Genova, Gorgonzola, Gravina in Puglia, Milano, Modena, Napoli, Padova, Piacenza, Reggio Emilia, Bellaria-Igea Marina, Roma, Rovigo, Verona, Vicenza, Torino e Campoformido.\nAl di fuori dell'Italia, l'azienda ha sedi in Brasile, in Cina, in Francia, in Germania, in Romania, in Spagna, negli Stati Uniti d'America e in Svizzera."}
{"id": "2429296", "revid": "223320", "url": "https://it.wikipedia.org/wiki?curid=2429296", "title": "Storia della moda bizantina", "text": ""}
{"id": "2429297", "revid": "76963", "url": "https://it.wikipedia.org/wiki?curid=2429297", "title": "James Gartner", "text": "Ha avuto un ruolo in solo due film: in veste di regista in \"Glory Road\" (2006) e come produttore di \"The Last Leaf\" (1983)."}
{"id": "2429298", "revid": "474175", "url": "https://it.wikipedia.org/wiki?curid=2429298", "title": "Versalles (Buenos Aires)", "text": "Versalles (noto anche come Versailles) \u00e8 un quartiere della capitale argentina Buenos Aires. \nGeografia.\nVersalles \u00e8 situato nell'estremo ovest del territorio della Capitale Federale, presso il confine con la provincia di Buenos Aires segnato dall'imponente avenida General Paz. Confina a nord con Villa Real, ad est con Monte Castro e Villa Luro, a sud con Liniers e ad ovest con la localit\u00e0 di Ciudadela, nella provincia di Buenos Aires. \nIl quartiere \u00e8 delimitato dalle calles Nogoya, Irigoyen, dalle avenidas Juan B. Justo e General Paz. \u00c8 per superficie uno dei pi\u00f9 piccoli \"barrios\" della capitale argentina.\nStoria.\nNel 1911 la compagnia ferroviaria dell'Ovest di Buenos Aires decise di costruire un ramo verso una zona ancora spopolata e senza nome a nord del quartiere di Liniers dove un'impresa immobiliare aveva acquisito dei lotti per urbanizzarli. Il medico dell'impresa immobiliare, dottor Jos\u00e9 Guerrico, appena rientrato da un viaggio a Parigi, sugger\u00ec di chiamare il nuovo quartiere \"Versailles\"."}
{"id": "2429299", "revid": "1305772", "url": "https://it.wikipedia.org/wiki?curid=2429299", "title": "Battlefield (singolo)", "text": "Battlefield \u00e8 una canzone della cantante statunitense Jordin Sparks. La canzone \u00e8 stata pubblicata come primo singolo estratto dal secondo album omonimo della Sparks.\nIl singolo \u00e8 stato aggiunto al catalogo dell'iTunes Store statunitense il 12 maggio 2009. La Sparks ha eseguito la prima performance live della canzone il giorno successivo nella puntata del talent show American Idol."}
{"id": "2429300", "revid": "599013", "url": "https://it.wikipedia.org/wiki?curid=2429300", "title": "Kaayla Chones", "text": "Carriera.\nNella WNBA ha giocato con le Washington Mystics e le Seattle Storm e ha disputato alcune partite nel precampionato con le Los Angeles Sparks. In Serie A1 ha vestito la maglia della Pallacanestro Ribera.\n\u00c8 figlia di Jim Chones. Secondo il suo allenatore a Ribera, Francesco Paolo Anselmo, Chones \u00e8 \u00ab\"un pivot atipico. [Nella squadra] \u00e8 la pi\u00f9 dotata e quella che ha pi\u00f9 conoscenza ed esperienza nella pallacanestro.\".\u00bb\nStatistiche.\n\"Dati aggiornati al 31 maggio 2009.\""}
{"id": "2429302", "revid": "767487", "url": "https://it.wikipedia.org/wiki?curid=2429302", "title": "Great Tits Heat!", "text": "Great Tits Heat! \u00e8 il primo album del gruppo musicale italiano The Bastard Sons of Dioniso, pubblicato nel 2006, quando la band non era ancora nota al grande pubblico. Tutte le tracce sono state scritte dai The Bastard Sons of Dioniso.\nIl disco.\nIl titolo dell'album in italiano significa \"grosse tette riscaldano\" e gioca sull'assonanza con l'espressione in lingua inglese \"greatest hits\", tipico titolo di una raccolta di brani musicali."}
{"id": "2429304", "revid": "339392", "url": "https://it.wikipedia.org/wiki?curid=2429304", "title": "Moda dell'antica Roma", "text": ""}
{"id": "2429306", "revid": "486946", "url": "https://it.wikipedia.org/wiki?curid=2429306", "title": "Power-Pill", "text": ""}
{"id": "2429308", "revid": "174925", "url": "https://it.wikipedia.org/wiki?curid=2429308", "title": "Repubblica delle Molucche", "text": ""}
{"id": "2429318", "revid": "339392", "url": "https://it.wikipedia.org/wiki?curid=2429318", "title": "Rivoluzione del cedro", "text": ""}
{"id": "2429322", "revid": "74801", "url": "https://it.wikipedia.org/wiki?curid=2429322", "title": "Harold Dow Bugbee", "text": "Originario del Massachusetts, si trasfer\u00ec presto in Texas, dove divenne uno dei maggiori pittori locali. Nei suoi quadri rappresentava soprattutto scene di vita nelle Grandi Pianure americane."}
{"id": "2429328", "revid": "767487", "url": "https://it.wikipedia.org/wiki?curid=2429328", "title": "Numero di Wolf", "text": "Il numero di Wolf (conosciuto anche come numero internazionale di macchie solari, numero relativo di macchie solari o numero di Zurigo) \u00e8 una quantit\u00e0 che misura il numero di macchie solari e gruppi di macchie solari presenti sulla superficie del sole.\nL'idea di cominciare a contare le macchie solari fu di Rudolf Wolf nel 1849 a Zurigo, la procedura che lui cominci\u00f2 mantenne il suo nome (o anche quello del luogo). La combinazione di macchie solari e il loro raggruppamento \u00e8 necessario per compensare la variazione nell'osservazione di piccole macchie solari.\nQuesto numero \u00e8 stato registrato dagli studiosi per circa 300 anni. \u00c8 stato scoperto che l'attivit\u00e0 delle macchie solari \u00e8 ciclica con un periodo variabile tra i 9,5 e gli 11 anni. Questa ciclicit\u00e0 \u00e8 stata notata per la prima volta da Heinrich Schwabe nel 1843.\nIl numero relativo di macchie solari \u00e8 dato dalla formula:\ndove \"R\" \u00e8 il numero relativo di macchie, \"s\" \u00e8 il numero delle singole macchie, \"g\" \u00e8 il numero di gruppi di macchie e \"k\" \u00e8 un fattore che varia per il luogo e lo strumento di osservazione."}
{"id": "2429330", "revid": "729019", "url": "https://it.wikipedia.org/wiki?curid=2429330", "title": "Airco DH.16", "text": "L'Airco DH.16 fu un aereo da trasporto civile, passeggeri e cargo, monomotore biplano, sviluppato dall'azienda aeronautica britannica de Havilland Aircraft Company\nProgettato dal proprietario dell'azienda Geoffrey de Havilland per il nascente mercato dell'aviazione commerciale fu una rielaborazione dell'Airco DH.9A militare, adattato per trasportare quattro passeggeri pi\u00f9 il pilota.\nStoria del progetto.\nAlla fine della prima guerra mondiale ci si ritrov\u00f2 con un grande numero di aerei militari eccedenti tanto che questo fatto limit\u00f2 di molto la nascita di nuovi velivoli prettamente civili perch\u00e9 erano i mezzi militari gi\u00e0 esistenti ad essere adattati ai nuovi scopi privati. Infatti il DH.16 fu una nuova versione del DH.9A, riprogettato con una nuova fusoliera e una cabina chiusa con quattro posti a sedere. Il primo prototipo vol\u00f2 all'aerodromo di Hendon nel marzo 1919 e successivamente furono realizzati in tutto nove esemplari, dei quali otto furono consegnati all'Aircraft Transport &amp; Travel Limited (AT&amp;T) che gli utilizz\u00f2 per voli civili sulla rotta Londra-Parigi inaugurata il 25 agosto 1919. Il velivolo restante fu venduto ad una compagnia aerea argentina con sede a Buenos Aires, la River Plate Aviation Company, che lo utilizz\u00f2 sulla rotta Buenos Aires-Montevideo.\nL'Aircraft Transport &amp; Travel Limited utilizz\u00f2 tale aereo anche per conto della KLM, inaugurando una rotta aerea tra Londra e Amsterdam; il velivolo siglato come \"G-EALU\" effettu\u00f2 il primo volo tra le due citt\u00e0 il 17 maggio 1920. Successivamente la AT&amp;T chiuse e i sette aerei rimanenti furono lasciati in magazzino. Di questi due furono riutilizzati per la consegna di giornali mentre gli altri cinque furono demoliti. Solo uno si schiant\u00f2 al suolo, causando la morte del pilota, il 10 gennaio 1923.\nVersioni.\nI primi sei velivoli furono equipaggiati con il motore Rolls-Royce Eagle VIII da 320 hp, i successivi tre ebbero il pi\u00f9 potente motore Napier Lion da 450 hp."}
{"id": "2429331", "revid": "200679", "url": "https://it.wikipedia.org/wiki?curid=2429331", "title": "Neo-plasticismo", "text": ""}
{"id": "2429333", "revid": "200679", "url": "https://it.wikipedia.org/wiki?curid=2429333", "title": "Neo plasticismo", "text": ""}
{"id": "2429335", "revid": "767487", "url": "https://it.wikipedia.org/wiki?curid=2429335", "title": "Dry County", "text": "Dry County \u00e8 una canzone dei Bon Jovi, scritta da Jon Bon Jovi. \u00c8 stata estratta come sesto e ultimo singolo dal quinto album in studio del gruppo, \"Keep the Faith\", nel marzo del 1994. Si tratta del brano pi\u00f9 lungo tra quelli realizzati dalla band, con una durata di quasi 10 minuti, anche se nella sua versione promozionale \u00e8 stato ridotto a circa 6 minuti. Ha raggiunto il nono posto della Official Singles Chart nel Regno Unito.\nInformazioni sulla canzone.\nIl testo della canzone tratta del declino dell'industria petrolifera negli Stati Uniti e dei suoi effetti su coloro che vi lavoravano. Jon Bon Jovi scrisse il brano nell'estate del 1991, insieme a \"Bed of Roses\", mentre girava in moto per le zone dell'Arizona, nel pi\u00f9 completo anonimato.\nCome diverse altre canzoni dell'album \"Keep the Faith\", si tratta di una ballad epica dal ritmo incalzante e crescente, contenente diversi assoli di vari strumenti, sulla scia di altre lunghe canzoni rock epiche come \"Free Bird\", \"Child in Time\", \"Stairway to Heaven\", \"Telegraph Road\", \"November Rain\", \"I Want You (She's So Heavy)\" e \"Jungleland\".\nEsibizioni dal vivo.\nNonostante sia una dei pezzi preferiti dai fans del gruppo, il brano \u00e8 stato suonato dal vivo con regolarit\u00e0 soltanto durante il \"Keep the Faith Tour\" e il \"These Days Tour\". Infatti, quando i Bon Jovi hanno eseguito la canzone il 13 maggio 2006 durante la prima data europea del loro \"Have a Nice Day Tour\" a D\u00fcsseldorf, erano gi\u00e0 passati dieci anni dalla sua ultima apparizione live; il brano ha continuato ad essere proposto sporadicamente in qualche altra occasione durante lo stesso tour, oltre che nei successivi \"Lost Highway Tour\" e \"The Circle Tour\". Non sono rari nei concerti dei Bon Jovi cartelli di fan che incitano il gruppo a suonare \"Dry County\". Allo Stadio Friuli di Udine, il 17 luglio 2011, \u00e8 stata eseguita dal vivo la versione lunga originale, con gran sorpresa del pubblico presente che ha notevolmente apprezzato l'intensit\u00e0 della performance. \u00c8 stata anche suonata nel concerto allo Stadio San Siro di Milano il 29 giugno 2013, con l'assolo di chitarra eseguito dal sostituto di Richie Sambora, Phil X.\nQuando eseguita dal vivo, durante il secondo assolo di chitarra, il cantante Jon Bon Jovi ha diverse volte inserito un monologo sull'amarezza della vita in generale.\nVideo musicale.\nIl video musicale della canzone mostra principalmente il gruppo esibirsi nel mezzo di un'area deserta. Vengono messe a confronto le due facce della vita: la povert\u00e0 di alcuni posti disagiati, in cui la gente patisce dei problemi del mondo, e la ricchezza di citt\u00e0 quali Las Vegas, consumate dal materialismo. Il video si apre citando la frase di Sigmund Freud: \"All men are heroes in dreams\" (\"tutti gli uomini sono eroi nei sogni\").\nTracce.\nLe tracce dal vivo sono state registrate al Count Basy Theater di Red Bank, in New Jersey, il 20 dicembre 1993; fa eccezione \"Dry County\" registrata al National Bowl di Milton Keynes, in Inghilterra, il 19 settembre 1993."}
{"id": "2429339", "revid": "74801", "url": "https://it.wikipedia.org/wiki?curid=2429339", "title": "Charles Franklin Reaugh", "text": "Ha realizzato numerosi disegni e dipinti ispirati alle Grandi Pianure e al Sud-ovest degli Stati Uniti."}
{"id": "2429340", "revid": "300067", "url": "https://it.wikipedia.org/wiki?curid=2429340", "title": "Dionigi Besozzi", "text": "Conta una presenza in Nazionale.\nNel dicembre 1929 gioc\u00f2 con la maglia dell'A.S. Ambrosiana un'amichevole contro una selezione catalana a Barcellona."}
{"id": "2429344", "revid": "474175", "url": "https://it.wikipedia.org/wiki?curid=2429344", "title": "Monte Castro", "text": "Monte Castro \u00e8 un quartiere (\"barrio\") occidentale di Buenos Aires capitale argentina, appartenente al 10\u00ba comune (distretto). I suoi confini sono: \"Av. Alvarez Jonte , Av. Lope de Vega, San Juan Agust\u00edn Garc\u00eda, Joaqu\u00edn V. Gonz\u00e1lez S., S. Baigorri, Irigoyen e S.\" Si trova in una delle zone pi\u00f9 alte della citt\u00e0.\nIl suo nome deriva da un vecchio proprietario di queste terre, don Pedro Fern\u00e1ndez de Castro, che ha acquistato questi terreni nel 1703. Muore pochi giorni dopo, e sua figlia Ana ha ereditato questi campi.\nSport.\nLa principale societ\u00e0 sportiva presente nel quartiere \u00e8 il Club Atl\u00e9tico All Boys, che disputa le sue partite interne presso lo stadio Islas Malvinas, situato anch'esso a Monte Castro. Originariamente il club sorse nel limitrofo \"barrio\" di Floresta, salvo poi trasferirsi nella sede attuale nel 1924."}
{"id": "2429352", "revid": "1427733", "url": "https://it.wikipedia.org/wiki?curid=2429352", "title": "Arsenal Football Club 1993-1994", "text": "Questa voce raccoglie le informazioni riguardanti l'Arsenal Football Club nelle competizioni ufficiali della stagione 1993-1994."}
{"id": "2429357", "revid": "195739", "url": "https://it.wikipedia.org/wiki?curid=2429357", "title": "Ali Al Sistani", "text": ""}
{"id": "2429363", "revid": "116740043", "url": "https://it.wikipedia.org/wiki?curid=2429363", "title": "Johann Rudolf Wolf", "text": "Biografia.\nNato vicino a Zurigo, Wolf studi\u00f2 nelle universit\u00e0 di Zurigo, Vienna e Berlino. Encke fu uno dei suoi insegnanti. Wolf divenne professore di astronomia all'Universit\u00e0 di Berna nel 1844 e direttore dell'Osservatorio di Berna nel 1847. Nel 1855 accett\u00f2 la cattedra di astronomia sia all'Universit\u00e0 di Zurigo che al Politecnico federale di Zurigo.Introdusse nel 1848 il numero relativo di wolf [R=K x (10G+M)] per determinare una stima dell'attivit\u00e0 solare."}
{"id": "2429365", "revid": "599013", "url": "https://it.wikipedia.org/wiki?curid=2429365", "title": "Mark Paston", "text": ""}
{"id": "2429371", "revid": "599013", "url": "https://it.wikipedia.org/wiki?curid=2429371", "title": "Raio Piiroja", "text": "Carriera.\nClub.\nHa iniziato la carriera professionista nella squadra della sua citt\u00e0 natale, il Tervis P\u00e4rnu. Nel 1997, essa ha cambiato nome, diventando Lelle. \u00c8 successivamente stato ingaggiato dal . Nel 2003, \u00e8 passato al V\u00e5lerenga in prestito, per tornare poi al Flora Tallinn. Nel 2004, \u00e8 tornato a titolo definitivo in Norvegia, firmando un contratto per il Fredrikstad. Nel 2006, ha segnato una doppietta nella finale dell'edizione stagionale della coppa nazionale. Il Fredrikstad si \u00e8 imposto per tre a zero sul Sandefjord.\nNazionale.\nPiiroja ha indossato la divisa dell' per 110 volte: solitamente, giocava in difesa in coppia con Andrei Stepanov. \u00c8 stato il capitano della Nazionale estone, successore in questo ruolo di Mart Poom."}
{"id": "2429372", "revid": "185138", "url": "https://it.wikipedia.org/wiki?curid=2429372", "title": "Rudolf Wolf", "text": ""}
{"id": "2429376", "revid": "155634", "url": "https://it.wikipedia.org/wiki?curid=2429376", "title": "Torneo di Wimbledon 2009 - Singolare maschile", "text": "Il detentore del titolo Rafael Nadal non ha potuto difenderlo a causa di un infortunio.\nRoger Federer ha battuto in finale Andy Roddick 5-7, 7-6, 7-6, 3-6, 16-14 aggiudicandosi il suo 15\u00ba titolo Slam e superando il record di Pete Sampras.\nTeste di serie.\nGiocatori che hanno ricevuto una wildcard per tabellone principale.\nGiocatori che hanno ricevuto una wildcard:\nGiocatori che hanno ricevuto una wildcard per le qualificazioni:\nQualificazioni.\nGiocatori passati dalle qualificazioni"}
{"id": "2429377", "revid": "122579116", "url": "https://it.wikipedia.org/wiki?curid=2429377", "title": "Isabel Rey", "text": "Biografia.\nIl soprano valenziano Isabel Rey \u00e8 una dei pochi artisti spagnoli che ha collaborato assiduamente con il Festival di Salisburgo.\nIl suo repertorio include pi\u00f9 di 55 opere differenti a cui recentemente ha incorporato ruoli come quelli di Margherite di \"Faust\", Die G\u00e4nsemagd di \"Die K\u00f6nigskinder\" (Humperdinck), Blanche de \"I dialoghi delle Carmelitane\" e Amelia di \"Simon Boccanegra\".\nNata a Valencia, comincia la sua formazione musicale a sei anni con Pepe Dom\u00e9nech Part, entrando a far parte, due anni pi\u00f9 tardi, del gruppo Peque\u00f1os Cantores di Valencia. Nel Conservatorio della sua citt\u00e0 natale inizia gli studi di canto con Ana Luisa Chova, ricevendo il Premio Extraordinario de fin de Carrera. Approfondisce la sua formazione con Tatiana Menotti e Juan Oncina, oltre a lavorare in master class con Alfredo Kraus, Montserrat Caball\u00e9, Renata Scotto e Ileana Cotrubas. Dopo aver vinto il Concorso Internazionale di Canto di Bilbao, Isabel Rey debutt\u00f2 nel ruolo protagonista di \"La sonnambula\" (Bellini) nel 1987: il suo debutto internazionale arriva nel 1988 con \"Les contes d'Hoffmann\" (Olympia) nell'Opera di Liegi (Belgio), con la cui compagnia realizza una tourn\u00e9e in Russia. L'anno seguente sale per la prima volta sullo scenario della Konzerthaus di Vienna (Exsultate, Jubilate, Mozart), citt\u00e0 nella quale, l'anno seguente, partecipa nella poco divulgata opera del genio di Salisburgo \"Ascanio in Alba\".\nIl suo interesse per la poesia si \u00e8 concretizzato con la pubblicazione di un libro con testi scritti da lei stessa, alcuni dei quali sono stati trasformati in cicli di canzoni dai compositori Antoni Parera e Ant\u00f3n Garc\u00eda Abril.\nDiscografia.\nIsabel Rey \u00e8 una collaboratrice abituale della Fondazione Jos\u00e9 Carreras per la Lotta contro la Leucemia e madrina della Fondazione Clar\u00f3s contro la sordit\u00e0."}
{"id": "2429378", "revid": "767487", "url": "https://it.wikipedia.org/wiki?curid=2429378", "title": "Ahmed Said", "text": "Statistiche.\nPresenze e reti nei club.\n\"Statistiche aggiornate al 30 giugno 2017.\""}
{"id": "2429385", "revid": "484362", "url": "https://it.wikipedia.org/wiki?curid=2429385", "title": "Taglio Nuovo", "text": "Il Taglio Nuovo o Canale (Taglio) di Mirano (30), \u00e8 il canale artificiale,di tipo pensile che convoglia le acque del fiume Muson Vecchio al Naviglio del Brenta.\nFu scavato tra il 1604 e il 1613, tagliando letteralmente (da qui il nome) in senso ortogonale sette altri corsi d'acqua. Partendo da Mirano verso Mira Taglio si incrociano \nlo scolo Menegon (nc) , il fiume Lusore (209), lo scolo Cesenego (nc), lo scolo Comuna (1030), il fiume Pionca (223), la roggia Tergolino (898) e il rio Serraglio (720) .\nLe acque di questi corsi d'acqua passano al di sotto del suo letto per mezzo di sifoni.\nInizia dal \"bacino di sotto\" di Mirano passa per Marano Veneziano e raggiunge il Naviglio del Brenta a Mira Taglio. La via d'acqua \u00e8 proseguita poi dal Taglio Novissimo, che da Mira Taglio raggiunge la Laguna Veneta a nord di Chioggia.\nIl Canale di Mirano era navigabile con un solo tipo di barche, che furono chiamate \"barche di Mirano\" -\nDopo la sua realizzazione, il vecchio letto del Muson \u00e8 stato occupato dal Rio Cimetto."}
{"id": "2429386", "revid": "83549", "url": "https://it.wikipedia.org/wiki?curid=2429386", "title": "Replicazione circolo rotante", "text": ""}
{"id": "2429388", "revid": "599013", "url": "https://it.wikipedia.org/wiki?curid=2429388", "title": "Ahmed Khairy", "text": ""}
{"id": "2429392", "revid": "775372", "url": "https://it.wikipedia.org/wiki?curid=2429392", "title": "Pasquale Lamorte", "text": "Carriera politica.\nDeputato al Parlamento nelle Legislature VII-VIII-IX-X-XI \u00e8 stato componente della Commissione Trasporti, Poste e Telecomunicazioni.\nNella X Legislatura \u00e8 eletto Vice Presidente e nella XI Legislatura \u00e8 eletto Presidente della stessa Commissione.\nNel 1983 \u00e8 nominato Sottosegretario di Stato per gli Interventi Straordinari nel Mezzogiorno nel primo Governo Craxi. Confermato nel II Governo Craxi.\nNel 1987 \u00e8 nominato Sottosegretario di Stato al Ministero dell'Industria (VI Governo Fanfani).\nCarriera professionale.\nDal 1977 al 1994 \u00e8 eletto Presidente della Federazione Regionale dell'Artigianato in Basilicata - Confartigianato.\n\u00c8 stato componente della Consulta Regionale per l'Artigianato.\nDal 1994 al 2006 \u00e8 Direttore della Federazione Regionale dell'Industria di Basilicata - Confindustria.\n\u00c8 componente del Comitato Misto della Cabina di Regia (D.G.R. n. 502/96).\n\u00c8 componente dell'Assemblea del C.R.E.L. (L.R. n. 51/97).\nDa maggio 1999 ad aprile 2015 \u00e8 presidente della Camera di Commercio di Potenza.\nDa maggio 1999 al 2009 e dal 2012 ad aprile 2015 \u00e8 presidente di Unioncamere Basilicata.\nDal luglio 2000 \u00e8 componente del Comitato di Presidenza di Unioncamere con la delega al Mezzogiorno.\nDal 2003 al 2006 \u00e8 Vice Presidente di Unioncamere.\nDal 2007 \u00e8 componente del Comitato di Presidenza di Unioncamere in qualit\u00e0 di Consigliere Delegato e responsabile dell'Osservatorio Nazionale Istituzioni, Decentramento e Sussidiariet\u00e0.\nComponente Cda di Infocamere.\nComponente Cda di Retecamere.\nDal luglio del 2009 per un triennio \u00e8 di nuovo Vice Presidente nazionale di Unioncamere.\nDa marzo 2015 \u00e8 componente del Consiglio di amministrazione della Fondazione Istituto Guglielmo Tagliacarne."}
{"id": "2429393", "revid": "298055", "url": "https://it.wikipedia.org/wiki?curid=2429393", "title": "Rebecca Harper (The Latest Buzz)", "text": ""}
{"id": "2429398", "revid": "367445", "url": "https://it.wikipedia.org/wiki?curid=2429398", "title": "Matrimonio wiccan", "text": ""}
{"id": "2429399", "revid": "1442080", "url": "https://it.wikipedia.org/wiki?curid=2429399", "title": "Kasey Wehrman", "text": "Carriera.\nGiocatore.\nClub.\nWehrman ha iniziato la carriera nel suo paese, militando nei Brisbane Strikers e nel Perth Glory. \u00c8 poi arrivato in Norvegia, per giocare con il Moss. Nel 2003, \u00e8 stato ingaggiato dal Lillestr\u00f8m, squadra in cui \u00e8 rimasto per quattro anni. Dal 2007, \u00e8 un calciatore del Fredrikstad. Il 31 agosto 2009, \u00e8 stato prestato al Lyn Oslo per il resto della stagione. Nel 2008, \u00e8 stato protagonista di tante voci, che lo avrebbero voluto vicino a diversi club australiani, quali Brisbane Roar, Perth Glory, Melbourne Victory e Gold Coast United.\nNazionale.\nWehrman ha giocato sia per l' che per l', oltre alla Nazionale maggiore. Nel 1998, ha infatti debuttato per l', in una sfida contro le , a Brisbane. \u00c8 stato incluso a sorpresa nella lista dei convocati per un match amichevole contro il , a cinque anni dall'ultima apparizione.\nAllenatore.\nIl 6 dicembre 2014, \u00e8 stato nominato assistente allenatore di Espen Olsen allo Str\u00f8mmen. Il 28 aprile 2016 \u00e8 stato nominato nuovo tecnico dell'\u00d8rn-Horten.\nIl 21 dicembre 2017 \u00e8 tornato allo Str\u00f8mmen, sempre in veste di assistente di Olsen.\nIl 15 dicembre 2021 \u00e8 stato reso noto che Wehrman sarebbe diventato il nuovo allenatore dello Str\u00f8mmen, appena retrocesso in 2. divisjon, a partire dal 1\u00ba gennaio 2022."}
{"id": "2429400", "revid": "57342", "url": "https://it.wikipedia.org/wiki?curid=2429400", "title": "BAFTA ai migliori effetti speciali", "text": "Il BAFTA ai migliori effetti speciali (\"BAFTA Film Award for Best Visual Effects\" o \"Best Special Effects\") \u00e8 un premio annuale, promosso dal BAFTA a partire dal 1982."}
{"id": "2429402", "revid": "287204", "url": "https://it.wikipedia.org/wiki?curid=2429402", "title": "Strada incavata", "text": "Un sentiero o via o strada incavata (in inglese sunken lane oppure hollow way; in francese chemin creux; in tedesco Hohlweg) \u00e8 una strada la cui pavimentazione ha ceduto nel tempo fino a pervenire a un livello significativamente pi\u00f9 basso rispetto al terreno che si distende lungo i suoi lati. Queste strade vengono a crearsi in modo incrementale a causa dell'erosione, non solo quella dovuta all'acqua, ma anche in seguito al traffico. Alcune sono molto antiche con evidenti origini romane o dell'et\u00e0 del ferro; altre, come le \"Deep Hill Ruts\" a Guernsey, Wyoming, si svilupparono nello spazio di uno o due decenni. \nLaddove gli antichi tracciati stradali sono caduti in disuso, la copertura della vegetazione sovrastante e i segni superficiali delle\" vie incavate\" attraverso la foresta possono essere l'unica testimonianza della loro esistenza precedente. Nelle strade in disuso che corrono lungo i crinali della Germania centrale, le strade incavate spesso marcavano i pendii. \nI banchi di terreno sui lati della strada talvolta raggiungevano la sommit\u00e0 delle siepi e degli alberi, dando l'impressione di una galleria che circondava il viaggiatore. Poich\u00e9 il piano stradale \u00e8 limitato dai cumuli laterali, le strade incavate in genere consentono il passaggio di un solo veicolo; cio\u00e8, esse sono, per dirla con il termine inglese, \"single track roads\", ovvero strade a doppio senso di marcia ma che non consentono abbastanza spazio, a causa della limitata larghezza, per l'incrocio di due autoveicoli, tranne in alcuni tratti pi\u00f9 ampi disposti lungo la strada, necessari a volte anche per invertire il senso di marcia. Nella Germania Centrale sono state osservate delle \"doppie carreggiate\" con due canali da un lato all'altro dove il tracciato stradale era usato cos\u00ec pesantemente che ci si \u00e8 trovati nella necessita di dedicare una strada a senso unico per ogni direzione.\nFino a oggi, alcuni scrittori hanno supposto che i cumuli di terreno bassi siano stati deliberatamente creati con palette allo scopo di rinchiudere il bestiame, ma non esiste nessuna prova di ci\u00f2, e in ogni caso, l'accumulo di terreno ai lati delle strada appare soltanto in modo intermittente in alcuni tipi di suolo. Quando inghiaiate, \u00e8 improbabile che le vie incavate vengano erose sempre pi\u00f9 a fondo.\nNel Regno Unito.\nLe \"sunken lanes\" sono feature caratteristiche del paesaggio dell'Inghilterra meridionale, specialmente nelle aree dove appaiono le \"arenarie verdi\" (greensand) del Nord e South Downs, e il Weald. \nMentre molte \"sunken lanes\" sono attualmente inghiaiate, alcune sono ancora green lanes non asfaltate, tipicamente adesso designate come \"bridleways\". Alcune \"sunken lanes\" meno frequentate sono aperte al traffico veicolare, sebbene il potenziale considerevole di erosione in aumento faccia s\u00ec che tale uso venga sempre pi\u00f9 limitato. \nIn Germania.\nUna delle pi\u00f9 grandi reti stradali di questo tipo in Germania si trova nelle municipalit\u00e0 di Alsheim e Mettenheim nella Renania-Palatinato, con oltre 30\u00a0km di sentiero; alcune di queste strade possono essere profonde anche 5 metri."}
{"id": "2429405", "revid": "1431409", "url": "https://it.wikipedia.org/wiki?curid=2429405", "title": "Ahmed Fathi", "text": "Icona del calcio egiziano, con la selezione dei \"Faraoni\" - con cui vanta 135 presenze, si \u00e8 laureato Campione d'Africa per tre edizioni consecutive.\nPilastro della rosa dell'Al-Ahly, con la societ\u00e0 egiziana - parentesi intervallata dalle esperienze in Inghilterra e Medio Oriente - ha vinto 22 trofei, tra cui undici campionati egiziani (12, incluso quello vinto con l'Ismaily) e tre Coppe dei Campioni d'Africa.\nCaratteristiche tecniche.\nTerzino destro, in grado di fornire - grazie alla propria versatilit\u00e0 - pi\u00f9 soluzioni al proprio allenatore. In caso di necessit\u00e0 \u00e8 stato infatti adattato a vertice basso di centrocampo o a difensore centrale. Tra le sue doti spiccano corsa, precisione nei cross e senso della posizione.\nCarriera.\nClub.\nIl 24 gennaio 2007 - dopo aver trascorso cinque stagioni e mezzo nell'Ismaily - viene tesserato dallo Sheffield United per 700.000 sterline, firmando un contratto di tre anni e mezzo. Esordisce in Premier League il 10 febbraio contro il Tottenham, subentrando al 72' al posto di Colin K\u00e2z\u0131m-Richards.\nIl 10 settembre 2007 passa all'Al-Ahly per 675.000 sterline, sottoscrivendo un contratto quadriennale. Impossibilitato a giocare con gli egiziani fino a gennaio, il 26 settembre viene ceduto in prestito al Kazma, in Kuwait.\nIl 31 gennaio 2013 passa in prestito per sei mesi all'Hull City, in Championship. Esordisce con i \"Tigers\" il 16 febbraio in Hull City-Charlton (1-0), sostituendo Paul McShane al 57'. Conclude l'annata - terminata con la promozione in Premier League - con 7 presenze.\nIl 28 luglio 2015 - dopo una breve parentesi in Qatar - torna a indossare la divisa dell'Al-Ahly, legandosi alla societ\u00e0 egiziana per mezzo di un contratto valido fino al 2018. L'11 aprile 2020 si accorda a parametro zero con il Pyramids.\nNazionale.\nEsordisce con la selezione dei \"Faraoni\" il 16 dicembre 2002 contro gli Emirati Arabi Uniti in amichevole, subentrando nella ripresa al posto di Hany Said. Nel 2003 ha preso parte ai Mondiali Under-20, disputati negli Emirati Arabi Uniti.\nPrende parte alla Coppa d'Africa 2006, disputata in Egitto. Nel corso della manifestazione viene schierato in due occasioni, tra cui la finale vinta contro la Costa d'Avorio ai calci di rigore. Sotto la guida di Hassan Shehata, parteciper\u00e0 anche alle due successive edizioni, vinte dagli egiziani. Nel 2012 prende parte alle Olimpiadi di Londra con la selezione olimpica.\nIl 4 gennaio 2017 il CT H\u00e9ctor C\u00faper lo inserisce nella lista dei 23 convocati che prenderanno parte alla Coppa d'Africa 2017.\nViene incluso dallo stesso C\u00faper nella lista dei 23 convocati per il Mondiale 2018 dov'\u00e8 il capitano della squadra che mancava da 28 anni a un Mondiale; tuttavia nella seconda partita della selezione nordafricana contro la Russia padrona di casa (la prima era stata persa all'ultimo contro l'Uruguay per 1-0) si rende protagonista di un autogol che d\u00e0 il provvisorio 1-0 ai russi che vinceranno la sfida 3-1 eliminando l'Egitto dai Mondiali.\nStatistiche.\nPresenze e reti nei club.\n\"Statistiche aggiornate al 25 agosto 2021.\"\nCronologia presenze e reti in nazionale.\n "}
{"id": "2429411", "revid": "352448", "url": "https://it.wikipedia.org/wiki?curid=2429411", "title": "Hollow way", "text": ""}
{"id": "2429412", "revid": "729019", "url": "https://it.wikipedia.org/wiki?curid=2429412", "title": "Al-Amin", "text": "La figura di Mu\u1e25ammad \"al-Am\u012bn\", sesto califfo abbaside, non ha certamente goduto di grande favore nell'ambito della storiografia islamica, sebbene sia difficile distinguere, nell'opera degli storici, le valutazioni oggettive dalla naturale accondiscendenza verso il vincitore (in questo caso il fratello al-Ma\u02bem\u016bn) dai suoi effettivi limiti.\nBiografia.\nAl-Am\u012bn nacque da H\u0101r\u016bn al-Rash\u012bd e da Zubaidah bint Ja'far, discendente del secondo califfo della stessa dinastia abbaside, potendo quindi vantare, unico fra i califfi abbasidi, discendenza hascemita da parte tanto paterna quanto materna. Tale prerogativa gli sarebbe comunque valsa la designazione a successore del padre anche se (come dicono certe fonti, forse non disinteressate) il fratello al-Ma\u02bem\u016bn era nato circa sei mesi prima di lui, ma partorito da una schiava persiana, di nome Mar\u0101jil.\nLa contrapposizione etnica \u00e8 uno dei \"topoi\" della storiografia islamica, influenzata anch'essa dal fenomeno della cosiddetta \"Shu\u02bf\u016bbiyya\", che volle considerare i due fratelli come i campioni, rispettivamente, dell'arabismo e dell'iranismo. \nH\u0101r\u016bn al-Rash\u012bd allev\u00f2 comunque i due figli nello stesso identico modo, fornendo loro i migliori istitutori dell'epoca, tanto che appartiene al mondo della fantasia faziosa della \"Shu\u02bf\u016bbiyya\" il voler considerare un giovane colto e giudizioso al-Ma\u02bem\u016bn e un rozzo e gaudente giovinastro al-Amin.\nGli Atti di Mecca.\nPer evitare futuri dissensi (che puntualmente si verificarono), il padre dispose con i cosiddetti \"Atti di Mecca\" che, alla sua morte, ad al-Ma\u02bem\u016bn andasse in esclusivo governo la ricca provincia del Khorasan e ad al-Amin il resto del Califfato, imponendo ai due speciali consiglieri dei figli - al-Fa\u1e0dl b. Rab\u012b\u02bf, per al-Am\u012bn, e al-Fa\u1e0dl b. Sahl per al-Ma\u02bem\u016bn - la leale osservanza delle sue volont\u00e0. H\u0101r\u016bn ordin\u00f2 anche che, in caso di morte di al-Am\u012bn, il Califfato andasse ad al-Ma\u02bem\u016bn.\nLa cronaca di al-\u1e6cabar\u012b, che si concentra pi\u00f9 sulle guerre che sulla figura del califfo in s\u00e9, ci d\u00e0 tuttavia un altro indizio dell'attivo ruolo svolto dai due visir nel far divampare la guerra civile. \nAlla morte del padre, avvenuta a T\u016b\u1e63, pare infatti che al-Am\u012bn, non appena diventato califfo, avesse incaricato al-Fadl b. Rab\u012b\u02bf di provvedere a che le casse degli stipendi militari che H\u0101r\u016bn aveva portato con s\u00e9 per reprimere una rivolta in Transoxiana tornassero a Baghdad al fine di elargire generosi donativi alle truppe, col desiderio d'ingraziarsele. \nUna volta eseguito l'ordine, lo stesso al-Fa\u1e0dl ricevette da al-Ma\u02bem\u016bn l'ordine di consegnargli l'eredit\u00e0 personale del califfo defunto, cosa che ovviamente non fu in grado di fare. Da questo momento in poi, suggerisce Tabari, al-Fa\u1e0dl brig\u00f2 perch\u00e9 al-Ma\u02bem\u016bn venisse spogliato del diritto alla successione, per il timore di possibili ritorsioni dopo la sua ascesa al trono.\nSecondo Tabari, al-Am\u012bn non avrebbe concepito autonomamente la decisione di destituire il fratello, ma si sarebbe lasciato circuire dal proprio scaltro vizir. Si tratta di una lettura dei fatti opinabile, visto che lo stesso storico riporta, pi\u00f9 avanti, notizie sui dissensi di natura politico-amministrativa intercorsi fra i due fratelli. Altri testi, ad esempio quello di Kennedy, ci descrivono anche al-Ma\u02bem\u016bn come un giovane principe indeciso sul da farsi e dotato di scarse forze, fino all'intrigante intervento del suo visir al-Fa\u1e0dl b. Sahl, che gli fece stringere un \u201cpatto di ferro\u201d con i notabili persiani.\nAl-Am\u012bn, inizialmente, senza violare gli \"Atti di Mecca\", richiam\u00f2 a Baghdad dal fronte con l'Impero bizantino un altro loro fratello, al-Q\u0101sim, e fece inserire il nome del figlio Musa (cui diede il \"laqab\" di al-N\u0101tiq bi-l-Haqq) dopo quello dei fratelli durante la preghiera del venerd\u00ec. Successivamente egli decise di richiamare le truppe stanziate in Transoxiana, la cui guida era stata garantita da al-Ma\u02bem\u016bn, per esplicita volont\u00e0 paterna (ma solo fintanto che H\u0101r\u016bn fosse stato in vita, o in caso di impedimento dello stesso padre califfo). Si profilava cos\u00ec una politica volta ad indebolire la posizione dell'erede, ma condotta senza violare gli \"Atti di Mecca\".\nAl-Am\u012bn, infatti, in un'ulteriore missiva, ordin\u00f2 al fratello di rinunciare al governo di Rayy, Q\u016bmis e del Tabaristan, dal momento che i proventi fiscali di quelle regioni erano troppo esigui per mantenere le truppe di stanza in Khorasan ma necessari ad approvvigionare quelle di Baghdad.\nIl Califfo, per finire, rendeva nota la sua intenzione di inviare a Marw un funzionario del servizio postale (che fungeva anche da servizio di \"intelligence\"), per essere informato quotidianamente della situazione nella regione. Sebbene in queste direttive fosse evidente l'ostilit\u00e0 nei confronti di al-Ma\u02bem\u016bn, non vi \u00e8 dubbio che al-Am\u012bn stesse qui esercitando un suo legittimo diritto califfale. Alle sue richieste, tuttavia, il fratello rispose con un rifiuto. \u1e6cabar\u012b omette di ricordare le provocatorie contromisure adottate da al-Ma\u02bem\u016bn, che chiuse la frontiera col Khorasan, omise il nome del Califfo dalle monete e dai prodotti del tiraz e assunse il \"laqab\" di al-Im\u0101m al-Hud\u00e0 (la Retta Guida), riportando solo la violazione degli \"Atti di Mecca\" da parte di al-Am\u012bn, che dichiar\u00f2 immediatamente decaduto il fratello dal governo del Khorasan, anteponendogli il suo stesso figlio M\u016bs\u00e0 come successore al trono.\nLa guerra civile col fratello.\nLa parte successiva della narrazione di \u1e6cabar\u012b \u00e8 per lo pi\u00f9 dedicata alle vicende della guerra civile, visto che nei suoi quattro anni di califfato (l'ultimo vissuto in stato di assedio) al-Am\u012bn non ebbe modo di intraprendere alcuna misura di carattere politico o amministrativo.\nFu proprio il Califfo ad attaccare per primo, inviando nel Khurasan \u02bfAl\u012b b. \u02bf\u012as\u00e0 b. Mahan alla testa di 50.000 uomini, cui al-Ma\u02bem\u016bn non fu in grado di opporne pi\u00f9 di 20\u201325.000 soldati, sotto la guida del persiano \u1e6c\u0101hir b. al-\u1e24usayn. Malgrado la sproporzione numerica, l'armata di T\u0101hir usc\u00ec vittoriosa a Rayy, mentre lo stesso \u02bfAl\u012b b. \u02bf\u012as\u00e0 figur\u00f2 fra i caduti. Da questo momento in poi al-Ma\u02bem\u016bn assunse, nei territori a lui sottomessi, il titolo di \"Amir al-Mu'minin\", \u201cComandante dei Credenti\u201d.\nLe vicende della guerra si risolsero ben presto a favore di al-Ma\u02bem\u016bn: un secondo esercito di 20.000 uomini, agli ordini di \u02bfAbd al-Rahm\u0101n b. Jabala al-Abnaw\u012b, fu infatti sconfitto fra Rayy e Hamadh\u0101n. Divenne a questo punto difficile mettere insieme un altro esercito da contrapporre a quello di T\u0101hir, che si apprestava a ricevere l'aiuto di Harthama, in arrivo alla testa di un altro esercito. In questo contesto, gi\u00e0 di per s\u00e9 drammatico, vi fu posto anche per l'ambiguo comportamento di al-Husayn b. \u02bfAl\u012b, che secondo Tabari, caus\u00f2 (o vi ebbe una qualche parte) la defezione degli Arabi siriani intervenuti a soccorso del Califfo, dopo un violento scontro fratricida con le truppe arabe provenienti da Baghdad. Lo stesso al-Husayn, convocato a palazzo per rispondere del suo operato, vi si present\u00f2, temendo per la propria vita, al comando di 50.000 uomini, dichiarando decaduto il Califfo e riconoscendo al-Ma\u02bem\u016bn come legittimo Am\u012br al-Mu\u02bemin\u012bn. Al-Am\u012bn riusc\u00ec a recuperare il potere ma, con Harthama e T\u0101hir alle porte di Baghdad, a difendere la citt\u00e0 non rimase che la resistenza popolare.\nIl sostegno popolare.\nLe vicende di quest'ultimo periodo di assedio, che dur\u00f2 all'incirca un anno, sono alquanto confuse e si prestano a diverse interpretazioni. Le cronache ci parlano di una resistenza portata avanti da \"\u02bfayyar\u016bn\" (vagabondi) e dovuta pi\u00f9 alle possibilit\u00e0 di saccheggio e ai donativi califfali che ad un reale attaccamento verso al-Amin, ma bisogna ricordare che il popolo fronteggi\u00f2 per dodici durissimi mesi di assedio e di privazioni le armate di Tahir e di Harthama, infliggendo loro anche qualche sconfitta e non limitandosi assolutamente allo sciacallaggio e al saccheggio. \u00c8 in ogni caso evidente come tale resistenza fosse destinata a soccombere di fronte alla superiore potenza del nemico.\nL'epilogo.\nAl principio dell'anno 198 dell'Egira, dunque, al-Amin, rendendosi conto della situazione disperata in cui versava la popolazione di Baghdad, tratt\u00f2 con Harthama la resa, negoziando un incontro e chiedendo di essere inviato dal fratello, in Khurasan (da cui al-Ma'mnun non si era mosso, preferendo restare a Marw). Tahir, tuttavia, venuto a sapere dell'accordo, mand\u00f2 un suo contingente per catturare il Califfo ed evitare che, dopo le asprezze della guerra da lui sopportate, il merito andasse ad Harthama, intervenuto solo all'ultimo momento. Al-Amin fu catturato e decapitato da uno schiavo di nome Quraysh, sempre per ordine di Tahir, che ne fece esporre la testa davanti alle porte della citt\u00e0, per indicare agli abitanti che il loro Califfo era stato ucciso. Ebbe cos\u00ec termine la disperata resistenza di Baghdad, che pot\u00e9 ritornare lentamente e con grandi difficolt\u00e0 alla sua vita abituale, malgrado gli enormi danneggiamenti subiti nel corso del lungo assedio che rimasero per lunghi secoli sotto gli occhi dei cittadini."}
{"id": "2429415", "revid": "22356", "url": "https://it.wikipedia.org/wiki?curid=2429415", "title": "Llanocetus", "text": ""}
{"id": "2429416", "revid": "22356", "url": "https://it.wikipedia.org/wiki?curid=2429416", "title": "Indocetus", "text": ""}
{"id": "2429417", "revid": "1543377", "url": "https://it.wikipedia.org/wiki?curid=2429417", "title": "Campionato mondiale di calcio Under-20 2001", "text": "Il Campionato mondiale di calcio Under-20 2001, era la tredicesima edizione del torneo che si disput\u00f2 in Argentina dal 17 giugno al 17 luglio, 2001.\nLa manifestazione si gioc\u00f2 in 6 stadi situati nelle citt\u00e0 di Buenos Aires, C\u00f2rdoba, Mendoza, Rosario, Salta, e Mar del Plata. Il miglior giocatore di questa edizione fu Javier Saviola anche per i suoi 11 goal segnati che ne fecero il capocannoniere.\nQualificate.\nLe squadre qualificate al Campionato mondiale di calcio Under-20 2001 furono 23 squadre nazionali. L'Argentina fu ammesso di diritto come nazione ospitante, portando il numero finale a 24 squadre.\nFase a gruppi.\nMigliori terze classificate.\nLe migliori quattro squadre giunte terze avanzavano anch'esse agli ottavi di finale."}
{"id": "2429419", "revid": "484362", "url": "https://it.wikipedia.org/wiki?curid=2429419", "title": "Aleksej Kondrat'evi\u010d Savrasov", "text": "Biografia.\nSavrasov nacque in una famiglia di mercanti, cominci\u00f2 a disegnare presto e nel 1838 si iscrisse come studente del professor Rabus alla Scuola di Mosca di pittura, scultura e architettura, in cui si diplom\u00f2 nel 1850, e immediatamente cominci\u00f2 a specializzarsi in pittura paesaggistica.\nNel 1852 si trasfer\u00ec in Ucraina, due anni dopo, nel 1854, su invito della gran duchessa Marija Nikolaevna presidentessa dell'Accademia Imperiale d'Arte and\u00f2 a vivere nei pressi di San Pietroburgo. Nel 1857 Savrasov divenne insegnante alla scuola di Mosca di pittura, scultura e architettura, tra i suoi miglior discepoli ci furono Isaak Il'i\u010d Levitan e Konstantin Korovin che lo ricordavano con ammirazione e gratitudine.\nNel 1857 si spos\u00f2 con Sophia Karlovna Hertz, figlia dello storico dell'arte K. Hertz, ed ebbero cinque figli. Nella loro casa ricevettero spesso artisti e collezionisti, come ad esempio Pavel Tret'jakov (fondatore della Galleria Tret'jakov). Savrasov divenne amico intimo di Vasilij Grigor'evi\u010d Perov. Perov lo aiut\u00f2 con i barcaioli nel quadro \"il Volga vicino a Jur'evec\" e Savrasov dipinse il paesaggio per i dipinti di Perov \"l'acchiappauccelli\" e \"i cacciatori a riposo\".\nNel 1862 si rec\u00f2 in Inghilterra a vedere l'Esposizione internazionale, e poi in Svizzera. Venne cos\u00ec notevolmente impressionato dal pittore inglese John Constable e da quello svizzero Alexandre Calame. \"I corvi devono tornare a casa\" del 1871 \u00e8 considerato dai critici il culmine della carriera artistica di Savrasov. Rappresentando una comune scena di uccelli che ritornano a casa, con un paesaggio molto semplice, Savrasov mostra emotivamente la transizione della natura dall'inverno alla primavera. \u00c8 un nuovo tipo di pittura, il \"paesaggio lirico\", chiamato successivamente dai critici \"il paesaggio dell'umore\". Il quadro gli diede la fama.\nNel 1870 entra a far parte del gruppo dei Peredvi\u017eniki, dissociandosi dall'arte accademica. Nel 1871 dopo la morte di sua figlia, ebbe una crisi artistica. Le sue disavventure personali e forse l'insoddisfazione artistica furono tra le cause del suo alcolismo. Tutti i tentativi dei suoi familiari e dei suoi amici per aiutarlo si rivelarono vani. Finito il suo matrimonio nel 1876, convisse dapprima con Vera Ivanovna Kindjakova e dal 1883 con Ekaterina Matveevna Morgunova (1856-1920), da cui ebbe la figlia Vera e Aleksej (1884-1935), divenuto un noto pittore dell'avanguardia russa.\nNell'ultimo anno di vita Savrasov era povero e vagabondava da un rifugio all'altro; solo il portinaio della scuola di Mosca di pittura, architettura e scultura, insieme a Pavel Tret'jakov si presentarono al suo funerale nel 1897."}
{"id": "2429424", "revid": "1427733", "url": "https://it.wikipedia.org/wiki?curid=2429424", "title": "Liverpool Football Club 1993-1994", "text": "Rosa.\n "}
{"id": "2429426", "revid": "891358", "url": "https://it.wikipedia.org/wiki?curid=2429426", "title": "Ahmed Eid Abdel Malek", "text": "Carriera.\nClub.\nCresciuto nell'Al-Zamalek, si trasfer\u00ec all'Aswan e quindi all'Haras El-Hodood nel 2004.\nNazionale.\nHa debuttato nel 2005 contro l'Uganda ed \u00e8 stato scelto per la squadra che avrebbe vinto la Coppa d'Africa 2006; \u00e8 stato inoltre incluso nella squadra per la Confederations Cup, per la quale ebbe la maglia numero 10 al posto dell'infortunato Emad Meteab, e per quella che avrebbe poi vinto la Coppa d'Africa 2010. Durante le qualificazioni per il Campionato del Mondo 2010 ha segnato due decisivi gol in due partite consecutive, contro il Congo e contro il Gibuti.\nStatistiche.\nPresenze e reti nei club.\n\"Statistiche aggiornate al 2 febbraio 2018.\""}
{"id": "2429429", "revid": "287204", "url": "https://it.wikipedia.org/wiki?curid=2429429", "title": "Campionato ungherese di calcio a 5 2008-2009", "text": "Il Campionato ungherese di calcio a 5 2008-2009, chiamato NB I 2008-2009, \u00e8 stato il diciassettesimo Campionato ungherese di calcio a 5 e si \u00e8 svolto durante la stagione 2008/2009 con la vittoria finale del MVFC Beretty\u00f3\u00fajfalu che ha avuto la meglio sul Colorspectrum Aramis sia in campionato che in coppa."}
{"id": "2429435", "revid": "688552", "url": "https://it.wikipedia.org/wiki?curid=2429435", "title": "Abdelaziz Tawfik", "text": "Biografia.\nHa due fratelli minori, Akram e Ahmed, anch'essi calciatori."}
{"id": "2429443", "revid": "1057320", "url": "https://it.wikipedia.org/wiki?curid=2429443", "title": "Celebration (Florida)", "text": "Celebration \u00e8 una census-designated place (CDP) statunitense che sorge nella contea di Osceola, in Florida. Si tratta di una vera e propria citt\u00e0 edificata dalla Disney nel 1994, e si estende per circa 27.500 acri. Fu creata dalla Walt Disney Company per trasformare il regno magico della fantasia disneyana in realt\u00e0 concreta del vivere quotidiano.\nFino al 2004, la Disney controllava gran parte della cittadina, infatti alcune unit\u00e0 operative della societ\u00e0 occupavano diversi edifici pubblici di Celebration. Inoltre due compagnie (Smart City Telecom e Reedy Creek Energy Services) che forniscono servizi alla comunit\u00e0, operano anche nel vicino parco di Walt Disney World. Anche geograficamente Celebration \u00e8 connessa alle strutture del parco divertimenti: la sua via principale, la World Drive, inizia infatti nei pressi di Magic Kingdom. \nL'ufficio postale di Celebration \u00e8 stato progettato dall'architetto Michael Graves, e il municipio da Philip Johnson.\nAl 2020, conta circa 11.000 abitanti.\nStoria.\nIl progetto iniziale.\nCelebration nacque dall'adattamento di un'idea dello stesso Walt Disney che, nei primi anni '60, aveva iniziato a progettare una citt\u00e0 tecnologica e futuristica che avrebbe voluto chiamare EPCOT (acronimo di \"Experimental Prototype Community of Tomorrow\", ovvero \"Prototipo sperimentale di comunit\u00e0 del futuro\"). Dopo la morte di Disney, il 15 dicembre 1966, suo fratello Roy O. Disney prese in mano le redini della societ\u00e0, ma, senza il pi\u00f9 influente fratello in vita, non riusc\u00ec a convincere il consiglio di amministrazione della compagnia ad avallare il progetto che, dopo la morte dello stesso Roy, avvenuta nel 1971, rimase per sempre nell'oblio. Dieci anni dopo, Card Walker, nuovo CEO della Disney alla morte di Roy, prov\u00f2 nuovamente a riesumare il progetto, ma questa volta sotto forma di un parco di divertimenti chiamato Epcot Center che apr\u00ec nel 1982 e che poco (o nulla) aveva a che vedere col progetto di Disney. Circa 10 anni dopo, nei primi anni '90, la Disney decise infine di mettere in pratica parte dell'idea iniziale di Disney, ovvero di dare vita a una comunit\u00e0 interamente gestita dalla compagnia che fosse simile a una cittadina ideale abitabile in sicurezza. Rispetto al progetto iniziale, la citt\u00e0 non sarebbe stata caratterizzata dal modernismo e dal futurismo, ma sarebbe stata invece progettata sulla base del neourbanesimo, nonostante alcune idee di Disney verranno comunque incorporate nel progetto.\nProgettazione, costruzione e primi anni.\nNei primi anni Novanta, la Disney Development Company (DDC) fond\u00f2 la Celebration Company per edificare un centro abitato in un'area di 20\u00a0km\u00b2 nel sud del distretto di Reedy Creek. L'investimento complessivo venne stimato all'epoca in 2,5 miliardi di dollari. Il progetto generale venne preparato dalla societ\u00e0 di architettura Cooper, Robertson &amp; Partners e da Robert A. M. Stern, mentre le aree verdi, i paesaggi e i percorsi pedonali vennero disegnati dalla AECOM.\nLa sua costruzione inizi\u00f2 nel 1994. Celebration venne progettata con l\u2019obiettivo di essere una sorta di versione abitabile della \"Main Street U.S.A.\", la famosa via fittizia che si trova all'ingresso di tutti i parchi Disney in stile Disneyland o Magic Kingdom, e di ricreare quindi un ambiente di totale quiete e tranquillit\u00e0 pensato principalmente per il ceto medio americano. \nUn prototipo di citt\u00e0 ideale che aveva l\u2019intento di essere da esempio per gli altri agglomerati cittadini. Tant\u2019\u00e8 che ai primi abitanti insediatisi veniva addirittura richiesto di partecipare a un seminario su come essere \"buoni cittadini\". Il programma di Celebration \u00e8 la riproduzione dei luoghi che caratterizzavano l'et\u00e0 della quiete, della sicurezza e della stabilit\u00e0, quando la societ\u00e0 non era ancora minacciata dai pericoli della modernit\u00e0.\nEssa si rivolgeva all'insicura classe media, ancora nostalgica della vita \"tranquilla\" vissuta dai propri padri, in luoghi in cui i bambini potevano giocare in sicurezza per strada e in cui i vicini di casa erano tutti amici. Il progetto attir\u00f2 l\u2019interesse di numerose persone; il 18 novembre 1995 ben 1.200 persone (su circa 5 mila che parteciparono alla lotteria) versarono una caparra di mille dollari per potersi aggiudicare la possibilit\u00e0 di possedere una delle 474 case a Celebration. Le case venivano vendute per un minimo di 124.000 dollari, un prezzo del 20% al di sopra della media degli Stati Uniti in quel momento. Nel giugno 1996, la prima famiglia vi si insedi\u00f2. Celebration non fu pensata per ospitare una popolazione molto numerosa, ma, al 2020, ha raggiunto una popolazione di circa 11 mila persone. Nel 2001, \u00e8 stata nominata \"New Community of the Year\" dallo Urban Land Institute. L'intera area \u00e8 stata ceduta da Walt Disney Company alla societ\u00e0 newyorkese Lexin Capital che formalizz\u00f2 l'acquisto nel 2004 per circa 42 milioni di dollari. Quando la recessione della fine degli anni 2000 ha colpito gli Stati Uniti, la Florida \u00e8 stata duramente colpita, costringendo molti residenti di Celebration a vendere. I prezzi degli immobili sono scesi di circa il 60%, il cinema locale ha chiuso nel 2010 cos\u00ec come diversi negozi mentre atti di vandalismo e furti in citt\u00e0 sono saliti alle stelle.\nLo stile.\nCelebration si sviluppa a forma di mezza luna fra laghetti, campi da golf e foreste tropicali in miniatura a mezzo miglio dalla vetusta 912, un'antica strada di collegamento fra la moderna A4 che attraversa da est a ovest la Florida e finisce a Tampa e la A1 che risale la costa est su fino al nord; sui bordi di essa \u00e8 cresciuta e proliferata la Florida dell'Outlet, dello sconto, del Motel a 30 dollari, dei Wallgreen, degli House Depot, dei centri commerciali in genere, quel commercio che per ogni dollaro guadagnato dalla Disney ne guadagna due solo seguendo la \u201cscia\u201d dei turisti attratti dalla grande multinazionale dell'intrattenimento.\nIn Celebration sono state costruite abitazioni progettate secondo 6 differenti stili architettonici: classico, vittoriano, coloniale, costiero, mediterraneo e francese.\nQuando si acquista una casa si pu\u00f2 scegliere solo fra questi modelli e in certe zone la scelta si restringe a un modello e basta.\nLa distanza massima fra gli immobili non pu\u00f2 superare i nove metri. In linea con l'aspetto fantastico/artificiale della citt\u00e0, dietro le case sono state costruite strade speciali in modo che le auto e i bidoni della spazzatura fossero fuori vista. La citt\u00e0 \u00e8 controllata da un complesso sistema di sicurezza elettronico basato su una rete a fibre ottiche. Al centro della cittadina vi sono la maggior parte delle attivit\u00e0 commerciali, che si trovano quasi tutte intorno a un grande lago artificiale, e alcuni edifici sembrano versioni reali di quelli della \"Main Street U.S.A.\" dei parchi a tema Disney, qui vi sono alcuni ristoranti, alcuni piccoli negozi, una biblioteca, un ufficio postale, un parco per cani e un cinema (abbandonato nel 2010). La citt\u00e0 ospita anche molti mercati contadini settimanali e alcuni festival gastronomici mensili.\nControversie.\nDurante la \"gestione Disney\" (1994-2004) e, in parte, anche dopo, gli abitanti che acconsentivano a vivere nella cittadina dovevano sottostare inizialmente ad alcune bizzarre regole; una di queste prevedeva che ogni casa dovesse avere un \"hidden Mickey\" ovvero un'immagine della sagoma di Topolino nascosto da qualche parte nella propriet\u00e0. Vi era un libro dei regolamenti di 160 pagine che i residenti avrebbero dovuto seguire che comprendeva un elenco di piante che erano autorizzate nei loro giardini. I residenti potevano usare solo alcuni colori di tende, dovevano mantenere il prato a una certa altezza e ogni casa doveva avere un design diverso dalla casa vicina. Le case erano costruite solo secondo il progetto dei sei diversi stili architettonici sopracitati, che erano gli unici autorizzati dalla Disney, per lo pi\u00f9 caratterizzati da ampi portici, cortili spaziosi e potevano essere dipinte solo di bianco, giallo, rosa, marrone chiaro o azzurro. Anche dopo la vendita nel 2004, la Disney pretese di mettere per contratto che, anche dopo la cessione, quelli dovevano essere gli unici stili architettonici consentiti. Della musica veniva regolarmente riprodotta da altoparlanti nascosti tra le palme mentre altri alberi avevano altoparlanti che suonavano senza fine il canto degli uccelli.\nNel corso degli anni, diverse altre critiche vennero fatte alla cittadina, che vanno dalla cattiva gestione e al decadimento delle strutture, alla pessima istruzione delle scuole o all'insieme delle regole e dell'aspetto generale, che molti detrattori hanno definito fin da subito \"artificiale\" e \"raccapricciante\" mentre altri hanno confrontato la cittadina alla citt\u00e0 artificiale presente nel film di Jim Carrey \"The Truman Show\", uscito nel 1998, due anni dopo la messa in vendita delle prime case di Celebration."}
{"id": "2429446", "revid": "767487", "url": "https://it.wikipedia.org/wiki?curid=2429446", "title": "Ahmed Raouf", "text": ""}
{"id": "2429449", "revid": "62748", "url": "https://it.wikipedia.org/wiki?curid=2429449", "title": "James River (Virginia)", "text": ""}
{"id": "2429451", "revid": "119079913", "url": "https://it.wikipedia.org/wiki?curid=2429451", "title": "Grotta di Castello Tesino", "text": "La grotta di Castello Tesino \u00e8 una cavit\u00e0 carsica scoperta nel 1927 e situata nel comune catastale di Castello Tesino, sulla riva destra del torrente Senaiga. \u00c8 l'unica grotta del Trentino attrezzata per le visite turistiche.\nIn dialetto trentino \u00e8 sempre stata chiamata \"Bus de la Lora (Lora\" significa imbuto). Dagli abitanti della omonima frazione (situata per\u00f2 nel vicino comune di Lamon) \u00e8 conosciuta anche come \"grotta di Valnuvola\".\nInquadramento geografico.\nSi trova nei pressi dell'omonimo paese di Castello Tesino in provincia di Trento.\nDal passo del Brocon scende in direzione nord-sud la Valnuvola, all'interno della quale scorre il torrente Senaiga che nasce dal Col del Boia (2033 m s.l.m.) e costituisce il confine tra le province di Trento e Belluno.\nOsservando la tavoletta 1:25000 N\u00b0 22 \u201cFeltre\u201d dell'Istituto geografico militare si pu\u00f2 localizzare l'ingresso naturale della grotta di Castello Tesino sul versante destro della valle in prossimit\u00e0 della curva di livello 950 m s.l.m., esattamente dove questa coincide per breve tratto con l'alveo del torrente.\nAccessi.\nLa grotta \u00e8 raggiungibile, in mezz'ora circa di comoda passeggiata dalla localit\u00e0 denominata Magri soprastante il paese, oppure dal confinante comune di Lamon risalendo da San Donato la strada per Valnuvola. La grotta \u00e8 visitabile solo con guida e su prenotazione.\nStoria.\nScoperta nel 1927 dal geom. Bortolo Da Rugna di San Donato, venne esplorata completamente e rilevata topograficamente il 26 settembre 1927 dallo stesso Da Rugna assieme ad Ermete Sordo ed Ermanno Pasqualini (allora podest\u00e0) di Castel Tesino.\nLa storia della grotta \u00e8 subito segnata da un evento imprevisto quando il 23 ottobre 1927 lo studente Ermete Sordo con il fotografo Perdomi di Trento e altre tre persone entrarono nella grotta per effettuare una serie di immagini fotografiche. Dopo alcune ore di permanenza all'interno avviandosi verso l'uscita il gruppo si accorse che il sifone vicino all'entrata era completamente allagato in quanto il torrente sotterraneo, che nel frattempo si era rapidamente ingrossato a causa delle piogge autunnali, aveva sommerso alcuni cunicoli della grotta che qualche ora prima erano transitabili.\nIl gruppo di quegli speleologi scopr\u00ec subito a proprie spese una delle caratteristiche peculiari di questa cavit\u00e0: la elevatissima dinamicit\u00e0 idrologica delle acque che la percorrono. Dopo una notte trascorsa in quella che ora viene ricordata come \u201cStanza del 23 ottobre\u201d il gruppo venne salvato da una squadra di soccorritori.\nFormazione.\nLa Grotta di Castello Tesino \u00e8 di formazione carsica.\nIl paesaggio carsico \u00e8 dato da un insieme di forme che sono determinate dalla solubilit\u00e0 della roccia da parte delle acque superficiali e sotterranee. Le acque piovane tendono a penetrare all'interno delle masse rocciose allargando le vie di circolazione sotterranea. Alcune delle cavit\u00e0 naturali che cos\u00ec si possono formare, talora accessibili all'uomo ossia le \u201cgrotte\u201d, sono diventate il simbolo di luoghi sconosciuti e misteriosi. Con ogni probabilit\u00e0 la Grotta di Castello Tesino \u00e8 stata formata dalle acque del Torrente Senaiga che nei momenti di piena trova una via alternativa tra le rocce della montagna e nel corso dei secoli ha scavato questa splendida cavit\u00e0.\nDescrizione.\nLa cavit\u00e0 ha un percorso di circa 450 metri e si snoda all'interno della montagna con una planimetria nel complesso piana.\nCaratterizzata da passaggi che variano notevolmente di dimensione \u00e8 ricca di stanze e accessi secondari scavati dall'acqua.\nSubito si possono notare le prime concrezioni. La grotta di Castello Tesino, come nella maggior parte delle cavit\u00e0 carsiche delle regioni temperate, \u00e8 notevolmente concrezionata lungo tutto il suo percorso e presenta una considerevole variet\u00e0 di forme. Sono presenti centinaia di stalattiti e di stalagmiti, colonne, vele, crostoni e molte forme concrezionali intermedie.\nIdrologia.\nLa Grotta di Castello Tesino ha come particolarit\u00e0 la sua idrologia. L'ingresso della grotta si trova esattamente su una delle rive del torrente Senaiga. Questo corso d'acqua fa parte del bacino idrologico del fiume Brenta ed \u00e8 un affluente di destra del torrente Cismon che confluisce nel Brenta proprio sul fondovalle della Valsugana. Le sue portate sono molto variabili a seconda degli eventi climatici ed, in particolar modo, dei periodi stagionali.\nDurante l'estate il letto del torrente, in particolar modo nell'area limitrofa alla grotta studiata, \u00e8 praticamente sempre in secca. Solo in caso di piogge intense nell'alveo pu\u00f2 momentaneamente riprendere il deflusso superficiale delle acque.\nNei mesi primaverili ed autunnali questo torrente riprende a scorrere anche con portate molto elevate. Spesso, durante questi periodi, il deflusso di acqua \u00e8 tale da creare grandi vasche di raccolta.\nLa grotta e il torrente si incontrano creando un ambiente del tutto particolare in corrispondenza dell'ingresso naturale, denominato \u201cCaverna dei Pastori\u201d. Qui nei mesi di piena il torrente invade la grande stanza iniziale e ne impedisce l'accesso. Con il susseguirsi delle fasi di piena torrentizia il vano d'entrata della \u201cCaverna dei Pastori\u201d e interessato da una intensa deposizione fluviale di ghiaia, ciottolame e massi che progressivamente tendono a ridurre lo spazio libero.\nStudiando l'evoluzione di questo sistema carsico appare evidente che il torrente esterno influenza profondamente l'idrologia interna della grotta.\nIl complesso sotterraneo \u00e8 attraversato infatti da un corso d'acqua ipogeo perenne, il \u201cTorrente Ignoto\u201d, la cui portata pu\u00f2 arrivare al metro cubo al secondo, permanendo notevole, pur diminuendo, anche nei periodi di siccit\u00e0.\nAlcuni dei bacini e delle pozze interne non sono mai soggetti a prosciugamento.\nIl regime idrologico ipogeo dipende direttamente da quello del torrente Senaiga con cui \u00e8 strettamente collegato.\nUna caratteristica particolare del corso d'acqua sotterraneo \u00e8 la sua risposta temporale alle piogge esterne che sembra essere quasi immediata e proporzionata alla quantit\u00e0 e all'intensit\u00e0 delle precipitazioni. Tale fenomeno \u00e8 direttamente verificabile anche dai turisti nei periodi estivi quando, anche in occasione di non abbondanti precipitazioni, bastano piogge brevi e intense per ingrossare il torrente interno fino ad impedire l'avvicinamento all'ultimo sifone.\nLa portata raggiunge cos\u00ec il suo massimo in poche ore per poi, altrettanto rapidamente, ritornare a regime normale.\nIl \"Torrente Ignoto\" assieme alle sue concrezioni sono sicuramente una delle attrattive principali della Grotta di Castello Tesino.\nFauna.\nLa fauna terreste della grotta \u00e8 limitata ma sono presenti due specie troglobie, il Miriapodo e l'Istomurus subterraneus Stach. \u00c8 presente inoltre una interessante specie di crostaceo il Niphargus Galvagnii Ruffo, finora trovata solo nella grotta di Castello Tesino."}
{"id": "2429454", "revid": "712828", "url": "https://it.wikipedia.org/wiki?curid=2429454", "title": "Signore della luce", "text": "Signore della luce (\"Lord of Light\") \u00e8 un romanzo di fantascienza di Roger Zelazny pubblicato nel 1967. \u00c8 considerato uno dei componimenti migliori e pi\u00f9 conosciuti di Zelazny, e un classico della fantascienza. Ha vinto il premio Hugo per il miglior romanzo nel 1968 ed \u00e8 stato candidato al premio Nebula per il miglior romanzo nel 1967.\nL'opera riprende alcune delle caratteristiche tipiche della produzione di Zelazny, come l'interesse per delle figure immortali, beffarde e anticonvenzionali, incarnato dal protagonista Sam, o l'appropriazione di elementi, ambientazioni e concetti religiosi-filosofici propri del mito e del folclore, in questo caso la mitologia induista, in uno scenario futuristico. Per questa sua caratteristica il libro \u00e8 contraddistinto da uno stile epico-poetico, insolito per il genere.\nUn progetto di adattamento cinematografico del romanzo, poi non concretizzatosi, divenne celebre per essere stato utilizzato dalla CIA come copertura per l'operazione di esfiltrazione di alcuni diplomatici statunitensi da Teheran durante la crisi degli ostaggi in Iran nel 1981.\nTrama.\nIl romanzo \u00e8 ambientato su un pianeta remoto e sconosciuto, colonizzato da alcuni resti dell'umanit\u00e0 provenienti dalla Terra, o Urath. L'equipaggio dell'astronave \"Star of India\" ha sfruttato la tecnologia terrestre altamente sviluppata per soggiogare o distruggere le razze indigene ostili e ritagliarsi un posto per s\u00e9 stessi e per i loro discendenti sul pianeta. Per aumentare il loro potere, i primi coloni hanno mutato le loro menti tramite trattamenti bio-chimici ed elettronici, creando cos\u00ec delle immagini di s\u00e9 migliorate, chiamate aspetti, e dotandosi di poteri quasi divini, gli attributi. L'equipaggio ha anche sviluppato una tecnologia per trasferire elettronicamente l'atman, o anima, di una persona in un nuovo corpo. Questa reincarnazione per trasferimento mentale ha creato una razza di immortali e ha permesso agli ex membri dell'equipaggio di istituire attraverso i secoli un sistema di caste ind\u00f9, con se stessi al vertice. Assumendo i poteri e i nomi delle divinit\u00e0 induiste, questi \"dei\" mantengono il rispetto e il controllo delle masse, ovvero le generazioni di loro discendenti, esercitando una stretta sull'accesso alla reincarnazione e sopprimendo qualsiasi progresso tecnologico oltre un livello basilare, in quanto temono che questo possa alla lunga indebolire la loro egemonia sull'umanit\u00e0.\nIl protagonista, Sam, conosciuto anche come Mahasamatman, Kalkin o signore della luce, \u00e8 un membro dell'equipaggio che ha sviluppato la capacit\u00e0 di manipolare le forze elettromagnetiche. Disilluso dai metodi e dai fini dei suoi compagni, Sam ha rifiutato lo status di divinit\u00e0 e sostiene invece l'accelerazionismo, cio\u00e8 che la tecnologia monopolizzata dagli dei dovrebbe essere resa disponibile alle masse e che la reincarnazione non dovrebbe essere controllata dall'\u00e9lite. Dopo un tentativo di rivolta contro gli dei, Sam viene punito con l'esilio nel nirvana e proiettato sotto forma di onda stazionaria nella nube magnetica che circonda il pianeta. Cinquant'anni dopo Yama riesce a richiamare l'anima di Sam e restituirla a un corpo tramite un apparecchio di ricetrasmissione radio. Sam ritrova i suoi compagni cospiratori e, dopo essersi riabituato ai sensi terreni, inizia a rimembrare gli eventi che lo hanno portato alla sua situazione attuale.\nDopo anni di assenza dalla capitale degli dei, Sam apprende che i suoi compagni si sono fatti sempre pi\u00f9 distaccati, edonisti e oppressivi. Convinto di non avere possibilit\u00e0 di ottenere un nuovo corpo in sostituzione del suo ormai anziano per via delle sue idee rivoluzionarie, Sam fa irruzione nella struttura per la reincarnazione, controllata dalla casta sacerdotale e dagli dei, appropriandosi con la forza di nuovi corpi per s\u00e9 e per i suoi sostenitori e sfidando cos\u00ec apertamente i dominatori. In seguito Sam assume il ruolo di Siddhartha/Buddha e introduce il buddhismo come forma di religione alternativa per minare la dottrina dell'obbedienza agli dei. Sebbene le sue prediche abbiano fine esclusivamente utilitaristico per avanzare i suoi piani, Sam inizia a guadagnare molti proseliti. Per fermare Sam gli dei inviano Yama, il dio della morte, geniale inventore e il pi\u00f9 formidabile delle divinit\u00e0 in combattimento, capace di uccidere con il solo sguardo. Yama raggiunge Sam ma questi riesce a sfuggirgli con l'astuzia, provocando una faida personale tra i due.\nLa ricerca di alleati conduce Sam alla cava dove secoli prima aveva imprigionato i rakshasa, una delle razze autoctone del pianeta; esseri di pura energia, incontrollabili e chiamati demoni dai primi coloni. Sam riesce a negoziare con Taraka, il loro capo, per allearsi con lui contro gli dei e inizia a liberare i rakshasa, ma Taraka si appropria del suo corpo e, promettendo di riprendere pi\u00f9 in l\u00e0 il loro accordo, si impossessa di un regno vicino abbandonandosi per un periodo a vizi e amenit\u00e0. Quando dalla capitale divina giungono Yama, Kali, Shiva e Agni per indagare, Sam e Taraka si affrettano a liberare gli ultimi rakshasa e, constatato che la loro forza non \u00e8 sufficiente a sconfiggere i quattro avversari, cercano di fuggire. Messi alle strette, Taraka abbandona il suo corpo e Sam viene infine catturato.\nSam viene condotto alla citt\u00e0 celeste ma gli dei sono in disaccordo se punirlo o riabilitarlo tra le loro fila. Intanto Trimurti, la triade di divinit\u00e0 formata da Brahma, Shiva e Vishnu a capo degli dei, gli permette comunque di muoversi liberamente per la citt\u00e0 al fine di stanare eventuali simpatizzanti alla sua causa. Sam tenta la fuga ma viene ricatturato, e per questa sua ribellione viene condannato a fungere da sacrificio umano durante il matrimonio di Yama e Kali, venendo sbranato dalle tigri di Kaniburrha. All'insaputa di tutti, per\u00f2, il suo spirito rinsaldato da Taraka riesce a sopravvivere e si reincarna nel corpo destinato al dio Murugan. Approfittando della situazione Sam assassina Brahma e Shiva, che vengono sostituiti nel loro ruolo rispettivamente da Kali e Agni. Kubera infine lo scopre e lo convince a fuggire insieme, sfuggendo a Yama grazie all'aiuto della dea Ratri. Ripiegato nella citt\u00e0 di Keenset, si preparano per l'ultima resistenza contro i dominatori. Qui sono raggiunti da vari e inaspettati alleati, tra cui i rakshasa, l'esercito di zombie di Nirriti, un altro dei primi coloni che ha ripudiato l'organizzazione celeste per via della sua fede fondamentalista cristiana, e Yama, che sentendosi tradito da Kali e dagli altri dei si unisce a loro. Sam e alleati fronteggiano i loro avversari in una battaglia titanica, uccidendo migliaia di uomini, semidei e anche alcuni dei. Ne escono infine sconfitti, ma infliggendo al contempo un duro colpo alla gerarchia e al potere celeste. Gli dei trionfatori puniscono allora i disertori, cacciandoli dalla capitale o facendoli reincarnare in animali o corpi di seconda classe. Altri, come Yama e Kubera, fanno perdere le proprie tracce. L'anima di Sam viene invece esiliata al di fuori pianeta.\nTornato al presente Sam riprende la sua lotta contro gli dei insieme ai suoi compagni rimasti. In un primo momento Sam e Yama pensano di allearsi nuovamente con Nirriti, che alla guida di un'alleanza di zombi e demoni e in possesso di vari dispositivi tecnologici sta devastando le citt\u00e0 nel suo tentativo di sradicare la religione ind\u00f9, ma infine i rivoltosi si accordano con Brahma per combattere il nemico comune in cambio dell'accettazione delle loro richieste in materia di accelerazionismo, libert\u00e0 religiosa e liberalizzazione della reincarnazione. Questa alleanza sconfigge Nirriti in una battaglia finale. Gli dei dissidenti vengono riabilitati e in tutto il mondo si assiste a un rapido sviluppo tecnologico, civile e culturale. Sam e Yama col tempo fanno perdere le proprie tracce, e intorno alle loro vite e vicissitudini finali fioriscono miti e leggende.\nStoria editoriale.\nZelazny sostenne che l'idea per scrivere \"Signore della luce\" gli venne quando un giorno si tagli\u00f2 accidentalmente con il rasoio prima di andare a un convegno e ci\u00f2 gli provoc\u00f2 il desiderio di poter cambiare il proprio corpo. Questo pensiero lo spinse a ragionare sulla possibilit\u00e0 di trasmigrazione, di resurrezione dei corpi e su un contesto in cui questo sarebbe stato comune, come quello della mitologia ind\u00f9, un campo che inoltre, a sua memoria, non era stato ancora esplorato da nessun autore di fantascienza. Intrigato dalla possibilit\u00e0 di poter scrivere qualcosa di inedito e con ramificazioni politiche-sociali interessanti, come il rapporto tra l'induismo, il sistema delle caste, la reincarnazione e il buddhismo, l'idea prese poi forma.\nUna volta scelti il tema e l'ambientazione, Zelazny lesse alcuni testi di approfondimento, tra cui \"Siddharta\" di Hermann Hesse, per verificare il suo approccio alla vita del Buddha, e il poema epico indiano \"Mah\u0101bh\u0101rata\", che costitu\u00ec il riferimento per le scene di battaglia nel romanzo. Nello scrivere fu influenzato dal suo interesse per i miti, il folclore e le leggende e dalle teorie di Joseph Campbell, che si individuano nella sua predilezione per dei personaggi principali immortali, romantici, astuti e beffardi, a met\u00e0 strada tra le figure del trickster e di Prometeo al servizio dell'umanit\u00e0, come in questo caso il protagonista Sam. Nel romanzo si ritrovano anche tracce del tema della vendetta e del genere giallo.\nL'autore scrisse l'opera approcciando ogni capitolo come un racconto indipendente. Due parti furono infatti pubblicate separatamente come novelle sulla rivista \"The Magazine of Fantasy and Science Fiction\" nel corso del 1967: quello che poi diventer\u00e0 il secondo capitolo del libro con il titolo \"Dawn\" ad aprile e il terzo con il titolo \"Death and the Executioner\" a giugno. Proprio queste due storie convinsero Zelazny a comporre un intero romanzo, che arriv\u00f2 poi a comprendere sette capitoli. La prima edizione integrale del romanzo venne pubblicata il 22 settembre 1967 dalla casa editrice Doubleday con illustrazione di copertina a cura di Howard Bernstein.\nGenere e temi.\nIl romanzo, come \u00e8 solito dello stile di Zelazny, accosta alla fantascienza la mitologia, in questo caso quella induista. L'autore ammise di aver composto \"Signore della luce\" intenzionalmente in modo che potesse essere interpretato come un romanzo di genere fantascientifico oppure fantasy:\nAdam Roberts not\u00f2 che il romanzo riesce a bilanciare i due generi in quanto si pu\u00f2 leggere come una variante di una delle tre leggi di Clarke: \"qualunque tecnologia sufficientemente avanzata \u00e8 indistinguibile dalla magia\". In questo caso l'elevata tecnologia terrestre dei primi coloni terrestri li fa apparire quasi come divinit\u00e0 agli occhi delle masse, con tutto ci\u00f2 che ne consegue in termini di scelta di prosa, terminologia e stile. Il critico sottoline\u00f2 inoltre come la scelta di Zelazny di includere la mitologia indiana nell'opera fosse una conseguenza del periodo storico in cui il romanzo era stato composto, ovvero la fine degli anni sessanta, in cui l'interesse dell'Occidente per l'Oriente, in particolare l'India, con il movimento hippy e New Age, aveva raggiunto il suo apice. Basti pensare che due anni prima Frank Herbert aveva pubblicato l'influente e celebre \"Dune\", che a sua volta seguiva questa corrente di orientalismo fantascientifico ma in chiave araba.\nAccoglienza.\nAl momento della pubblicazione di \"Signore della luce\" Zelazny aveva gi\u00e0 raggiunto una certa attenzione critica e di pubblico con \"Io, l'immortale\" e \"Signore dei sogni\". Le prime recensioni del nuovo romanzo furono tuttavia contrastanti: se da una parte si lodava infatti l'ambizione, l'originalit\u00e0 e la capacit\u00e0 evocativa e immaginativa dell'opera, dall'altra in molti giudicarono il libro come complicato, di difficile lettura, caotico, forzato, privo di sostanza e scritto in uno stile troppo incostante, approssimativo e arcaico. \"The Encyclopedia of Science Fiction\" ha motivato questo rigetto iniziale con l'ipotesi che il romanzo venne inizialmente avvertito come anticlimatico rispetto al successo dei due lavori precedenti di Zelazny, mentre lo studioso Joseph L. Sanders ha argomentato che le tematiche, l'uso del mito in funzione non letterale ma metaforica e lo stile eclettico al servizio dei contenuti e dei temi del romanzo vennero equivocati e per questo non capiti da diversi critici, pur riconoscendo a \"Signore della luce\" il limite di alludere e idealizzare l'amore e le figure femminili ma di non rappresentarli in modo convincente.\nIn breve tempo i giudizi diventarono pi\u00f9 favorevoli, concordando nel ritenere l'opera un romanzo di fantascienza brillante ed eccezionale, come dimostrato dalla vittoria del premio Hugo nel 1968. La critica contemporanea e i lettori lo considerano uno dei componimenti migliori e pi\u00f9 conosciuti di Zelazny, e un classico della fantascienza. Secondo George R. R. Martin, Zelazny stesso provava un'affezione particolare per \"Signore della luce\", ritenendolo il suo capolavoro.\n\"The Encyclopedia of Science Fiction\" ha definito il libro \"riccamente ideato e scritto, esaltante lungo tutta la sua considerevole lunghezza\" e dall'impatto \"liberatorio, saggio, lucido\". Diversi critici hanno commentato in merito alla struttura del romanzo: al modo in cui Zelazny preferisce alludere e lasciare al lettore il compito di ricostruire sequenze e accadimenti, alla struttura non lineare che va avanti e indietro nel tempo, rendendo alcuni eventi chiari solo diverse pagine dopo, e a come il romanzo si presenta come una lettura complessa, con una narrazione densa e ricca che non invita immediatamente i lettori ma li depista anzi quasi deliberatamente. George Martin a tal proposito comment\u00f2 che questo era il punto di forza dell'opera. Adam Roberts e \"The Guardian\" furono concordi nel dire che il romanzo richiede molto ai lettori e pu\u00f2 essere difficile e perfino irritante a tratti, ma tale struttura contribuisce al suo fascino ed \u00e8 gratificante quando tutti i pezzi e le informazioni cominciano ad andare al loro posto, elogiando l'abilit\u00e0 e l'ingegno di Zelazny nel costruire la storia. Critica invece la scrittrice Jo Walton, per la quale il risultato sembra pi\u00f9 un esercizio di stile freddo, impersonale e non adatto a ogni platea.\nAnche lo stile di scrittura fu uno degli aspetti pi\u00f9 esaminati: in funzione dell'argomento trattato Zelazny adotta una prosa epica, con costruzioni poetiche ed evocative per gran parte del racconto; stile che per\u00f2 si fa colloquiale, ironico e arguto nei discorsi diretti dei vari personaggi-divinit\u00e0, a sottolineare la loro origine e il fatto che siano a tutti gli effetti delle figure umane che si sono appropriate di un ruolo che non le compete. Il risultato \u00e8 stato descritto come ricco, vivace, inebriante, poetico, ironico, e occasionalmente pesante e circonvoluto.\nRiconoscimenti.\n\"Signore della luce\" venne candidato al premio Nebula per il miglior romanzo nel 1967 e vinse il premio Hugo per il miglior romanzo nel 1968.\nTrasposizioni.\nNel 1978 Barry Ira Geller, che all'epoca era il produttore associato di una piccola casa di produzione televisiva e cinematografica indipendente statunitense, opzion\u00f2 i diritti per adattare in film \"Signore della luce\". Inizi\u00f2 quindi a scrivere un trattamento, a raccogliere fondi e a cercare interessati e personale per il progetto. Il fumettista Jack Kirby venne ingaggiato come direttore artistico per sviluppare la concept art, la scenografia e l'estetica della pellicola. L'idea di Geller era quella di riutilizzare i disegni e gli arredamenti di scena concepiti da Kirby per un parco tematico di fantascienza chiamato Science Fiction Land, che sarebbe dovuto sorgere in Colorado e che nelle ambizioni di Geller avrebbe dovuto fungere da finanziamento per l'intero progetto e diventare non solo un centro di intrattenimento ma anche un punto di riferimento per l'evoluzione tecnologica e futuristica dell'umanit\u00e0. Nell'inverno del 1979 venne anche organizzata una conferenza stampa con tutti i principali soggetti coinvolti, ma a causa di scandali e accuse di appropriazione indebita di fondi, che portarono all'arresto dell'assistente di Geller, il progetto tramont\u00f2.\nJohn Chambers, che era stato assunto da Geller come truccatore per il film, pens\u00f2 allora di consegnare la sceneggiatura e i bozzetti a Tony Mendez della CIA. Sulla base di questo materiale, Mendez e Chambers allestirono un progetto fittizio, rinominando il film \"Argo\", da usare come copertura per l'operazione Canadian Caper: l'esfiltrazione di sei diplomatici statunitensi da Teheran durante la crisi degli ostaggi in Iran. La somiglianza del territorio, dei bazaar e dei templi iraniani con i paesaggi e le architetture fantastiche descritte da Zelazny in \"Signore della luce\" permisero infatti alla squadra di soccorso di spacciarsi per una troupe cinematografica intenta nel location scouting per il film e a portare con successo a termine l'operazione nel 1981.\nJudd Ehrlich avvi\u00f2 nel 2012 una campagna di crowdfunding su Kickstarter per produrre un documentario sulla storia del film mai realizzato di Geller, sul parco tematico e sul successivo uso del materiale da parte della CIA. Dopo aver raggiunto il budget previsto e due anni di lavorazione, il documentario, intitolato \"Science Fiction Land\", venne per\u00f2 annullato a causa di problemi legali.\nNel 2017 la NBCUniversal annunci\u00f2 che era in sviluppo una serie televisiva basata sul romanzo, che sarebbe stata prodotta dalla Valhalla Entertainment di Gale Anne Hurd e sceneggiata da Ashley Miller. Nel 2018, tuttavia, la Universal si ritir\u00f2 dal progetto."}
{"id": "2429456", "revid": "131358", "url": "https://it.wikipedia.org/wiki?curid=2429456", "title": "Club Am\u00e9rica", "text": ""}
{"id": "2429457", "revid": "131358", "url": "https://it.wikipedia.org/wiki?curid=2429457", "title": "CF Am\u00e9rica", "text": ""}
{"id": "2429458", "revid": "131358", "url": "https://it.wikipedia.org/wiki?curid=2429458", "title": "C.F. Am\u00e9rica", "text": ""}
{"id": "2429459", "revid": "1543377", "url": "https://it.wikipedia.org/wiki?curid=2429459", "title": "Hyundai Veracruz", "text": "La Hyundai Veracruz \u00e8 una Sport Utility Vehicle di grandi dimensioni, prodotta dalla casa automobilistica coreana Hyundai Motor Company a partire dal 2006. La denominazione Veracruz viene utilizzata nei principali mercati asiatici e americani. In Europa la vettura \u00e8 stata importata a partire dal 2009 adottando la denominazione alfanumerica ix55 che caratterizza le ultime automobili prodotte dalla casa di Seul. La produzione del modello \u00e8 terminata nel 2012 ed \u00e8 stata sostituita dalla Hyundai Santa Fe terza generazione in versione a passo lungo.\nIl debutto.\nPresentata ufficialmente il 12 ottobre del 2006 in Corea con la denominazione Veracruz la vettura \u00e8 entrata in produzione negli ultimi mesi del 2006 inizialmente per i mercati interni; in seguito alla presentazione al Salone dell'auto di Detroit nel 2007 la vettura \u00e8 stata importata negli Stati Uniti, in Canada e in Brasile. Tra la fine del 2007 e l'inizio del 2008 la Veracruz \u00e8 entrata negli listini della gamma Hyundai in Cina e in Medio Oriente mentre soltanto al Salone di Parigi del 2008 \u00e8 stato annunciato lo sbarco europeo.\nLa denominazione ix55 adottata oltre che in Europa anche in Russia segue il nuovo corso di nomi inaugurato dalla casa con la compatta i30. Veracruz invece segue il corso di denominazioni in cui viene utilizzato il nome di citt\u00e0 messicane inaugurato a partire dalla Santa Fe e ripreso anche con la Suv compatta Tucson.\nCaratteristiche.\nLa vettura, progettata in gran parte dal centro di ricerche e sviluppo che la Hyundai possiede in California, utilizza una piattaforma derivata dalla Santa Fe e dalla Sonica ma rivista per adattarsi alla mole di questo grande Suv dotato di una carrozzeria lunga oltre 4,80 metri.\nLo schema sospensivo sfrutta un'architettura a doppi quadrilateri alti all'avantreno mentre al retrotreno ritroviamo i bracci multipli. La trazione \u00e8 anteriore con la possibilit\u00e0 di inserire elettronicamente la posteriore (schema a trazione integrale inseribile). Il cambio \u00e8 un automatico sequenziale a 6 rapporti prodotto dall'Aisin molto dolce nelle cambiate in manuale e studiato per andare incontro alle esigenze della clientela asiatica e americana.\nLa sicurezza automobilistica \u00e8 garantita dall'adozione del controllo di stabilit\u00e0 ESP, del controllo di trazione, del sensore misuratore della pressione degli pneumatici, di poggiatesta attivi e airbag frontali, laterali e posteriori.\nMotorizzazioni.\nLa vettura era disponibile in Europa equipaggiata con un turbodiesel 3.0 \"CRDI\" V6 facente parte della famiglia motoristica \"S\" dotato di iniezione diretta common rail, turbina a geometria variabile e di una distribuzione a 4 valvole per cilindro per 24 valvole totali. Capace di 239 cavalli il consumo medio dichiarato corrisponde a 10,6\u00a0km/l nell'uso combinato. Le emissione di anidride carbonica nel ciclo medio risultano di 249 grammi emessi ogni chilometro. Per i mercati asiatici \u00e8 disponibile anche un 3.8 V6 (famiglia \"Lambda\") capace di 266 cavalli (196 kW). La casa dichiara un raggio di sterzata di 11,4 metri."}
{"id": "2429465", "revid": "688552", "url": "https://it.wikipedia.org/wiki?curid=2429465", "title": "Sayed Moawad", "text": "Caratteristiche tecniche.\nTerzino sinistro - adattabile in caso di necessit\u00e0 ad esterno alto - abile a svolgere entrambe le fasi di gioco. In possesso di una notevole resistenza, tra le sue doti spiccano velocit\u00e0 - caratteristica che gli consente di spingersi con costanza lungo la fascia sinistra, inserendosi tra gli spazi - e la precisione nei cross.\nCarriera.\nGiocatore.\nClub.\nIl 26 gennaio 2008 l'Ismaily comunica di aver ceduto il giocatore in prestito oneroso di 150.000 dollari con diritto di riscatto - fissato a 900.000 dollari - per sei mesi al Trabzonspor.\nIl 16 maggio 2008 viene tesserato per cinque stagioni dall'Al-Ahly. L'esborso effettuato dalla societ\u00e0 egiziana \u00e8 stato di 1.1 milioni di dollari. Esordisce con la squadra il 20 luglio contro lo Zamalek, sostituendo Fl\u00e1vio Amado al 37' della ripresa.\nUna settimana dopo solleva il suo primo trofeo, grazie al successo ottenuto per 2-0 contro lo Zamalek in Supercoppa.\nIl 22 gennaio 2013 rinnova il proprio contratto per altre due stagioni. Relegato ai margini a favore del pi\u00f9 giovane Ahmed Shedid, il 25 giugno 2014 annuncia la propria decisione di ritirarsi al termine della stagione.\nNazionale.\nEsordisce con i \"Faraoni\" il 25 agosto 2000 in un'amichevole disputata contro il Kenya a Porto Said. Prende parte alla Coppa d'Africa 2008 - conclusasi con il successo degli egiziani - disputata in Ghana.\nNel 2010 - dopo aver partecipato alla FIFA Confederations Cup 2009 - viene inserito nella lista dei 23 convocati che parteciperanno alla Coppa d'Africa 2010.\nPrima scelta lungo la fascia sinistra, prende parte da titolare - ad eccezione della sfida contro il Benin, con i \"Faraoni\" gi\u00e0 qualificati ai quarti - a tutti gli incontri della competizione, terminata con il settimo successo della selezione egiziana nella manifestazione, il terzo consecutivo.\nAllenatore.\nIl 27 agosto 2016 entra nello staff tecnico dell'Al-Ahly in qualit\u00e0 di collaboratore tecnico, sotto la guida di Hossam El-Badry.\nStatistiche.\nPresenze e reti nei club.\n\"Statistiche aggiornate al 30 giugno 2014.\""}
{"id": "2429470", "revid": "729019", "url": "https://it.wikipedia.org/wiki?curid=2429470", "title": "Battaglia di Seven Pines", "text": "La battaglia di Seven Pines (anche conosciuta come battaglia di Fair Oaks) ebbe luogo tra il 31 maggio ed il 1\u00ba giugno 1862 presso la Contea di Henrico, nella penisola della Virginia, e rappresent\u00f2 il culmine di un'offensiva condotta dalle forze unioniste del generale George B. McClellan lungo la penisola della Virginia, durante la quale l'Armata del Potomac raggiunse i dintorni di Richmond, nell'ambito della guerra di secessione americana.\nStoria.\nIl 31 maggio 1862 l'armata del generale confederato Joseph E. Johnston cerc\u00f2 di sopraffare due corpi d'armata dell'Unione apparentemente rimaste isolate lungo il fiume Chickahominy. L'assalto, sebbene non perfettamente coordinato, fu tuttavia un successo ed inflisse pesanti perdite agli unionisti.\nTuttavia giunsero nuovi rinforzi in favore delle truppe dell'Unione, da parte del III Corpo d'armata e dal II Corpo d'armata guidato dal generale Edwin V. Sumner, il quale ordin\u00f2 ai suoi uomini di attraversare il fiume in piena presso il ponte di \"Grapevine Bridge\", riuscendo a stabilizzare la posizione dell'armata di McClellan. Il generale Johnston fu gravemente ferito durante l'azione e il comando dell'esercito confederato pass\u00f2 temporaneamente al maggior generale Gustavus Woodson Smith.\nIl 1\u00ba giugno seguente i confederati rinnovarono loro assalti contro gli unionisti, che avevano portato ulteriori rinforzi, ma entrambi i contendenti fecero pochi progressi ed il combattimento ebbe termine. Entrambe le parti proclamarono la vittoria, sebbene la battaglia fosse in pratica tatticamente inconcludente; lo scontro fu la pi\u00f9 grande battaglia nel teatro orientale fino a quel momento (e fino a quel momento seconda solo a Shiloh in termini di vittime, circa 11.000 in totale) e port\u00f2 ad una interruzione dell'offensiva dell'Unione."}
{"id": "2429471", "revid": "1632387", "url": "https://it.wikipedia.org/wiki?curid=2429471", "title": "Tyrants of the Rising Sun - Live in Japan", "text": "Tyrants of the Rising Sun - Live in Japan \u00e8 un set DVD+CD degli Arch Enemy, pubblicato in Europa il 24 novembre 2008 e in Nord America il 25 novembre 2008 dalla Century Media.\nIl disco.\nIl DVD contiene uno concerto filmato a Tokyo agli inizi del 2008, un filmato in strada della lunghezza di 40 minuti e tutti i video promozionali che sono stati girati per l'ultimo album in studio della band, \"Rise of the Tyrant\".\nIl DVD \u00e8 disponibile nelle seguenti varianti: Deluxe edition DVD+2CD, Standard DVD, Standard 2CD, ltd EP."}
{"id": "2429472", "revid": "287204", "url": "https://it.wikipedia.org/wiki?curid=2429472", "title": "Carter-Finley Stadium", "text": "Il Carter-Finley Stadium \u00e8 uno stadio di football americano con 60\u00a0000 posti a sedere. Il proprietario \u00e8 l'Universit\u00e0 statale della Carolina del Nord di Raleigh. La squadra di casa invece \u00e8 la NC State University Wolfpack.\nQuesto stadio ha sostituito il Riddick Stadium, risalente al 1907. Fu inaugurato nel 1966 con il nome di Carter Stadium in onore di Harry C. e Wilbert J. \"Nick\" Carter. Non erano uomini famosi ma soltanto due dei pi\u00f9 importanti laureati dell'universit\u00e0 locale. Inoltre, finanziarono i progetti dello stadio. Il nome di Albert E. Finley, altro importante laureato e finanziatore, fu aggiunto in seguito.\nFino al 2005 lo stadio poteva accogliere fino a 55\u00a0000 spettatori, ma durante la stagione del 2006 furono aggiunti altri 2 583 posti per un totale di 57 583."}
{"id": "2429473", "revid": "914731", "url": "https://it.wikipedia.org/wiki?curid=2429473", "title": "Luciana Savignano", "text": "Biografia.\n\"\u00c8toile\" del Teatro alla Scala di Milano e del Ballet du XXe si\u00e8cle di Maurice B\u00e9jart, applaudita dalla critica internazionale, Luciana Savignano si forma presso la Scuola di ballo del Teatro alla Scala di Milano dove viene ammessa nel 1953. Dopo il diploma, avvenuto nel 1961, considerata un elemento promettente del corpo di ballo, nel 1963 viene inviata dalla Scala, insieme ad altre quattro ragazze, tra cui Liliana Cosi, al Teatro Bol'\u0161oj di Mosca, per frequentare un corso di perfezionamento; al rientro entra a far parte del corpo di ballo del Teatro alla Scala. La sua prima importante affermazione si ha nel 1968 quando Mario Pistoni la sceglie come protagonista del suo balletto \"Il mandarino meraviglioso\", su musica di B\u00e9la Bart\u00f3k..\nNel 1972 \u00e8 nominata prima ballerina alla Scala e tre anni dopo, nel 1975, \"\u00e9toile\". Nel 1973 inizia la sua collaborazione con Maurice B\u00e9jart che la invita nella sua compagnia, Ballet du XXe si\u00e8cle, dove interpreta la \"Nona sinfonia,\" \"Ce que l'amour me dit\" con Jorge Donn, \"Romeo e Giulietta\", \"Bakti\", esibendosi contemporaneamente alla Scala in balletti di repertorio come \"Il lago dei cigni\" e \"Giselle\", in creazioni come \"La bisbetica domata e\" \"Cenerentola,\" e in altri brani di B\u00e9jart come \"Leda e il cigno\" e \"Bolero.\" \nNel 1994 Maurice B\u00e9jart la fa danzare ne \"La voce\" tratta da \"La Voix Humaine\" di Jean Cocteau e contemporaneamente si esibisce negli spettacoli \"Carmina Burana\" (Orff) e \"Orpheus\" (Stravinskij). Importanti, inoltre, le collaborazioni con il coreografo Micha van Hoecke realizzate al Teatro alla Scala di Milano e al Ravenna Festival.\nDal 1995 collabora con la coreografa Susanna Beltrami con la quale fonda nel 1998 la Compagnia \"Pier Lombardo Danza\" (oggi: Compagnia Susanna Beltrami). Dal sodalizio con la Beltrami viene prodotto anche lo spettacolo\n\"Ukiyo-E - il fluire di una stella\" eseguito in diversi teatri italiani. Nel 2009 \u00e8 uno dei giudici del talent show di Rai 2 \"Italian Academy 2\".\nNella stagione 2010-2011 interpreta il ruolo della Regina Thalassa nello spettacolo Sh\u00e9h\u00e9razade (Rimskij-Korsakov) con le coreografie di Fredy Franzutti, di cui danza anche \"Le ultime parole di Cristo\" (Mercadante); nel settembre 2012 interpreta il ruolo di Don Juan nell'omonimo spettacolo del coreografo Massimo Moricone al Teatrino di Corte del Palazzo Reale (produzione del Teatro San Carlo di Napoli).\nLuciana Savignano \u00e8 impegnata anche nel sociale, come testimonial a titolo gratuito delle associazioni italiane confederate per la malattia di Parkinson.\nNel 2006 la giornalista Valeria Crippa dedica a Luciana il libro \"Anomalia di una Stella\" (2006): una testimonianza della vita artistica dell'etoile.\ncorredata da fotografie della sua carriera, l'esposizione prende spunto dall'interpretazione dei \"tarocchi\" in rapporto alle caratteristiche personali e professionali dell'artista.\nNel 2016 \u00e8 invece pubblicata la sua biografia: \"Luciana Savignano, l'eleganza interiore (Edizioni Gremese),\" analisi del percorso storico e artistico della danzatrice, scritta dal danzatore e scrittore Emanuele Burrafato, autore che ha anche redatto su di lei un saggio scientifico per la rivista Biblioteca Teatrale (BT n. 30, 2021, Bulzoni Editore).\nDel 2019 \u00e8 il libro \"Conversazioni private\" con Cristiano Cassani e curato da Olga Karasso, Edizioni del Foglio Clandestino.\nUltima testimonianza fotografica della Savignano, il libro \"Dedicato\" di Angelo Redaelli (edizioni Anthelios, 2021).\nLe Arti, coreutica e fotografica, trovano una simbiosi unica e significativa delle sensibilit\u00e0 dei protagonisti, privilegiando il percorso artistico con la coreografa Beltrami.\nOnorificenze.\nCavalier della Repubblica Italiana - 1980"}
{"id": "2429474", "revid": "599013", "url": "https://it.wikipedia.org/wiki?curid=2429474", "title": "Ahmed Samir Farag", "text": "Caratteristiche tecniche.\nTerzino sinistro, in grado di giocare lungo tutta la fascia.\nCarriera.\nClub.\nComplice la sospensione del campionato egiziano, il 14 marzo 2012 passa a parametro zero al Lierse, firmando un biennale con la societ\u00e0 belga. Rescisso il contratto con il Lierse, il 27 febbraio 2014 torna in Egitto, accordandosi per due stagioni e mezzo con lo Zamalek.\nNazionale.\nNel 2005 ha preso parte ai Mondiali Under-20, disputati in Olanda. Esordisce con la selezione dei \"Faraoni\" il 1\u00ba giugno 2008 contro la Repubblica Democratica del Congo - incontro valido per le qualificazioni ai Mondiali 2010 - partendo titolare. Esce al 76', venendo sostituito da Abdelaziz Tawfik. Nel 2009 prende parte alla FIFA Confederations Cup. Esordisce nella competizione il 18 giugno nella partita vinta 1-0 contro l'Italia, subentrando al 69' al posto di Sayed Moawad.\nStatistiche.\nPresenze e reti nei club.\n\"Statistiche aggiornate al 30 giugno 2017.\""}
{"id": "2429475", "revid": "367445", "url": "https://it.wikipedia.org/wiki?curid=2429475", "title": "Stadiazione HIV", "text": ""}
{"id": "2429477", "revid": "133248", "url": "https://it.wikipedia.org/wiki?curid=2429477", "title": "Tyrrell Racing", "text": ""}
{"id": "2429484", "revid": "767487", "url": "https://it.wikipedia.org/wiki?curid=2429484", "title": "Erredieffe", "text": "Le Erredieffe sono state un gruppo musicale rhythm and blues/soul italiano, attivo a cavallo fra gli anni 1990 e 2000.\nStoria.\nIl gruppo nasce a Roma come quartetto vocale femminile, il cui stile viene paragonato dalla critica a quello delle Spice Girls e delle All Saints.\nLe Erredieffe iniziano la loro carriera musicale suonando in alcuni club di Roma. In uno di questi vengono notate da Carlo Albertoli, allora direttore artistico della V2 Records, nonch\u00e9 uno degli ideatori dell'etichetta discografica Vox Pop, da cui sono usciti artisti come: Afterhours, Mau Mau, Africa Unite, Casino Royale, Ritmo Tribale o Prozac+.\nNel 1999 si esibiscono come gruppo spalla di Claudio Baglioni e nello stesso anno vengono pubblicati i primi singoli del gruppo: \"Sole che sarai\" a maggio e \"L'ultimo dei DJ\" a novembre. Entrambi i singoli ottengono un discreto riscontro commerciale.\nIl gruppo arriva al successo partecipando al Festival di Sanremo nell'anno 2000 con il brano \"Ognuno per s\u00e9\", che si piazza al decimo posto nella sezione Giovani. Le loro coreografie durante le esibizioni erano curate da Luca Tommassini, collaboratore in passato di Madonna e Geri Halliwell.\nLo stesso anno esce anche l'album di debutto \"Harem B\", del quale le componenti il gruppo hanno direttamente curato gli arrangiamenti vocali. Al disco hanno lavorato anche gli allora sconosciuti Zero Assoluto e quest'ultimo riesce ad entrare nelle classifiche di vendita dopo la partecipazione al festival. Nel 2001 viene pubblicato anche il singolo \"Honolulu Baby\", colonna sonora dell'omonimo film.\nNel 2002, poco dopo l'abbandono di Tiziana Spagnulo, il gruppo si scioglie ufficialmente a . Dopo avere perso il contratto il gruppo prova pi\u00f9 volte ad autoprodursi, ma senza successo."}
{"id": "2429487", "revid": "767487", "url": "https://it.wikipedia.org/wiki?curid=2429487", "title": "Christopher Amott", "text": "Dal 2020 \u00e8 divenuto il chitarrista ritmico dei Dark Tranquillity."}
{"id": "2429488", "revid": "599013", "url": "https://it.wikipedia.org/wiki?curid=2429488", "title": "Abdel-Wahed El-Sayed", "text": "Statistiche.\nPresenze e reti nei club.\n\"Statistiche aggiornate al 2 maggio 2015.\""}
{"id": "2429494", "revid": "287204", "url": "https://it.wikipedia.org/wiki?curid=2429494", "title": "Gran Premio del Belgio 1987", "text": "Il Gran Premio del Belgio 1987 \u00e8 stato il 439\u00ba Gran Premio di Formula 1 della storia, corso il 17 maggio 1987 sul tracciato di Spa-Francorchamps. Fu la terza gara del Campionato mondiale di Formula 1 1987.\nPrima della gara.\nGli iscritti al Gran Premio tornarono ad essere 26, in quanto la Osella schier\u00f2 la sola vettura di Alex Caffi.\nRiassunto della gara.\nLe qualifiche videro le due Williams monopolizzare la prima fila, con Nigel Mansell in pole davanti al compagno Piquet e ad Ayrton Senna, terzo ed a sua volta davanti alle due Ferrari (con Berger ed Alboreto rispettivamente quarto e quinto).\nCome nel Gp precedente, in gara ci furono due partenze: alla prima Mansell mantenne la pole mettendosi davanti a Senna, Piquet ed Alboreto; nelle retrovie Ren\u00e9 Arnoux ed Andrea De Cesaris si toccarono leggermente, mentre Thierry Boutsen urt\u00f2 la Ferrari di Gerhard Berger mandandola in testacoda. Un incidente pi\u00f9 serio coinvolse Philippe Streiff, che and\u00f2 a sbattere violentemente contro il muretto all\"'Eau Rouge\". Poco dopo la vettura incidentata del francese fu colpita dal sopraggiungente compagno di squadra Palmer. Entrambi rimasero illesi ma le loro Tyrrell furono ridotte a rottami. La gara fu sospesa e fu necessaria una ri-partenza.\nAl secondo start Senna si mise davanti a Mansell, ma durante lo stesso giro il britannico azzard\u00f2, sbagliandolo, un tentativo di sorpasso nei confronti del brasiliano: i due si urtarono e Senna dovette ritirarsi.in realt\u00e0, sembra, da quanto disse Mansell, che Ayrton ebbe un'accelerazione pi\u00f9 lenta come se avesse mancato una marcia; cos\u00ec Nigel attacc\u00f2 all esterno un sorpasso molto difficile in quel punto, ma ayrton cerc\u00f2 di resistere, cos\u00ec, finirono entrambi fuori (a fine mondiale questo episodio per la classifica di Nigel fu importante). \nMansell riprese la gara in ultima posizione, ma il danno creato dalla collisione lo costrinse ad abbandonare la gara nel corso del 17\u00ba giro. Mansell in seguito si rec\u00f2 al box della Lotus, dove volarono parole dure ed addirittura pugni.\nDopo il ritiro di Berger al terzo passaggio, la Ferrari perse anche Michele Alboreto che, mentre si trovava al secondo posto, soffr\u00ec di una rottura all'albero motore che lo costrinse all'abbandono; due giri dopo anche Piquet, primo in quel momento, si ritir\u00f2 a causa della rottura di un tubo del turbo, e lasci\u00f2 a Prost, seguito da Teo Fabi e dal compagno Stefan Johansson la guida della gara. I pit-stop modificarono poco la situazione, e il francese accumul\u00f2 facilmente 25 secondi di vantaggio, dopo aver temuto il peggio a causa di un consumo eccessivo di carburante, in realt\u00e0 inesistente e dovuto solo ad un indicatore difettoso.\nQuesta fu la ventisettesima vittoria di Prost, che eguagli\u00f2 il record di Jackie Stewart. Per la McLaren si tratt\u00f2 di doppietta, grazie al secondo posto di Stefan Johansson, ottenuto grazie al ritiro (rottura motore) di Teo Fabi. Andrea De Cesaris port\u00f2 la sua Brabham sul podio dopo, dopo una lotta con Eddie Cheever, Satoru Nakajima e Ren\u00e9 Arnoux, che gli arrivarono dietro in ordine rispettivo.\nOrdine d'arrivo.\nTra parentesi le posizioni valide per il \"Jim Clark Trophy\", per le monoposto con motori N/A\nNote.\nSalvo ove diversamente indicato, le classifiche sono tratte dal Sito ufficiale della Formula 1"}
{"id": "2429498", "revid": "438678", "url": "https://it.wikipedia.org/wiki?curid=2429498", "title": "The Note", "text": "The Note \u00e8 il terzo album studio del gruppo hardcore punk statunitense Bane, pubblicato il 17 maggio 2005 da Equal Vision Records. \u00c8 stato il primo album della band ad entrare in una classifica Billboard, piazzandosi al numero 25 della \"Top Heatseekers\" e al numero 25 della \"Top Indipendent Albums\"."}
{"id": "2429501", "revid": "767487", "url": "https://it.wikipedia.org/wiki?curid=2429501", "title": "Ahmed Abdel-Ghani", "text": ""}
{"id": "2429502", "revid": "1543377", "url": "https://it.wikipedia.org/wiki?curid=2429502", "title": "Austrian Football Division Ladies", "text": "La Austrian Football Division Ladies (AFDL) \u00e8 il campionato nazionale austriaco di football americano femminile."}
{"id": "2429508", "revid": "124210424", "url": "https://it.wikipedia.org/wiki?curid=2429508", "title": "Susanna Beltrami", "text": "Biografia.\nDopo una formazione classica in Italia, decide di seguire le correnti della danza contemporanea internazionale fin dagli anni ottanta.\nSegue gli insegnamenti della coreografa Carolyn Carlson e dei ballerini Larrio Ekson e Jorma Uotinen. Alla fine degli anni ottanta inizia periodi di formazione a New York nelle principali scuole della modern dance come quelle di Alvin Nikolais, Martha Graham e Merce Cunningham. In quegli anni studia presso la \"Merce Cunningham Dance Foundation\" di New York.\nDopo l'esperienza americana e dopo aver fondato a Verona il \"Centro Ricerca Danza\" approda a Milano dove inizia la sua carriera di formatrice e di coreografa. Qui riceve incarichi didattici per i corsi di formazione del Teatro alla Scala e per l'atelier di teatro-danza della Scuola d'arte drammatica Paolo Grassi.\nA partire dal 1985 \u00e8 ideatrice di vari lavori come \"Fuga in valzer\" (1986), \"Dressoir\" (1987) e \"Sopra un picco in Darien\" (1988). In seguito la Beltrami crea alcuni spettacoli ispirati al teatro e alla danza spagnoli come \"El amor brujo\" (1989), \"Diablo, Storia Flamenca\" (1990), \"Blu Diablo\" (1995). Crea inoltre \"Hiatu Meju\" (1997) per gli allievi danzatori della Scuola d'arte drammatica \"P. Grassi\", \"Blu Diablo\" (1995). Crea inoltre \"Hiatu Meju\" (1997) per gli allievi danzatori della Scuola d'arte drammatica \"P. Grassi\".\nDal 1995 la Beltrami collabora con l'etoile Luciana Savignano, con la quale ha fondato nel 1998 la compagnia \"Pier Lombardo Danza\" e con la quale nel 2009 \u00e8 coreografa di danza moderna nel talent show di Rai 2 Italian Academy 2. Per la Savignano, la Beltrami ha ideato vari spettacoli fra cui \"Il suo nome... Carmen\" e \"Tango di luna\".\nSuccessivamente fonda l'accademia di danza \"DanceHaus\" a Milano.\nNel 2013 esce il film \"Italy amore mio\" del regista Ettore Pasculli dove la Beltrami interpreta s\u00e9 stessa insieme a 150 dei suoi allievi e collaboratori."}
{"id": "2429511", "revid": "367445", "url": "https://it.wikipedia.org/wiki?curid=2429511", "title": "Grotta di Valnuvola", "text": ""}
{"id": "2429524", "revid": "287204", "url": "https://it.wikipedia.org/wiki?curid=2429524", "title": "HMS Sheffield (C24)", "text": "La HMS \"Sheffield\" (Pennant number C24) \u00e8 stata un incrociatore leggero Classe Town, tipo \"Southampton\", della Royal Navy. Venne impostata nei cantieri Vickers Armstrong il 31 gennaio 1935, varata il 23 luglio 1936 ed entr\u00f2 in servizio il 25 agosto dell'anno successivo. Partecip\u00f2 a varie azioni contro le grandi unit\u00e0 di superficie della Kriegsmarine. A differenza della maggior parte delle navi britanniche del periodo, le sue rifiniture erano in acciaio inossidabile a differenza del pi\u00f9 tradizionale ottone, pensando cos\u00ec di limitare la quantit\u00e0 di tempo necessaria per la pulizia da parte dell'equipaggio. Il suo soprannome \"Shiny Sheff\" (\"Brillante Sheff\") nacque proprio da questa sua particolarit\u00e0.\nServizio.\nDurante il conflitto.\nAllo scoppio della seconda guerra mondiale, la \"Sheffield\" si trovava assegnata al 18\u00ba Squadrone Incrociatori della Home Fleet, di pattuglia nello stretto di Danimarca e nella primavera dell'anno successivo partecip\u00f2 alla campagna di Norvegia. Dopo un breve periodo durante il quale ebbe compiti anti-invasione nel canale della Manica, in agosto venne trasferita presso la Forza H, con base a Gibilterra. Da qui oper\u00f2 nel Mediterraneo e nell'Atlantico fino alla fine dell'anno.\nIl 9 febbraio 1941 partecip\u00f2 al bombardamento di Genova insieme alla \"Malaya\" e alla \"Renown\". In seguito oper\u00f2 contro i convogli della Marina della Francia di Vichy e scortando le portaerei nei lanci di aerei diretti a Malta. Nel mese di maggio, partecip\u00f2 alla caccia alla Bismarck, seguendo la nave da battaglia tedesca grazie al suo radar Type 79Y, riuscendo a sfuggire fortunosamente ad un attacco di siluranti Fairey Swordfish lanciati dalla \"Ark Royal\", che la scambiarono per una nave tedesca. Undici siluri vennero lanciati contro la \"Sheffield\", nonostante i piloti fossero stati avvertiti della sua presenza e solo grazie ai detonatori magnetici difettosi e alle manovre evasive della nave si riusc\u00ec ad evitare il peggio. Nel rapporto dell'attacco, all'ammiraglio John Tovey, comandante della \"Home Fleet\", venne detto solamente che la \"Bismarck\" non era stata colpita. La reazione dell'equipaggio della nave non venne registrata nei resoconti ufficiali.\nIl 12 giugno successivo la \"Sheffield\" individu\u00f2 ed una delle navi cisterna designate a rifornire la \"Bismarck\", la \"Friederich Breme\", che venne autoaffondata dall'equipaggio. Dopo la distruzione di un'altra nave appoggio tedesca, la \"Kota Penang\", avvenuta in un'azione congiunta con la \"Kenya\", la nave torn\u00f2 in patria.\nIn seguito venne utilizzata con compiti di scorta ai convogli artici diretti in Unione Sovietica, fino a che il 3 marzo 1942 non colp\u00ec una mina al largo dell'Islanda. Dopo le riparazioni, durate fino al luglio successivo, scort\u00f2 nuovamente convogli artici, dopodich\u00e9 appoggi\u00f2 lo sbarco alleato in Nord Africa nel mese di novembre, denominato Operazione Torch. Il mese successivo, insieme all'incrociatore \"Jamaica\" form\u00f2 la Forza \"R\", al comando del retroammiraglio Robert Burnett, a bordo della \"Sheffield\", che aveva il compito di scortare il convoglio JW51B. Durante il tragitto il convoglio venne attaccato da forze di superficie tedesche, ma nella battaglia che ne scatur\u00ec, detta Battaglia del mare di Barents, i tedeschi si ritirarono e la \"Sheffield\" affond\u00f2 il cacciatorpediniere \"Z16 Friedrich Eckoldt\".\nNel febbraio 1943 oper\u00f2 nel Golfo di Biscaglia mentre nei mesi di luglio e agosto partecip\u00f2 alle operazioni di sbarco a Salerno, dette Sbarco a Salerno. Tornata nuovamente nell'artico, prese parte all'affondamento dell'incrociatore da battaglia \"Scharnhorst\" nella Battaglia di Capo Nord, il 26 dicembre successivo. Nel periodo tra l'aprile e l'agosto 1944 scort\u00f2 le portaerei impiegate in una serie di attacchi aerei contro la nave da battaglia tedesca \"Tirpitz\". Vista l'efficacia limitata di queste operazioni il compito di immobilizzare la corazzata nemica venne trasferito alla Royal Air Force.\nIn seguito ai lunghi lavori di raddobbo portati avanti sia a Boston che a Portsmouth, durante i quali venne anche rimossa la torretta X per permettere il rafforzamento dell'armamento antiaereo, la \"Sheffield\" rimase lontano dai teatri operativi fino alla fine del conflitto.\nNel dopoguerra.\nIl raddobbo venne completato nel maggio 1946 e in seguito la \"Sheffield\" venne assegnata alternativamente alle Indie Occidentali, dove nel 1954 serv\u00ec come ammiraglia dell'Ottavo Squadrone Incrociatori, al Mediterraneo ed al servizio nelle acque britanniche. Sub\u00ec ulteriori lavori tra il 1949 ed il 1950 ed un ultimo ciclo nel 1954. In quest'anno partecip\u00f2 alle riprese del film La battaglia di Rio della Plata, nel quale ebbe la parte dell\"Ajax\". Venne spostata nella riserva nel gennaio 1959 e divenne ammiraglia della \"Home Fleet\" fino al settembre 1964, quando venne messa in lista per essere venduta. L'equipaggiamento venne rimosso a Rosyth nel 1967 e la nave venne demolita a Faslane nello stesso anno. La campana della nave, anch'essa di acciaio inossidabile venne conservata ed \u00e8 tuttora visibile nella Cattedrale di Sheffield insieme con la bandiera di combattimento."}
{"id": "2429525", "revid": "767487", "url": "https://it.wikipedia.org/wiki?curid=2429525", "title": "Mohamed Mohsen Abou Greisha", "text": ""}
{"id": "2429527", "revid": "767487", "url": "https://it.wikipedia.org/wiki?curid=2429527", "title": "Ten Years Plus E.P.", "text": "Ten Years Plus E.P. \u00e8 un EP del gruppo hardcore punk statunitense Bane, pubblicato nel 2006 da Equal Vision Records."}
{"id": "2429532", "revid": "599013", "url": "https://it.wikipedia.org/wiki?curid=2429532", "title": "Ardian Gashi", "text": "Biografia.\nGashi \u00e8 nato in Kosovo, ma si \u00e8 trasferito in Norvegia all'et\u00e0 di otto anni. \u00c8 in possesso della cittadinanza norvegese.\nCaratteristiche tecniche.\n\u00c8 un giocatore di grande intensit\u00e0, veloce e di buona qualit\u00e0 con la palla al piede.\nCarriera.\nClub.\nKIL/Hemne, Molde e \u00d8rn-Horten.\nGashi ha cominciato la carriera con la maglia del KIL/Hemne, prima di trasferirsi al Molde. Con questa maglia ha potuto esordire nell'Eliteserien, subentrando a Thomas Mork nel successo per 5-0 sul Bryne, datato 6 maggio 2001. Il suo spazio \u00e8 stato per\u00f2 limitato a poche presenze e per questo \u00e8 stato ceduto all'\u00d8rn-Horten. Ha debuttato con questa squadra, in 1. divisjon, in data 14 aprile 2002: \u00e8 stato titolare nel pareggio per 2-2 in casa dell'HamKam. Il 16 giugno successivo ha realizzato le prime reti: \u00e8 stato autore di una doppietta nella vittoria per 4-1 sull'Haugesund. Ha contribuito, con 26 presenze e 8 gol, a far raggiungere la salvezza all'\u00d8rn-Horten, diventando un giocatore chiave della squadra. Vi \u00e8 rimasto fino alla met\u00e0 del campionato seguente.\nV\u00e5lerenga.\nNel corso del 2003, infatti, \u00e8 passato al V\u00e5lerenga con la formula del prestito. Ha disputato il primo incontro con questa casacca in data 12 luglio 2003, sostituendo David Hanssen nella sconfitta casalinga per 0-2 contro il Brann. Il 27 settembre ha siglato la prima marcatura nella massima divisione norvegese, nel pareggio per 2-2 contro lo Stab\u00e6k. La sua formazione \u00e8 giunta al terzultimo posto e ha dovuto affrontare le qualificazioni all'Eliteserien per rimanere in questa divisione per l'anno successivo: Gashi ha giocato entrambi gli incontri con il Sandefjord, al termine dei quali il V\u00e5lerenga ha raggiunto la salvezza. Il suo trasferimento al V\u00e5lerenga \u00e8 diventato poi a titolo definitivo, cos\u00ec ha continuato a rappresentare questi colori anche per le annate successive. \u00c8 risultato essere uno dei migliori calciatori del campionato 2004, che il V\u00e5lerenga ha chiuso al secondo posto. Nello stesso anno, ha vinto il premio Kniksen come miglior centrocampista dell'Eliteserien. Ad agosto 2005 \u00e8 stato arrestato per aver superato, a bordo della sua auto, i limiti di velocit\u00e0 e fu condannato a 18 giorni di carcere. Ha dato comunque un notevole contributo per la vittoria del titolo nazionale da parte della sua squadra, che ha raggiunto questo risultato per la quinta volta nella sua storia.\nBrann e Fredrikstad.\nIl 30 agosto 2006 \u00e8 stato annunciato il suo passaggio al Brann, che \u00e8 stato accolto con sorpresa. Si \u00e8 legato al nuovo club con un contratto di quattro anni e mezzo. L'11 settembre ha esorditocon questa squadra, nel successo per 1-2 in casa dello Stab\u00e6k. Il Brann ha chiuso la stagione al secondo posto finale. Il 25 luglio 2007 \u00e8 stato ceduto a titolo definitivo al Fredrikstad, in cambio di circa 5.000.000 di corone. Ha debuttato per il Fredrikstad in data 30 luglio, impiegato come titolare nel pareggio a reti inviolate contro il Lyn Oslo. Nella sfida successiva, giocata il 5 agosto contro l'Aalesund, ha realizzato la prima rete ed ha contribuito cos\u00ec alla vittoria per 2-1 della squadra. \u00c8 diventato rapidamente un componente importante nel centrocampo del Fredrikstad. Al momento del trasferimento, per la squadra rimanevano 11 partite in stagione: Gashi ha realizzato 5 gol in questo scorcio di campionato. In occasione dell'incontro con il Rosenborg, \u00e8 stato scelto come migliore in campo da \"Verdens Gang\", anche in virt\u00f9 della doppietta realizzata (il Fredrikstad si \u00e8 imposto per 4-3). L'anno successivo \u00e8 stato un titolare fisso in squadra, che ha raggiunto il secondo posto finale in classifica. Nell'annata seguente, invece, il Fredrikstad non \u00e8 riuscito a raggiungere la salvezza e Gashi ha lasciato il club.\nHelsingborg.\nGashi si \u00e8 accordato con gli svedesi dell'Helsingborg, compagine militante nella Allsvenskan. Il 14 marzo 2010 ha giocato il primo match con questa casacca, ricevendo anche un'ammonizione nella vittoria per 1-0 sul Brommapojkarna. L'11 aprile ha realizzato la prima rete, nel successo per 2-1 sull'Elfsborg. Nella stessa stagione, il club ha centrato il successo nella Svenska Cupen, primo trofeo vinto da Gashi dopo il campionato 2005 con il V\u00e5lerenga. Questo risultato ha consentito alla squadra di partecipare alla Supercupen 2011: anche questo trofeo \u00e8 finito nella bacheca del centrocampista norvegese. L'Helsingborg ha replicato la vittoria dell'anno precedenze anche nella Svenska Cupen 2011 e vi ha aggiunto anche il primo posto finale in campionato. Raggiunto il \"double\", si \u00e8 aggiudicato anche la Supercupen 2012.\nOdd.\nIl 5 agosto 2014, ha fatto ritorno in Norvegia per giocare nell'Odd: ha firmato un contratto valido fino all'estate 2017. Ha scelto la maglia numero 3. Ha esordito in squadra il 9 agosto, subentrando a Fredrik Nordkvelle nel successo casalingo per 1-0 sullo Str\u00f8msgodset. \u00c8 rimasto in squadra fino alla scadenza del contratto, totalizzando 42 presenze ed una rete, tra tutte le competizioni.\nIl ritorno all'\u00d8rn-Horten.\nIl 28 luglio 2017, l'\u00d8rn-Horten ha annunciato sul proprio sito internet il ritorno di Gashi, che si \u00e8 legato al club fino al 31 dicembre 2018.\nNazionale.\nGashi conta 18 presenze e 2 reti per la . Ha debuttato il 23 maggio 2002, subentrando ad Azar Karadas nella sconfitta per 1-2 contro i . Il 1\u00ba aprile 2003 ha siglato il primo gol, nella vittoria per 0-5 sul . Ha disputato anche 7 incontri per la Nazionale maggiore, primo dei quali datati 22 gennaio 2004, quando ha sostituito Magne Hoseth nel successo per 0-3 sulla . Il 14 ottobre 2012 \u00e8 stato richiamato in Nazionale: ha sostituito lo squalificato H\u00e5vard Nordtveit in vista della sfida contro , valida per le qualificazioni al mondiale 2014.\nA febbraio 2014 \u00e8 stato convocato dal per la partita amichevole contro . Nel gennaio dello stesso anno, la FIFA aveva concesso al Kosovo il permesso di giocare partite amichevoli contro altre Nazionali affiliate, purch\u00e9 esse non provenissero dalla zona dell'ex Jugoslavia. Il carattere amichevole degli incontri non precludeva quindi la possibilit\u00e0 di giocare per un'altra Nazionale per ogni calciatore coinvolto: per questo, nonostante Gashi contasse gi\u00e0 presenze per la Norvegia, ha potuto accettare la convocazione, disputando il 5 marzo 2014 la gara pareggiata per 0-0.\nStatistiche.\nPresenze e reti nei club.\n\"Statistiche aggiornate al 28 luglio 2017.\""}
{"id": "2429536", "revid": "21880", "url": "https://it.wikipedia.org/wiki?curid=2429536", "title": "Zethus", "text": "Zethus \u00e8 un genere di insetti sociali appartenenti alla sottofamiglia delle Eumeninae.\nDi grandi dimensioni, soprattutto neotropicale, \u00e8 un genere di vespe che si pu\u00f2 trovare in diverse specie nelle regioni neartiche, afrotropicali e indomalayane. Il genere \u00e8 attualmente suddiviso in alcuni sottogeneri che, tuttavia, hanno bisogno di una analisi filogenetica, al fine di riconoscere i loro limiti naturali."}
{"id": "2429537", "revid": "1543377", "url": "https://it.wikipedia.org/wiki?curid=2429537", "title": "Charles Umlauf", "text": "Biografia.\nDopo aver studiato con Albin Pol\u00e1\u0161ek all'Art Institute di Chicago nel 1929, durante la Grande depressione stette alle dipendenze del WPA Federal Art Project e nel 1941 inizi\u00f2 ad insegnare all'Universit\u00e0 del Texas di Austin, dove rimase per circa 40 anni. Nel 1985 don\u00f2 la sua casa, il suo laboratorio e le sue opere alla citt\u00e0 di Austin, dove venne creato l'Umlauf Sculpture Garden in suo onore."}
{"id": "2429541", "revid": "1305772", "url": "https://it.wikipedia.org/wiki?curid=2429541", "title": "La gente originale", "text": "La gente originale \u00e8 un singolo del rapper italiano Caparezza, pubblicato nel 2001 come quarto estratto dal primo album in studio \"?!\".\nDescrizione.\nSi tratta di una critica a coloro che imitano negativamente le persone di successo, ricopiandone anche le abitudini negative (come assumere droga), e cos\u00ec facendo \"non sono originali\"."}
{"id": "2429544", "revid": "767487", "url": "https://it.wikipedia.org/wiki?curid=2429544", "title": "L'armata degli eroi", "text": "L'armata degli eroi (\"L'Arm\u00e9e des ombres\") \u00e8 un film del 1969 scritto e diretto da Jean-Pierre Melville.\nTrama.\nFrancia, 1942. Philippe Gerbier, distaccato intellettuale antifascista, viene condotto da un gruppo di poliziotti dipendenti del governo collaborazionista in un campo di concentramento gestito dal governo di P\u00e9tain. Gerbier \u00e8 deportato nel campo di prigionia, dove dimorano prigionieri di tutte le nazionalit\u00e0 e anche francesi, antifascisti di ogni tendenza politica o alcuni innocenti finiti per errore in carcere. Gerbier viene poi trasferito da altri collaborazionisti in un comando tedesco basato in un hotel. Sono superati i controlli ai posti di blocco della \u201cLigne de demarcation\u201d, che divide la Francia in due zone, dove sono presenti francesi gendarmi sia dall'uno che all'altra parte. L'uomo decide di approfittare del ristretto margine di libert\u00e0 che ha per provare a riguadagnare la libert\u00e0. Philippe, con un solo sguardo, stabilisce una complicit\u00e0 con lo sconosciuto compagno di detenzione che gli \u00e8 seduto a fianco e organizza istantaneamente con lui un piano di fuga durante la notte. Gerbier pugnala una sentinella distratta, fingendo di chiedergli una sigaretta, e approfitta della fuga dell'altro per scappare. Durante la fuga entra stravolto in un negozio di barbiere, che comprende che Gerbier \u00e8 un fuggitivo e, dopo avergli fatto la barba, gli passa un nuovo soprabito per camuffare il proprio aspetto.\nGerbier raggiunge Marsiglia dove incontra il vecchio gruppo di resistenti gollisti di cui faceva parte ed era il capo. Con i suoi fedeli compagni F\u00e9lix e Le Masque decide di uccidere il traditore che l'ha denunciato. Il giovane delatore appare spaventato davanti alla morte imminente e nessuno dei resistenti gli rivolge una parola. Dopo aver discusso su come eliminarlo, essi decidono di sopprimerlo con lo strangolamento. Sia Gerbier che gli altri devono reprimere un certo disgusto per effettuare freddamente l'esecuzione, durante cui vedono lentamente morire il loro amico traditore. In seguito F\u00e9lix ritrova un vecchio amico, Jean Fran\u00e7ois, al quale propone di entrare nella Resistenza e di consegnare una ricetrasmittente a un altro membro del gruppo, la coraggiosa, calcolatrice e imperturbabile Mathilde, il cui unico punto debole \u00e8 costituito dall'amore per la figlia, che la vita clandestina non le permette di rivedere.\nA Parigi Jean Fran\u00e7ois incontra il fratello Luc Jardie, un intellettuale apparentemente indifferente agli eventi, ma in realt\u00e0 vero e proprio capo della Resistenza. Proprio costui, insieme a Gerbier, va in missione a Londra. Loro qui osservano la vita spensierata che gli inglesi continuano a condurre nonostante la guerra che si sta svolgendo e incontrano anche di persona il loro capo, il generale De Gaulle, che dice loro di non poter ottenere molto sostegno da parte degli Inglesi.\nAl ritorno dall'Inghilterra Gerbier viene paracadutato in Francia e si ricongiunge ai suoi e prende Mathilde, che si \u00e8 trasferita a Lione che \u00e8 anche sede della Gestapo, come vice. Jardie e Gerbier vengono a sapere che F\u00e9lix \u00e8 stato arrestato e sottoposto a tortura dai tedeschi e Mathilde, col suo consenso, organizza un audace piano di evasione: con Le Masque e Le Bison, tutti travestiti da infermieri tedeschi, entra nella prigione al volante di un'ambulanza per trasferire F\u00e9lix. Ma il medico, dato che F\u00e9lix \u00e8 moribondo, rifiuta il permesso. Mathilde e i suoi sono costretti ad andarsene senza niente in mano. Intanto, senza dire nulla ai compagni, Jean Fran\u00e7ois compie un estremo ed eroico gesto di lealt\u00e0 verso Felix. Egli si consegna volontariamente ai tedeschi per dare a F\u00e9lix una pillola di cianuro che ponga fine alle sue sofferenze. Il suo sacrificio non servir\u00e0 a nulla perch\u00e9 quando raggiunge Felix in cella, lo trova ormai gi\u00e0 morto.\nAnche Gerbier viene arrestato dai tedeschi. I tedeschi lo stanno per mitragliare insieme ad altri detenuti, quando viene salvato da Mathilde e dai compagni. Mathilde vuole manifestare la sua gioia per il fatto che Gerbier \u00e8 ancora vivo, ma egli la fa tacere guardandola con uno sguardo freddo e quasi arrabbiato perch\u00e9 ella ha osato manifestare attaccamento per un compagno di lotta. Ferito, Gerbier trova rifugio in una casupola, dove vive per lunghi mesi in solitudine e in clandestinit\u00e0 per far calmare le acque.\nEgli viene poi a conoscenza, tramite Jardie e i suoi compagni superstiti, che Mathilde \u00e8 caduta a sua volta in mano ai tedeschi. Essi la vogliono costringere a svelare dei nomi di altri partigiani e la pongono davanti a un ultimatum: se non parla, la figlia verr\u00e0 deportata. Mathilde prende tempo, mentre Gerbier e Jardie tentennano e sono indecisi su cosa fare della loro ex compagna. Alla fine decidono di sopprimerla per evitare che in un momento di debolezza possa fare pericolose rivelazioni. Mathilde \u00e8 abbattuta da Gerbier che un attimo prima di morire lo guarda rendendosi conto della sua necessaria eliminazione. Anche Jardie, Le Masque e Le Bison si trovano a bordo della macchina. Tutti loro appaiono turbati per il delitto che hanno appena fatto, che pure era necessario.\nLe didascalie finali annunciano il destino tragico dei quattro protagonisti.\nIspirazione biografica.\nMelville segue abbastanza fedelmente il romanzo di Joseph Kessel, scritto nel 1943, ma aggiunge qualche dettaglio proveniente dai propri ricordi di resistente. Vengono fatti dei riferimenti chiari alle figure del raggruppamento Cohors-Asturies (Jean Gosset, Ren\u00e8 Ich\u00e8) e della confraternita Notre-Dame (specialmente il colonnello Remy/Gilbert Renault) oltre ad altre grandi figure della Resistenza francese.\nLuc Jardie rappresenta in particolare: \nGerbier rappresenta:\nIl personaggio di Matilde \u00e8 ispirato a: "}
{"id": "2429548", "revid": "287204", "url": "https://it.wikipedia.org/wiki?curid=2429548", "title": "Lega Nazionale A 1988-1989 (hockey su ghiaccio)", "text": "La stagione 1988-1989 del campionato svizzero di hockey su ghiaccio ha visto campione l'SC Bern, mentre la regular season \u00e8 stata vinta dall'HC Lugano.\nSpareggio (LNA-LNB).\nL'HC Ajoie conserva il proprio posto in LNA, mentre i ZSC Lions vengono promossi a scapito dell'HC Davos, relegato insieme alle altre squadre concorrenti in LNB."}
{"id": "2429549", "revid": "1100311", "url": "https://it.wikipedia.org/wiki?curid=2429549", "title": "Paolo Di Canio", "text": "Biografia.\n\u00c8 sposato con Elisabetta, dalla quale ha avuto due figlie, Ludovica e Lucrezia.\nNel settembre del 1999 ha realizzato un cortometraggio come attore dal titolo \"Strade Parallele\". Girato in quattro settimane, \u00e8 stato realizzato dal regista Luca Borri. Ha anche recitato, in Inghilterra, per uno spot della Imperial Bathtime.\nCarriera.\nGiocatore.\nCalcio.\nClub.\nGli inizi.\nTrascorre l'infanzia nel quartiere romano del Quarticciolo e comincia a giocare a calcio nelle giovanili della Pro Tevere Roma. In questo periodo, durante una partita della piccola squadra romana, viene notato da Aldo Angelucci (il padre di un suo avversario in quella sfida), il quale scrive al \"Corriere Laziale\" affermando che lo stesso Di Canio \u00e8 un vero e futuro talento per la . Viene quindi tesserato nelle giovanili della societ\u00e0 biancoceleste, dove cresce sportivamente.\nDopo una stagione in prestito alla in Serie C2, con Mario Facco come allenatore e Vincenzo D'Amico come compagno di squadra (e dove rischia anche la carriera a causa di un grave infortunio), esordisce in Serie A con la maglia della Lazio, allenata da Giuseppe Materazzi, il 9 ottobre 1988, nella trasferta sul campo del (0-0).\nSegna il gol decisivo nel derby contro la del 15 gennaio 1989 (risultato finale 1-0), gol festeggiato correndo sfrontatamente sotto la curva giallorossa con il dito puntato (come Giorgio Chinaglia in ua stracittadina di quindici anni prima), al primo derby di Roma dopo tre anni di assenza della Lazio dalla massima serie.\nJuventus, Napoli e Milan.\nNel 1990 si trasferisce alla , ceduto dall'allora presidente laziale Gianmarco Calleri, che incassa 7,5 miliardi di lire.\nIl successivo triennio a Torino, con Gigi Maifredi prima e Giovanni Trapattoni poi in panchina, non \u00e8 positivo per Di Canio a causa dei suoi cattivi rapporti soprattutto con il \"Trap\", tanto da arrivare a chiedere di essere ceduto almeno in prestito per un anno, dopo aver comunque vinto la Coppa UEFA 1992-1993 in maglia bianconera.\nVa quindi a giocare nel allenato da Marcello Lippi, dove disputer\u00e0 una sola stagione caratterizzata da 5 gol, di cui uno segnato allo stadio San Paolo contro il .\nNel novembre del 1994, dopo un breve ritorno da fuorirosa alla Juventus, passa proprio al Milan per 6,38 miliardi di lire. A Milano vince il suo primo scudetto, nella stagione 1995-1996, ma un litigio con l'allenatore dei rossoneri, Fabio Capello, durante la \"tourn\u00e9e\" in Oriente della squadra, lo porter\u00e0 a chiudere con i meneghini e ad andare in Scozia.\nLe esperienze britanniche.\nNell'estate del 1996 approda all'estero, precisamente a Glasgow, in Scozia. Qui gioca una stagione con il , dove viene votato giocatore dell'anno; i successi personali non corrispondono per\u00f2 con quelli della squadra, dato che le \"Hoops\" avranno risultati peggiori dell'altra squadra cittadina, i . Dopo un anno si sposta in Inghilterra, militando per un anno e mezzo nello , in Premier League: nel primo anno segna 12 gol, mentre nel secondo viene squalificato per undici giornate a causa di una spinta all'arbitro Paul Alcock.\nNel dicembre del 1998 passa al , dove in quattro anni e mezzo segna 48 gol e colleziona 118 presenze, giocando con continuit\u00e0 anche grazie ai due allenatori di quel periodo, Harry Redknapp e Glenn Roeder. Tra le reti segnate \u00e8 degna di nota quella messa a segno contro il il 26 marzo 2000, realizzata con uno spettacolare tiro al volo. Questo gol \u00e8 stato premiato dal West Ham come il gol pi\u00f9 bello siglato ad Upton Park, casa degli \"Hammers\" fino al maggio 2016. Nel corso della stagione 1999-2000 vince con gli \"Hammers\" la Coppa Intertoto, superando in finale i francesi del e portando cos\u00ec i londinesi in Coppa UEFA; qualche mese dopo viene nominato giocatore dell'anno della squadra in Premier League, campionato in cui realizza 17 gol, suo record personale in una stagione.\nUno degli episodi pi\u00f9 famosi della carriera di Di Canio risale al 18 dicembre 2000, durante la trasferta del West Ham Utd a Liverpool sul campo dell': il portiere dei padroni di casa, Paul Gerrard, si avventura in un'uscita al limite dell'area, ma le sue ginocchia cedono e cade su s\u00e9 stesso, mentre la palla schizza verso l'ala destra, dove Trevor Sinclair mette al centro un cross per Di Canio. Pur potendo colpire il pallone prima di ogni altro giocatore, l'italiano afferra la palla con le mani, fermando il gioco. Appena la folla capisce quello che \u00e8 successo, il Goodison Park prorompe in un'ovazione e in seguito, in virt\u00f9 di tale gesto, Di Canio riceve il FIFA Fair Play Award, unito a lettera ufficiale di encomio firmata da Joseph Blatter. Nello stesso anno scrive e pubblica la propria autobiografia e viene inserito dai tifosi nell'undici ideale di tutti i tempi del West Ham United.\nIl giocatore romano viene lasciato libero al termine della stagione 2002-2003 in seguito alla retrocessione degli \"Hammers\". Decide di rimanere a Londra per giocare la sua ultima stagione anglosassone nel : disputa 31 incontri in Premier e segna 4 reti. In particolare si ricorda quella siglata al , su calcio di rigore, in occasione della quale, dopo la trasformazione dal dischetto, mostra una maglia con scritto \u00abOnore a Fabrizio eroe vero\u00bb, dedicata a Fabrizio Quattrocchi, rapito e poi ucciso in Iraq in quei giorni.\nAlla conclusione della stagione 2003-2004 lascia la Gran Bretagna, dove dal 1996 al 2004, tra campionato scozzese e inglese, ha collezionato 227 presenze e realizzato 90 reti, divenendo inoltre uno dei calciatori italiani pi\u00f9 amati all'estero e venendo insignito del premio \"Hammer of the year\" nel 2000, nonch\u00e9 inserito nel migliore undici di tutti i tempi del club nel libro \"The Official West Ham United Dream Team\" del 2003 (risultato del sondaggio condotto tra 500 tifosi).\nRitorno alla Lazio, Cisco Roma.\nTorna alla Lazio per la stagione 2004-2005 (rinunciando a tre quarti del proprio stipendio in Premier League). Durante la prima parte dell'annata viene allenato da Domenico Caso; in questo periodo segner\u00e0 quattro reti. Caso viene poi esonerato e sostituito da Giuseppe Papadopulo, a causa della infelice posizione in classifica dei biancocelesti nonch\u00e9 dei suoi problemi con lo stesso Di Canio (il quale qualche anno pi\u00f9 tardi racconter\u00e0 di aver aggredito fisicamente il tecnico). Il calciatore termina il campionato con un bilancio di 23 presenze, 6 gol e una stagione che verr\u00e0 ricordata, anche e soprattutto, per il gol nel derby del 6 gennaio 2005 (vinto dai laziali per 3-1), segnato sotto la curva romanista proprio come sedici anni prima. Un altro evento che caratterizz\u00f2 l'annata fu la squalifica rimediata nella gara contro la Juventus, a causa del saluto romano rivolto ai tifosi della propria curva. Il 2005 vede anche l'uscita del suo secondo libro, da titolo \"Il ritorno - Un anno vissuto pericolosamente\", nel quale racconta le emozioni del ritorno in maglia biancoceleste.\nNella stagione successiva \u00e8 titolare pressoch\u00e9 stabile nella Lazio ora guidata da Delio Rossi, che raggiunge la qualificazione alla Coppa UEFA. Di Canio lascia la societ\u00e0 dopo l'ultimo derby romano, perso per 2-0, per attriti con l'allenatore e il presidente biancoceleste Claudio Lotito, il quale non rinnova il contratto del giocatore.\nNel luglio del 2006 scende quindi in Serie C2 passando alla . Il calciatore milita nel club fino al marzo del 2008 quando, a fronte di una lunga serie d'infortuni, annuncia il proprio ritiro dall'attivit\u00e0 agonistica. L'ultima partita della sua carriera \u00e8 la sfida interna contro il (persa 2-4) del 27 gennaio 2008, dove segna una doppietta, insulta l'arbitro e rimedia 4 giornate di squalifica. Durante una trasferta a Viterbo viene inoltre colpito con una bottiglia da un tifoso ospite.\nNazionale.\nHa fatto parte della nazionale Under-21 dal 1988 al 1990 con 9 presenze e 2 gol su un totale di 11 convocazioni.\nBeach soccer.\nNel 2009 Di Canio, cos\u00ec come il suo ex compagno di squadra Marco Ballotta, passa al calcio a 5 su spiaggia diventando attaccante titolare della nazionale italiana.\nFootgolf.\nNel 2015 ha disputato alcuni tornei di footgolf, insieme ad altri ex calciatori professionisti, come Dino Baggio. Nel 2016 ha partecipato a tutte le tappe del Campionato Nazionale di Footgolf, risultando primo classificato nella categoria Over 45.\nAllenatore.\nSwindon Town.\nIl 20 maggio 2011 lo , dopo essere arrivato ultimo nel campionato inglese di League One ed essere conseguentemente retrocesso in League Two, lo nomina proprio allenatore. Dopo una serie di quattro sconfitte di fila, Di Canio porta i \"Robins\" a un filotto di vittorie e risultati positivi, alla finale del Johnstone's Paint Trophy e al quarto turno di FA Cup dopo aver battuto il per 2-1 (viene poi eliminato dal con il risultato di 2-0). Il 21 aprile 2012 il Swindon raggiunge l'aritmetica promozione in League One con due turni d'anticipo.\nIl 18 febbraio 2013, dopo i continui contrasti con la dirigenza del club, rassegna le dimissioni.\nSunderland.\nIl 31 marzo 2013 diviene l'allenatore del al posto dell'esonerato Martin O'Neill.. La nomina solleva alcune polemiche dopo che Di Canio \u00e8 stato etichettato come \u00abfascista\u00bb e causa le dimissioni di David Miliband, componente del consiglio di amministrazione del club. Esordisce nella sconfitta esterna per 2-1 contro il .\nNei due successivi incontri, i \"Black Cats\" ottengono due importanti vittorie per la permanenza in Premier League, nel derby contro il e nella partita contro l', e alla fine della stagione il Sunderland riesce a salvarsi.\nLa stagione 2013-2014 non si apre nel migliore dei modi: la squadra ottiene, infatti, un solo punto nelle prime cinque partite di campionato, subendo 11 reti e segnandone 3. Il 22 settembre 2013, in seguito a questi risultati negativi, Di Canio viene sollevato dall'incarico di allenatore dei \"Black Cats\".\nDopo il ritiro.\nDal 2009 al 2014 ha partecipato come opinionista al programma sportivo \"Guida al campionato\", insieme con l'ex calciatore Francesco Graziani, ed \u00e8 stato ospite nelle trasmissioni sportive della piattaforma televisiva Mediaset Premium. \u00c8 stato spesso commentatore sportivo per le partite di UEFA Europa League.\nDalla stagione 2014-2015 \u00e8 stato opinionista per Fox Sports, dove ha condotto il programma \"House of Football\". Il 14 settembre 2016 \u00e8 stato sospeso da Sky Italia perch\u00e9 durante una trasmissione televisiva era stato inquadrato il suo tatuaggio recante la scritta \u201cDux\u201d sul braccio; il suo programma \"Di Canio Premier Show\" \u00e8 tornato in onda il 15 gennaio 2017, dopo la partita Liverpool-Manchester United. Per Sky Italia \u00e8 commentatore televisivo per le partite di Premier League, oltre che opinionista della trasmissione \"Sky Calcio Club\". Ha seguito, come opinionista in studio, le partite del .\nControversie.\nFascismo e saluto romano.\nDa quando ha ricominciato a giocare in Italia dopo le esperienze calcistiche oltremanica, Di Canio ha spesso fatto discutere di s\u00e9 per l'uso del saluto romano rivolto ai tifosi laziali.\nDi Canio si \u00e8 ripetutamente esibito in questo gesto in occasione del derby di Roma del 6 gennaio 2005, vinto dalla Lazio per 3-1. I numerosi commenti, pro e contro il giocatore, hanno generato una campagna mediatica anche all'estero, provocando l'interessamento della FIFA. In questa occasione, Di Canio ha voluto precisare di essere \u00abun giocatore professionista\u00bb, aggiungendo: \u00abvorrei sottolineare che le mie esultanze non hanno nulla a che vedere con comportamenti politici di alcun tipo\u00bb. Successivamente, non essendo stato squalificato per nessun turno in campionato, ha dato ulteriori spiegazioni sul gesto, puntualizzando che non avrebbe accettato di buon grado nessuna squalifica. Deferito alla commissione disciplinare, nel marzo del 2005 al giocatore, come alla Lazio, \u00e8 stata comunque inferta una multa di 10.000 euro.\nIl saluto romano \u00e8 stato ripetuto alla fine del 2005 in altre tre occasioni, nella partita contro il , poi durante la trasferta sul campo del dell'11 dicembre, al momento della sostituzione. Il 17 dicembre, sempre nel momento di uscire dal campo, in occasione della partita casalinga contro la , Di Canio ha nuovamente eseguito il saluto e per questo ha subito una giornata di squalifica e una multa di 10 000 euro, mentre un'altra ammenda di pari importo \u00e8 stata inflitta alla societ\u00e0 per responsabilit\u00e0 oggettiva.\nQuesti episodi ravvicinati hanno suscitato accese polemiche anche a livello internazionale; il presidente della FIFA Joseph Blatter ha anche minacciato dure sanzioni contro il giocatore.\nDi Canio ha mostrato, tuttavia, di non temere le conseguenze del proprio perseverare, dichiarandosi disposto a essere messo sotto inchiesta ogni domenica per ogni saluto. Nel periodo in cui si sono succeduti questi episodi, si sono schierati dalla sua parte Silvio Berlusconi (il quale lo ha descritto come \u00abUn ragazzo per bene, non \u00e8 fascista. Lo fa solo per i tifosi, non per cattiveria. Un bravo ragazzo, ma un po' esibizionista\u00bb) e Alessandra Mussolini, bench\u00e9 Di Canio abbia voluto prendere le distanze anche da loro, riaffermando la propria apoliticit\u00e0, per lo meno in relazione al saluto romano: \u00abil mio non \u00e8 un gesto politico. Ribadisco che non voglio offendere nessuno, perch\u00e9 io non sono mai contro, ma a favore... Ora ci saranno altre partite, ma torneranno a strumentalizzare tutto solo quando ci sar\u00e0 il ritorno di Lazio-Livorno e le elezioni saranno ancora pi\u00f9 vicine\u00bb. Il calciatore ha poi specificato cosa significhi per lui il saluto romano, ovvero non un'istigazione alla violenza, non un'apologia del fascismo, ma un semplice gesto di appartenenza che lo avvicina alla curva (e, facendo leva su queste distinzioni, ha presentato ricorso contro la decisione del giudice sportivo); tali dichiarazioni sono state poi in parte smentite, essendosi il giocatore definito \u00abfascista s\u00ec, ma razzista no\u00bb.\nQuando fu scelto come allenatore del Sunderland, nel marzo 2013, a seguito delle forti proteste contro la nomina di un allenatore con un'ideologia di tipo fascista, e dietro pressione del club, Di Canio ha cercato di ritrattare le proprie posizioni riguardo al fascismo dichiarando: \u00abnon supporto l'ideologia fascista, sono solo un uomo di famiglia, con valori semplici\u00bb. Ci\u00f2 tuttavia non ha placato le proteste, in quanto le sue dichiarazioni sono state considerate come tardive e in contrasto con sue precedenti ammissioni. Il club \u00e8 stato fatto altres\u00ec oggetto di forti pressioni per licenziare l'allenatore, in considerazione del suo passato con palesi simpatie fasciste. Le proteste hanno coinvolto anche gli sponsor, che hanno minacciato il ritiro e la rescissione dei contratti di pubblicit\u00e0 con il club, a meno che Di Canio non fosse stato allontanato.\nDenunce.\nIl 23 luglio 2009 Di Canio venne fermato a Porto Santo Stefano, mentre era in procinto di prendere un traghetto, da alcuni agenti della Guardia di Finanza per un controllo, ai quali si rifiut\u00f2 di obbedire, minacciando di farli trasferire. I militari, a loro volta, lo denunciarono. Di Canio disse in seguito di aver reagito quando, alla richiesta di compiere tutti gli accertamenti in fretta, poich\u00e9 avrebbe potuto perdere il traghetto, si sarebbe sentito rispondere dai finanzieri che potevano trattenerlo per quanto desiderassero.\nStatistiche.\nStatistiche da allenatore.\n\"Statistiche aggiornate al 22 settembre 2013.\""}
{"id": "2429553", "revid": "21880", "url": "https://it.wikipedia.org/wiki?curid=2429553", "title": "Specie di Zethus", "text": "Il genere Zethus comprende oltre 250 diverse specie"}
{"id": "2429559", "revid": "1632387", "url": "https://it.wikipedia.org/wiki?curid=2429559", "title": "Jacqueline MacInnes Wood", "text": "\u00c8 famosa per il ruolo di Steffy Forrester nella soap opera \"Beautiful\".\nBiografia.\nNata a Windsor, in Ontario (Canada), \u00e8 figlia di Sandie Alexandra MacInnes e James C. Wood. \u00c8 di origini indigene (Cree), scozzesi, francesi e brasiliane. Ha preso lezioni di recitazione presso l'Universit\u00e0 Ryerson, il Center for the Arts e l'Armstrong Acting Studio. \nNel novembre 2017 annuncia il fidanzamento con Elan Ruspoli, con cui si sposa nel luglio 2018. La coppia ha due figli, Rise, nato il 4 marzo 2019, e Lenix, nato il 21 febbraio 2021.\nCarriera.\nDopo essersi trasferita a Toronto all'et\u00e0 di 18 anni per perseguire il suo sogno di attrice, Jacqueline MacInnes Wood, nel 2008 viene scelta per interpretare una delle co-protagoniste nel film horror \"Nightmare at the End of the Hall\". Nel maggio dello stesso anno le viene assegnato il ruolo di Steffy Forrester, figlia di Ridge Forrester (Ronn Moss prima, Thorsten Kaye dopo) e Taylor Hayes (Hunter Tylo), nella famosa soap opera americana \"Beautiful\", ruolo che la Wood lascer\u00e0 nel 2013, dopo oltre cinque anni di presenza nella soap. Successivamente a sorpresa nel gennaio 2015 la Wood rientra nel cast di Beautiful per poche puntate mentre a maggio 2015 rientra ufficialmente nel cast. \nNel 2019 ha lasciato temporaneamente il cast perch\u00e9 in attesa della nascita del primo figlio, Rise, nato il 4 marzo 2019.\nLa performance della Wood di Steffy \u00e8 stata acclamata e diventata una delle preferite dai fan. \u00c8 stata elogiata come \"una delle attrici pi\u00f9 giovani che lavorano duramente al giorno d'oggi\" e \"un genio creativo, un'attrice che sembra migliorare con il tempo\".\nNel 2009 ha interpretato Julie Gunn nel film \"Skyrunners\" della Disney XD, mentre nel 2010, Irena nel film \"Turn the Beat Around\" e nel settembre dello stesso anno Olivia Castle in \"Final Destination 5\"..\nNell'ottobre 2012, Wood ha posato per il mini calendario 2013 della rivista \"Maxim\".\nA parte la recitazione, \u00e8 occasionalmente cantante e disc jockey: ha inciso due singoli dai titoli \"After Hour\" (di cui \u00e8 stato realizzato anche il video musicale) e \"Girl You Knew\".\nAttivismo.\nLa Wood \u00e8 una sostenitrice delle organizzazioni di salvataggio di animali domestici, dedicando tempo alla diffusione della consapevolezza attraverso l'attivismo sociale, incluso Twitter, sui rifugi per cani e sulla responsabilit\u00e0 dei proprietari di animali domestici, oltre a offrire volontariato con iniziative benefiche a favore del salvataggio degli animali.\nDoppiatrici italiane.\nNelle versioni italiane dei suoi film, Jacqueline MacInnes Wood \u00e8 stata doppiata da:"}
{"id": "2429563", "revid": "287204", "url": "https://it.wikipedia.org/wiki?curid=2429563", "title": "Seymour Fogel", "text": "Produsse soprattutto opere astratte ed espressioniste, utilizzando non solo techniche tradizionali come colori ad olio, acquerelli e colori acrilici, ma anche tecniche non convenzionali come vetro, plastica, sabbia e cera."}
{"id": "2429564", "revid": "14691", "url": "https://it.wikipedia.org/wiki?curid=2429564", "title": "Duiker", "text": ""}
{"id": "2429565", "revid": "599013", "url": "https://it.wikipedia.org/wiki?curid=2429565", "title": "Ragnvald Soma", "text": "Caratteristiche tecniche.\nPrevalentemente impiegato come difensore centrale, in carriera ha ricoperto anche la posizione di terzino sinistro o di centrocampista difensivo.\nCarriera.\nClub.\nBryne e West Ham.\nSoma inizi\u00f2 la carriera con la maglia del Bryne. Il club era all'epoca militante nella 1. divisjon e il debutto in squadra di Soma arriv\u00f2 in data 20 aprile 1997, nella sconfitta per 1-2 contro il Moss. Contribu\u00ec al secondo posto finale nel campionato 1999, che port\u00f2 quindi il Bryne alla promozione nella massima divisione. L'esordio nell'Eliteserien fu allora datato 9 aprile 2000, quando subentr\u00f2 ad Einar Braut nel successo per 4-2 sullo Start. Il 19 aprile successivo, realizz\u00f2 la prima rete con questa casacca, nella sconfitta casalinga per 1-2 contro il Bod\u00f8/Glimt.\nA gennaio 2001, fu ingaggiato dagli inglesi del West Ham. Il 3 febbraio disput\u00f2 il primo incontro nella Premier League, sostituendo Joe Cole nella sconfitta per 3-0 contro il Liverpool, ad Anfield. Rimase al club londinese per il successivo anno e mezzo, collezionando 10 apparizioni in squadra (7 in campionato, 3 nelle coppe).\nAd agosto 2002, torn\u00f2 a vestire la maglia del Bryne. Gioc\u00f2 11 partite nello scorcio di stagione rimanente, aiutando la squadra a raggiungere la salvezza in campionato. Questo risultato non fu per\u00f2 raggiunto nell'annata successiva, poich\u00e9 il Bryne chiuse all'ultimo posto in classifica e fu retrocesso in 1. divisjon.\nBrann.\nA seguito del declassamento del Bryne, Soma si accord\u00f2 con il Brann: il costo del trasferimento super\u00f2 i 2.000.000 di corone. Debutt\u00f2 in squadra il 12 aprile 2004, schierato titolare nella sconfitta per 1-0 in casa del Rosenborg. Nella stessa stagione, vinse la Coppa di Norvegia 2004. Il 16 maggio 2005 realizz\u00f2 l'unico gol per il Brann, nel successo per 6-2 sul Lillestr\u00f8m. Ebbe modo anche di esordire nelle competizioni europee per club: l'11 agosto 2005, infatti, fu titolare nel pareggio a reti inviolate contro l'Allianssi. A fine stagione, manifest\u00f2 la volont\u00e0 di lasciare il club per motivi personali. Nei due anni in squadra, non salt\u00f2 neanche un incontro.\nViking.\nSoma pass\u00f2 cos\u00ec al Viking. La prima apparizione in campionato arriv\u00f2 il 9 aprile 2006, in occasione del pareggio per 0-0 sul campo dello HamKam. Segn\u00f2 il primo gol in data 28 maggio 2007, nel successo per 0-2 in casa dello Aalesund. Milit\u00f2 nel club per i successivi tre anni e mezzo, totalizzando 141 presenze e 7 reti (amichevoli incluse).\nRapid Vienna.\nIl 14 agosto 2009 si \u00e8 trasferito al Rapid Vienna. Gioc\u00f2 il primo match in terra austriaca in data 23 agosto 2009, impiegato da titolare nel successo per 4-1 sul LASK Linz. Il 26 settembre sigl\u00f2 la prima rete, nel 3-1 inflitto al Wiener Neustadt.\nIl rientro in Scandinavia.\nIl 20 settembre 2012, svincolato, firm\u00f2 un contratto con i danesi del Nordsj\u00e6lland. Il 10 novembre esord\u00ec nella Superligaen, schierato titolare nel pareggio casalingo per 1-1 contro il Randers. Nel mese di gennaio 2013, si trasfer\u00ec al Lyngby, formazione di 1. Division. Disput\u00f2 il primo incontro in squadra il 28 marzo, segnando la rete del definitivo 1-0 nella sfida casalinga contro lo Skive. A fine stagione, si ritrov\u00f2 svincolato.\nSuccessivamente, si allen\u00f2 con il Viking e nel mese di settembre gioc\u00f2 anche un'amichevole contro l'Aberdeen. Il 6 settembre 2013, firm\u00f2 un contratto valido fino al termine della stagione con il F\u00f8rde. Nel 2014, pass\u00f2 al Fr\u00f8yland.\nNazionale.\nHa giocato 23 partite per la : l'esordio \u00e8 arrivato il 3 febbraio 1998, nella partita contro la (conclusasi 1-1). L'ultima apparizione fu datata 25 aprile 2001, nell'incontro con il , terminato 2-2.\nIl 18 agosto 2004 debutt\u00f2 nella Nazionale maggiore, nella sfida amichevole contro il , che fin\u00ec con un pareggio per 2-2: Soma subentr\u00f2 a Claus Lundekvam nel corso del secondo tempo. L'ultima apparizione (la quinta per la precisione) fu contro la , il 28 gennaio 2005.\nStatistiche.\nPresenze e reti nei club.\n\"Statistiche aggiornate al 21 giugno 2016.\""}
{"id": "2429566", "revid": "879070", "url": "https://it.wikipedia.org/wiki?curid=2429566", "title": "Parco nazionale di Kibale", "text": "Il parco nazionale di Kibale o della Foresta di Kibale (in inglese Kibale National Park o Kibale Forest National Park) \u00e8 un parco nazionale dell'Uganda occidentale costituito da circa 560\u00a0km\u00b2 che comprendono diversi habitat: foresta pluviale e semi-decidua, prateria e palude. Il parco \u00e8 noto soprattutto perch\u00e9 vi si trova la pi\u00f9 alta variet\u00e0 e concentrazione di primati dell'Africa orientale con 13 specie rappresentate, ma anche per l'eccezionale avifauna e le numerosissime farfalle. Per queste caratteristiche, il parco \u00e8 anche sede di una stazione di ricerca dell'Universit\u00e0 di Makerere.\nIl parco fu fondato nel 1993 allo scopo di proteggere un'area che gi\u00e0 nel 1932 era stata dichiarata riserva forestale.\nLa pi\u00f9 vicina citt\u00e0 \u00e8 Fort Portal. Il Kibale \u00e8 contiguo al Parco nazionale della Regina Elisabetta, e i due parchi insieme costituiscono una delle pi\u00f9 importanti mete turistiche del paese. La maggior parte delle strutture ricettive del parco sono gestite dalle comunit\u00e0 locali e quindi utilizzate da operatori specializzati nel turismo responsabile. Le comunit\u00e0 che abitano a Kibale sono principalmente di etnia Batooro e Bakiga.\nFauna.\nMammiferi.\nIl parco \u00e8 rinomato per la presenza di 13 specie di primati, fra cui:\nFra gli altri mammiferi presenti nel parco (circa 60 specie) si possono citare:\nUccelli.\nL'avifauna comprende 335 specie identificate, fra cui:\nInvertebrati.\nIl parco ospita una vastissima e varia popolazione di farfalle tropicali (144 specie identificate).\nStrutture ricettive e turismo.\nIl parco \u00e8 una delle pi\u00f9 importanti attrazioni turistiche dell'Uganda, e dispone di due \"lodge\" (Primate Lodge Kibali, Ndali Lodge) e un campo tendato fisso (Mantana Luxury Tented Camp). Nei dintorni del parco, per esempio nei pressi di Fort Portal e di Bigodi, si trovano altri lodge, guesthouse e alberghi. Presso le strutture ricettive del parco sono organizzate escursioni di diversi tipi; \u00e8 particolarmente noto il \"chimp tracking\", un safari a piedi pensato per l'osservazione degli scimpanz\u00e9. Ai bordi del parco si trova anche il Bigodi Wetland Sanctuary, un progetto comunitario dedicato al bird watching."}
{"id": "2429575", "revid": "357738", "url": "https://it.wikipedia.org/wiki?curid=2429575", "title": "Galenico", "text": ""}
{"id": "2429577", "revid": "357738", "url": "https://it.wikipedia.org/wiki?curid=2429577", "title": "Preparato galenico", "text": ""}
{"id": "2429579", "revid": "287204", "url": "https://it.wikipedia.org/wiki?curid=2429579", "title": "Radio in store", "text": "Radio In Store \u00e8 un marchio registrato della societa' Newton &amp; Associati 1997 sl di Barcelona (Espa\u00f1a) ma \u00e8 anche utilizzato per indicare comunemente un mezzo di comunicazione di massa diffusa sotto forma di audio digitale nei centri commerciali o reti di vendita attraverso un palinsesto che unisce intrattenimento e rilevanza della comunicazione.\nLa comunicazione utilizzata per realizzare una radio in store, intervallata dalla musica e dalla pubblicit\u00e0, ha diverse funzioni: accompagnare la clientela durante la permanenza all'interno del punto vendita, intrattenere lo staff durante l'arco della giornata lavorativa, informare i frequentatori dell'insegna sia dei prodotti gi\u00e0 esistenti o nuovi, in vendita o in promozione."}
{"id": "2429580", "revid": "1442080", "url": "https://it.wikipedia.org/wiki?curid=2429580", "title": "Torneo di Wimbledon 2009 - Singolare femminile", "text": "Venus Williams era la detentrice del titolo, ma ha perso in finale 7-63 6-2 contro la sorella Serena\nQualificazioni.\nGiocatrici passate dalle qualificazioni"}
{"id": "2429582", "revid": "339392", "url": "https://it.wikipedia.org/wiki?curid=2429582", "title": "Goku Junior", "text": ""}
{"id": "2429584", "revid": "729019", "url": "https://it.wikipedia.org/wiki?curid=2429584", "title": "Gran Premio d'Austria 1986", "text": "Il Gran Premio d'Austria 1986, \u00e8 stata la dodicesima gara del campionato di Formula 1 del 1986, si \u00e8 svolto il 17 agosto sul circuito dell'\u00d6sterreichring ed \u00e8 stato vinto da Alain Prost su McLaren-TAG Porsche.\nNote.\n\"Salvo indicazioni diverse le classifiche sono tratte da \""}
{"id": "2429586", "revid": "3115", "url": "https://it.wikipedia.org/wiki?curid=2429586", "title": "Cadillac Ranch", "text": "Il Cadillac Ranch \u00e8 una scultura monumentale esposta all'aperto ad Amarillo, in Texas. Progettata nel 1974 da Chip Lord, Hudson Marquez e Doug Michelsdal, essa si compone di un allineamento di dieci auto rottamate di marca Cadillac, messe in modo da dare l'impressione di essere piantate nel terreno. Questo monumento \u00e8 anche titolo di una canzone di Bruce Springsteen dell'album The River."}
{"id": "2429591", "revid": "729019", "url": "https://it.wikipedia.org/wiki?curid=2429591", "title": "Harlem D\u00e9sir", "text": "Biografia.\nEuroparlamentare, \u00e8 stato il primo presidente di SOS Racisme. Il 12 settembre 2012 \u00e8 subentrato a Martine Aubry come Primo Segretario del Partito Socialista francese, restando in carica fino alla sua nomina come segretario di Stato agli Affari europei nel Governo Valls I."}
{"id": "2429593", "revid": "367445", "url": "https://it.wikipedia.org/wiki?curid=2429593", "title": "Radio Instore", "text": ""}
{"id": "2429594", "revid": "729019", "url": "https://it.wikipedia.org/wiki?curid=2429594", "title": "Imelda (Zamboanga Sibugay)", "text": "Imelda \u00e8 una municipalit\u00e0 di Quarta classe delle Filippine, situata nella Provincia di Zamboanga Sibugay, nella regione della Penisola di Zamboanga.\nImelda \u00e8 formata da 18 baranggay:"}
{"id": "2429596", "revid": "122880", "url": "https://it.wikipedia.org/wiki?curid=2429596", "title": "Bussola Versilia", "text": "La Bussola (Bussola Versilia dal 2007) \u00e8 un locale notturno toscano sul lungomare di Marina di Pietrasanta, presso la localit\u00e0 Le Focette, fondato da Sergio Bernardini nel 1955. Insieme alla Capannina di Franceschi \u00e8 uno dei locali pi\u00f9 popolari della Versilia a partire dagli anni sessanta.\nStoria.\nLa Bussola di Focette.\nLa Bussola si afferm\u00f2 grazie ad artisti nazionali e stranieri che ne fecero uno dei punti di riferimento nel panorama dello spettacolo italiano e internazionale.\nTra gli italiani non possono non essere menzionati musicisti e interpreti come: Renato Carosone, Ornella Vanoni, Luciano Tajoli, Fred Bongusto, Fabrizio De Andr\u00e9, Adriano Celentano, Marcella Bella, Patty Pravo, Loretta Goggi, Milva, Mia Martini e soprattutto Mina, che qui tenne una serie di concerti tra il 1962 e il 1978.\nTra gli artisti internazionali spiccano i nomi di Aretha Franklin, Ray Charles, Juliette Gr\u00e9co, Ella Fitzgerald, Shirley Bassey, Miles Davis, Ginger Rogers, Louis Armstrong, Marlene Dietrich, Dalida, Jos\u00e9phine Baker, Tom Jones, Wilson Pickett, Frankie Laine, Platters, Duke Ellington, Chet Baker, Jo\u00e3o Gilberto.\nCapodanno 1968.\nIl 31 dicembre 1968 la contestazione del Movimento Studentesco prende di mira la Bussola di Focette, molto frequentata e alla moda in quegli anni. La situazione \u00e8 piuttosto tesa fin dalle prime ore della serata. Migliaia di contestatori assediano il locale in cui dovranno esibirsi Fred Bongusto e la celebre cantante inglese Shirley Bassey, con al seguito una grande orchestra. Alla carica dei carabinieri, la protesta degenera in scontri che durano tutta la notte. Alla fine i feriti saranno quattordici, tra cui lo studente Soriano Ceccanti, colpito da un colpo d'arma da fuoco alla base del collo, probabilmente mentre si trovava sulla prima barricata ed era piegato in avanti. Ceccanti rester\u00e0 paralizzato.\nLa Bussola ebbe un notevole sviluppo per tutto il periodo finale del XX secolo, fino alla morte di Sergio Bernardini (4 ottobre 1993)\nNell'agosto 2007 La Bussola venne chiusa per rumori notturni molesti, ma gi\u00e0 tra il settembre e l'ottobre dello stesso anno fu inaugurato il nuovo corso de la Bussola: la Bussola Versilia.\nDalla Bussola di Focette alla Bussola Versilia.\nIl 6 ottobre 2007 la Bussola di Focette cambia il nome in \"Bussola Versilia\". Il locale oggi \u00e8 uno dei pi\u00f9 frequentati del panorama versiliese. Il locale ha una duplice veste. Invernale: con due sale disposte su due piani, una tendenzialmente pi\u00f9 improntata alla musica elettronica, l'altra pi\u00f9 commerciale e \"revival\". Estiva: l'intera discoteca si trasferisce tra bordo piscina, giardino e spiaggia con due piste: una commerciale, con sfumature house, l'altra \"revival\" dedicata al pubblico pi\u00f9 adulto.\nDopo oltre 2 anni di chiusura la Bussola Versilia \u00e8 stata riaperta nel giugno 2015 in versione estiva.\nBussolotto e Bussoladomani.\nAttiguo alla Bussola, Bernardini apr\u00ec Il Bussolotto, locale ricavato nei piani superiori della Bussola, ma dedicato alla musica jazz, che ospit\u00f2 - nel 1960 - Chet Baker e dove, fra gli altri, si esib\u00ec diverse volte Romano Mussolini.\nNel 1976 Bernardini diede vita a Bussoladomani, un locale pi\u00f9 grande - non molto distante nella frazione Lido del Comune di Camaiore - costituito da una tensostruttura, adatto a spettacoli quali concerti ed esibizioni maggiori. Nel primo anno la Bussoladomani fu aperta solo per i mesi di luglio, agosto e i primi giorni del mese di settembre. Pi\u00f9 lungo il periodo del 1977 dove vi furono numerose esibizioni teatrali dal mese di maggio fino all'estate. Fu qui che nell'estate del 1978 Mina diede il suo addio alle scene con una serie di concerti live.\nVide tra gli altri anche rappresentazioni di artisti come Barry White, Liza Minnelli, Frank Zappa, Luciano Tajoli, Renato Zero, Mike Oldfield, Joe Cocker, James Brown, Dionne Warwick Gilbert B\u00e9caud, Rockets, e degli emergenti quali Gianna Nannini., Alberto Fortis, Marco Ferradini e Vasco Rossi. Bussoladomani successivamente si svilupp\u00f2 pi\u00f9 come luogo di rappresentazioni teatrali che di rappresentazioni canore.\nLa Bussoladomani fu successivamente chiusa e il tendone demolito nel 2000.\nL'area dell'ex Bussoladomani fu acquisita al patrimonio del Comune di Camaiore in seguito a un'operazione di attuazione di un comparto edilizio per il quale era prevista la facolt\u00e0 di ampliamento dello stabilimento di Esselunga di Lido di Camaiore da parte dell'impresa commerciale ma a condizione che la stessa cedesse al Comune tutti i terreni della vecchia tenuta Rolandi-Ricci (poi, propriet\u00e0 dei Benelli), fra i quali rientrava l'area prescelta da Sergio Bernardini.\nFra il 2002 e il 2008 l'area, liberata dal tendone, \u00e8 caduta in totale abbandono.\nNegli anni della voga dei project financing, quest'area fu poi oggetto di una proposta privata per la realizzazione di un'operazione di conversione in area residenziale e commerciale, passata a convenzione nel 2008.\nUn lungo processo penale, che coinvolgeva imprenditori e un dirigente comunale, ha poi sancito - in primo grado - che l'operazione di project financing era stata frutto di un episodio di corruzione e turbativa d'asta.\nIl terreno, nel frattempo, \u00e8 rimasto in stato di abbandono sino ad oggi.\nIl 25 febbraio 2016, l'Amministrazione Comunale guidata dal trentaquattrenne Sindaco di Camaiore, Alessandro Del Dotto, - dopo aver registrato marchi e domini della denominazione Bussoladomani - ha presentato il progetto di ricostruzione dell'area, totalmente finanziato dal Comune, per realizzare un'arena per eventi di spettacolo o sport, in grado di ospitare cinquantamila persone. Un'operazione di riqualificazione e architettura ambientale che, senza tendoni o strutture ed edifici, mira a reinserire l'area nel circuito del pubblico spettacolo dei grandi nomi e dei grandi numeri per i nuovi anni ruggenti della Versilia a partire dall'estate 2017."}
{"id": "2429599", "revid": "425388", "url": "https://it.wikipedia.org/wiki?curid=2429599", "title": "Biblioteca universale Rizzoli", "text": ""}
{"id": "2429601", "revid": "599013", "url": "https://it.wikipedia.org/wiki?curid=2429601", "title": "Babenhausen", "text": ""}
{"id": "2429604", "revid": "599013", "url": "https://it.wikipedia.org/wiki?curid=2429604", "title": "Association Sportive de Monaco Football Club 1993-1994", "text": "La pagina raccoglie i dati riguardanti il Monaco nelle competizioni ufficiali della stagione 1993-1994.\nStagione.\nOttenuta la qualificazione alla Champions League in sostituzione dell'Olympique Marsiglia, implicato nel caso VA-OM e squalificato dalle competizioni continentali, il Monaco riusc\u00ec a raggiungere le semifinali dove fu estromesso dal Milan futuro campione d'Europa. Per quanto riguarda la Division 1 i monegaschi disputarono un campionato lontani dal vertice (l'unico acuto fu il titolo di capocannoniere del torneo vinto da Youri Djorkaeff), mentre in Coppa di Francia furono eliminati agli ottavi di finale, al termine di un incontro contro l'Olympique Marsiglia conclusosi ai calci di rigore.\nMaglie e sponsor.\nNella stagione 1993-94 vengono confermate tutte le maglie e gli sponsor introdotti nel 1991 (Adidas per il fornitore tecnico, Tamoil per lo sponsor ufficiale), eccetto quello sui calzoncini, che ora \u00e8 Chamlet.\nOrganigramma societario.\nArea direttiva:\nArea tecnica:"}
{"id": "2429612", "revid": "599013", "url": "https://it.wikipedia.org/wiki?curid=2429612", "title": "Villa d'Avalos", "text": "Villa d'Avalos \u00e8 una delle ville storiche di Napoli, site nella zona di Posillipo.\nStoria.\nAdiacente ai resti di una costruzione antica di epoca romana, la struttura trae la sua attuale denominazione dal duca Carlo d'Avalos, che la acquist\u00f2 nel 1936.\nNel 1845 divenne dapprima propriet\u00e0 della marchesa di Salza, Luisa Dillon, vedova dell'ammiraglio Strachan, inglese di nascita e napoletana d'adozione; questa, entrata in possesso di ulteriori vaste zone del litorale, diede avvio a varie trasformazioni architettoniche, vistosamente migliorative.\nLa struttura, in seguito, ha acquisito i nomi degli altri proprietari, come ad esempio quello inerente allo scienziato Etienne-Jules Marey, celebre per le sue ricerche sul moto e amico di Anton Dohrn, fondatore della Stazione zoologica di Napoli. Ebbe altri nomi, tra cui villa Rav\u00e0, Pavoni, ecc.."}
{"id": "2429615", "revid": "767487", "url": "https://it.wikipedia.org/wiki?curid=2429615", "title": "Kabasalan", "text": "Kabasalan \u00e8 una municipalit\u00e0 di Terza classe delle Filippine, situata nella Provincia di Zamboanga Sibugay, nella regione della Penisola di Zamboanga.\nKabasalan \u00e8 formata da 29 baranggay:"}
{"id": "2429617", "revid": "287204", "url": "https://it.wikipedia.org/wiki?curid=2429617", "title": "David Adickes", "text": "La sua opera pi\u00f9 famosa \u00e8 la statua monumentale di Sam Houston, costruita a Huntsville, in Texas (la sua citt\u00e0 natale). Ha studiato presso la Sam Houston State University e il Kansas City Art Institute. Ha viaggiato molto in Europa, Giappone, Medio Oriente, Russia e Nord Africa ed \u00e8 poi tornato in Texas per insegnare arte presso l'Universit\u00e0 del Texas di Austin. \nLe sue sculture principali sono:"}
{"id": "2429619", "revid": "599013", "url": "https://it.wikipedia.org/wiki?curid=2429619", "title": "Zehlendorf", "text": ""}
{"id": "2429623", "revid": "1784425", "url": "https://it.wikipedia.org/wiki?curid=2429623", "title": "Gabriel Vald\u00e9s", "text": "\u00c8 un avvocato, diplomatico e accademico. Ha ricoperto il ruolo di Presidente del Senato ed \u00e8 stato Ministro degli affari esteri nel governo di Eduardo Frei Montalva.\nNacque nel 1919 nel comune di San Miguel, sobborgo della capitale Santiago del Cile. Il padre, Horacio Vald\u00e9s Ort\u00fazar, era un ingegnere mentre sua madre, Blanca Subercaseaux Err\u00e1zuriz, artista hanno avuto cinque figli.\nDurante la sua infanzia ha vissuto in Europa ed in quel periodo ha incontrato la poetessa cilena Gabriela Mistral. Nel 1929 assieme alla sua famiglia si trasferisce in Italia assieme a suo nonno Ram\u00f3n Subercaseaux che ha ricoperto la funzione di ambasciatore del Cile in questo paese. A Roma ha studiato alla Scuola San Giuseppe. Nel 1932 ritorna a Santiago e studia al Collegio San Ignacio e diventa alunno Alberto Hurtado.\nNel 1945 si laurea in Diritto presso la Pontificia Universit\u00e0 Cattolica del Cile. Negli anni successivi studia in Francia per specializzarsi in Economia. In politica comincia a militare nella Falange Nazionale e contribu\u00ec alla fondazione del Partito Democratico Cristiano del Cile, di tendenza social-cristiana.\nIl Presidente Eduardo Frei Montalva lo nomina Ministro degli Esteri alla fine del suo mandato.\nCon l'ascesa del socialista Salvador Allende viene proposto dallo stesso Presidente come segretario generale del dipartimento del Programma delle Nazioni Unite per lo Sviluppo. Per 10 anni ha vissuto a New York e ritorna in Cile nel 1982. Nominato leader del suo partito s'impegna come oppositore del regime fascista-militare del gen. Augusto Pinochet.\nSostenitore dell\"'Alianza Democr\u00e1tica\" assieme ai socialisti e nel 1985 partecipa alla fondazione della Concertaci\u00f3n de Partidos por la Democracia, la coalizione di centrosinistra tuttora al governo.\nVenne accusato di fomentare le proteste contro il regime e per questo fu arrestato.\nAlle elezioni parlamentari del 1989 \u00e8 stato eletto senatore per la Regione di Los Lagos e nello stesso tempo \u00e8 stato nominato Presidente dell'assemblea, carica che mantenne fino al 1996. Nel 1993 ha rinunciato alla corsa presidenziale per lasciare spazio al suo compagno di partito Eduardo Frei Ruiz-Tagle.\nNel 1997 viene rieletto al Senato e rinuncia alla corsa alla scelta del candidato DC alle elezioni primarie in favore di Andr\u00e9s Zald\u00edvar.\nNel 2006 viene nominato come ambasciatore del Cile in Italia dalla Presidente Michelle Bachelet.\n\u00c8 scomparso nel 2011 all'et\u00e0 di 92 anni."}
{"id": "2429627", "revid": "767487", "url": "https://it.wikipedia.org/wiki?curid=2429627", "title": "Mabuhay", "text": "Mabuhay \u00e8 una municipalit\u00e0 di Quinta classe delle Filippine, situata nella Provincia di Zamboanga Sibugay, nella regione della Penisola di Zamboanga.\nMabuhay \u00e8 formata da 18 baranggay:"}
{"id": "2429628", "revid": "214509", "url": "https://it.wikipedia.org/wiki?curid=2429628", "title": "Samuel Woolley Taylor", "text": ""}
{"id": "2429633", "revid": "214509", "url": "https://it.wikipedia.org/wiki?curid=2429633", "title": "Joseph Smith Fletcher", "text": ""}
{"id": "2429634", "revid": "767487", "url": "https://it.wikipedia.org/wiki?curid=2429634", "title": "Malangas", "text": "Malangas \u00e8 una municipalit\u00e0 di Terza classe delle Filippine, situata nella Provincia di Zamboanga Sibugay, nella regione della Penisola di Zamboanga.\nMalangas \u00e8 formata da 25 baranggay:"}
{"id": "2429637", "revid": "767487", "url": "https://it.wikipedia.org/wiki?curid=2429637", "title": "Constance Lindsay Taylor", "text": "Biografia.\nNata a Dovercourt, nell'Essex, esord\u00ec come scrittrice nel 1928, pubblicando versi, racconti e articoli su diversi periodici. Pubblic\u00f2 il suo primo giallo nel 1948, \"Murder with Relish\". Quattro anni dopo, il suo editore la convinse a utilizzare uno pseudonimo maschile, Guy Cullingford, per firmare il suo secondo giallo: \"If Wishes Were Hearses\". L'opera pi\u00f9 rappresentative dell'autrice \u00e8 \"Post Mortem\" (1953, edito in Italia da Polillo con il titolo Il morto che non riposa), molto apprezzato dalla critica, cui seguirono altri nove polizieschi e parecchi racconti. La sua produzione \u00e8 sconosciuta in Italia e, per la maggior parte, \u00e8 oggi irreperibile in Inghilterra."}
{"id": "2429639", "revid": "214509", "url": "https://it.wikipedia.org/wiki?curid=2429639", "title": "Guy Cullingford", "text": ""}
{"id": "2429641", "revid": "287204", "url": "https://it.wikipedia.org/wiki?curid=2429641", "title": "Internationaux de Strasbourg 2008", "text": "L'Internationaux de Strasbourg 2008 \u00e8 stato un torneo di tennis giocato sulla terra rossa. \u00c8 stata la 22\u00aa edizione del Internationaux de Strasbourg, che fa parte della categoria Tier III nell'ambito del WTA Tour 2008. Si \u00e8 giocato al Centre Sportif de Hautepierre di Strasburgo in Francia, dal 19 al 24 maggio 2008.\nCampioni.\nSingolare.\n Anabel Medina Garrigues ha battuto in finale Katarina Srebotnik, 4\u20136, 7\u20136(4), 6\u20130\nDoppio.\n Tetjana Perebyjnis / Zi Yan hanno battuto in finale Yung-jan Chan / Chia-jung Chuang, 6\u20134, 6\u20137(3), 10\u20136"}
{"id": "2429645", "revid": "3115", "url": "https://it.wikipedia.org/wiki?curid=2429645", "title": "Dallas Museum of Art", "text": "Il Dallas Museum of Art (DMA) \u00e8 la maggiore istituzione culturale di Dallas. Situato nel cuore dell'Art District, tra St Paul e Harwood St., il museo era precedentemente ubicato presso il Fair Park. Nel 1984, a ottant'anni dalla sua creazione nel 1903, venne spostato nella sua sede attuale, progettata da Edward Larrabee Barnes (vincitore nel 2007 della medaglia d'oro dell'American Institute of Architects).\nIl Museo si caratterizza per un'importante collezione che comprende pi\u00f9 di 25000 opere databili dal terzo millennio a.C. ad oggi, e per la sua ricca e dinamica offerta culturale. I programmi educativi del museo hanno infatti ricevuto ampi riconoscimenti e la biblioteca \u201cThe Mildred R. and Frederick M. Mayer Library\u201d possiede pi\u00f9 di 50.000 volumi a disposizione di curatori e pubblico.\nStoria.\nLa storia del \"Dallas Museum of Art\" inizia con quella della \"Dallas Public Library\", che venne inaugurata nel 1901. Su suggerimento di Frank Reaugh, artista texano, venne infatti predisposta nella nuova biblioteca una sala espositiva, che divenne il primo spazio pubblico a Dallas dedicato alle arti figurative. Due anni pi\u00f9 tardi, Mary Dickinson Exall, primo presidente della Biblioteca, fond\u00f2 la \"Dallas Art Association\", con lo scopo di \u201cstimolare l'interesse per le arti figurative attraverso mostre e conferenze, formare una collezione permanente, sostenere il lavoro degli artisti locali, e sollecitare il supporto alle arti da parte di privati e imprese\u201d.\nCon la progressiva crescita della collezione, il museo, dal 1932 ribattezzato \"Dallas Museum of Fine Art\", dovette cambiare diverse sedi. Finalmente, nel 1936, in occasione del Centenario dell'Indipendenza del Texas venne stabilita una sede permanente all'interno del Fair Park. La nuova struttura in stile art d\u00e9co, visitabile ancora oggi, venne progettata da un consorzio di architetti di Dallas con la consulenza di Paul Cret, noto architetto di Filadelfia.\nNel 1943, Jerry Bywaters divenne il direttore del DMFA, posizione che ricopr\u00ec per i successivi 21 anni.. Artista, critico d'arte e professore, Bywaters contribu\u00ec fortemente al formarsi dell'identit\u00e0 del museo e la sua influenza sull'Istituzione \u00e8 stata notevole.. Sotto la sua guida la collezione crebbe in maniera significativa, con l'acquisizione di capolavori impressionisti, astratti e contemporanei, e lo scopo di accrescere l'identit\u00e0 texana del museo, percepibile ancora oggi.\nNel 1963, il Dallas Museum of Fine Arts si fonde con il Dallas Museum of Contemporary Art, diretto nei 4 anni precedenti da Douglas Mac Agy. Nasce cos\u00ec una nuova e ricca collezione di opere moderne e contemporanee (in particolare una raccolta unica di opere di Piet Mondrian) e vengono organizzate importanti mostre legate all'arte moderna, come \u201cL'arte di Piet Mondrian\u201d e \u201cScultura: Il Ventesimo secolo\u201d. Della nuova collezione del DMFA entrano a far parte anche significative opere di Paul Gauguin, Odilon Redon, Henri Matisse, Gerald Murphy e Francis Bacon.\nVerso la fine del 1970 il forte aumento della collezione permanente e l'ambizioso programma espositivo resero evidente la necessit\u00e0 di una nuova struttura museale. Sotto la direzione di Harry Parker il museo venne quindi spostato ancora una volta, per essere ricollocato presso la sua sede attuale. La realizzazione della struttura progettata dall'architetto di New York Edward Larrabee Barnes, venne sostenuta da finanziamenti pubblici e da donazioni private, incoraggiate dallo slogan \u201c Una grande citt\u00e0 merita un grande museo\u201d. Il nuovo edificio venne cos\u00ec inaugurato nel gennaio 1984..\nCollezioni.\nLa collezione del museo comprende pi\u00f9 di 25000 opere d'arte provenienti da tutto il mondo, che vanno dall'antichit\u00e0 ai tempi moderni..\nProgrammi.\nNel 2008 il Dallas Museum of Art ha aperto il Centro per le Connessioni Creative (noto anche come C3), uno spazio di 1100 m\u00b2 che offre esperienze educative, interattive e ricreative. Il centro espone alcune opere della collezione permanente e stimola con le sue numerose proposte la creativit\u00e0 del pubblico..\nIl Dallas Museum of Art offre anche un programma culturale molto ricco e variegato che si svolge durante tutto l'anno. Alcuni esempi delle attivita' offerte sono:"}
{"id": "2429647", "revid": "287204", "url": "https://it.wikipedia.org/wiki?curid=2429647", "title": "Nordenskioldite", "text": ""}
{"id": "2429648", "revid": "767487", "url": "https://it.wikipedia.org/wiki?curid=2429648", "title": "Naga (Zamboanga Sibugay)", "text": "Naga \u00e8 una municipalit\u00e0 di Quarta classe delle Filippine, situata nella Provincia di Zamboanga Sibugay, nella regione della Penisola di Zamboanga.\nNaga \u00e8 formata da 23 baranggay:"}
{"id": "2429651", "revid": "416904", "url": "https://it.wikipedia.org/wiki?curid=2429651", "title": "Sary\u010dev", "text": "Il monte Sary\u010dev () \u00e8 uno stratovulcano che domina l'isola di Matua nelle isole Curili in Russia. Il giovane vulcano si innalza con un cono quasi simmetrico sull'isola Matua, \u00e8 uno dei vulcani pi\u00f9 attivi della regione.\nVenne cos\u00ec chiamato dal cartografo ed esploratore della Marina Imperiale Russa Gavriil Andreevi\u010d Sary\u010dev (1763 - 1831).\nLe eruzioni di questo vulcano sono registrate dagli inizi del settecento. La precedente eruzione risale al 1976, ma la pi\u00f9 importante risale al 1046, quando la lava raggiunse le coste dell'isola.\nEruzione del 2009.\nIl 12 giugno 2009 ha iniziato una nuova forte attivit\u00e0 eruttiva, innalzando un'imponente colonna di fumo e ceneri, per un'altezza di 12\u00a0km.. Il vulcano, che si trova su un'importante rotta aerea tra l'Asia Orientale e il Nord America, ha creato problemi per le rotte di questa tratta.."}
{"id": "2429652", "revid": "2184720", "url": "https://it.wikipedia.org/wiki?curid=2429652", "title": "Amiche per l'Abruzzo", "text": "Amiche per l'Abruzzo \u00e8 stato un concerto di iniziativa benefica, voluto e organizzato dalle cantanti Laura Pausini e Fiorella Mannoia, che si \u00e8 svolto il 21 giugno 2009 allo \"Stadio Giuseppe Meazza\" di San Siro a Milano, dal primo pomeriggio fino a oltre mezzanotte, al quale hanno partecipato sul palco 43 artiste italiane e al quale hanno dato adesione, sotto varie forme, in totale 102 cantanti donne italiane.\nAll'evento, trasmesso in diretta a reti unificate da 12 network radiofonici italiani per un bacino potenziale di 38 milioni di ascoltatori e via Internet, hanno assistito dal vivo 60.000 spettatori.\nLo scopo dell'iniziativa \u00e8 stato raccogliere fondi per aiutare le popolazioni colpite dal terremoto dell'Aquila del 6 aprile 2009.\nL'organizzazione.\nLe madrine della manifestazione sono state Laura Pausini, ideatrice e promotrice del progetto, e le cantanti Giorgia, Gianna Nannini, Elisa e Fiorella Mannoia. Per l'occasione Gianna Nannini, con la collaborazione della scrittrice Isabella Santacroce, ha scritto un brano inedito, \"Donna d'Onna\", che \u00e8 stato eseguito durante l'esibizione dalle cinque cantanti-madrine.\nPer la prima volta un numero cos\u00ec ampio di musiciste pop si \u00e8 esibito insieme. Gli artisti, i musicisti, lo staff tecnico e organizzativo e gli operai addetti al palco hanno contribuito senza alcuna retribuzione.\nL'evento \u00e8 stato il primo ad essere trasmesso in diretta da 12 emittenti radio a copertura nazionale: Radio 101, Radio 105, Radio Monte Carlo, Virgin Radio, Radio Deejay, Radio Capital, M2o, Radio Kiss Kiss, RTL 102.5, Radio Italia, RDS, Radio 24, oltre che su MTV Italia e Tim Mobile.\nAnche le societ\u00e0 calcistiche e , beneficiarie dello stadio di San Siro, hanno sponsorizzato l'evento, a cui ha contribuito anche la SIAE, rinunciando agli introiti derivanti dai diritti d'autore sui brani eseguiti.\nLa manifestazione \u00e8 stata patrocinata da Pubblicit\u00e0 Progresso, Comune di Milano e Ministero dell'istruzione, dell'universit\u00e0 e della ricerca.\nLa ONLUS \"Aiutiamoli a vivere\", in collaborazione con la Activision, in occasione dell'evento ha messo all'asta un'edizione speciale della chitarra per la serie di videogiochi \"Guitar Hero\".\nIl concerto.\nIl concerto avrebbe dovuto svolgersi all'Aquila, ma, meglio valutate le difficolt\u00e0 organizzative e logistiche in una citt\u00e0 appena terremotata e non ancora ricostruita, la scelta si spost\u00f2 su Milano. Nello \"Stadio Giuseppe Meazza\" era gi\u00e0 presente il palco che era stato impiegato dal gruppo musicale britannico di rock elettronico Depeche Mode, montato per la loro esibizione del 18 giugno, che fu concesso in utilizzo gratuito.\nIl concerto \u00e8 stato caratterizzato da esibizioni singole e da collaborazioni tra le varie artiste. La prima parte, tra le 15.40 e le 19.30, non coperta dalla diretta radiofonica e seguibile solamente con \"Web radio Amiche per l'Abruzzo\", ha visto la partecipazione di tutte le artiste tranne le cinque madrine. La seconda parte, coperta dalla diretta radiofonica, tra le 19.30 e le 24.00, ha visto la partecipazione delle cinque madrine che, oltre a cantare singolarmente, hanno eseguito numerosi brani in duetti (come Gianna Nannini e Laura Pausini in \"La solitudine\").\nAd aprire il concerto, intorno alle ore 15.55, \u00e8 stato il brano di Fabrizio De Andr\u00e9 \"Ave Maria\", cantato da Antonella Ruggiero, accompagnata da Mark Harris al pianoforte e da Ivan Ciccarelli alla batteria.\nA chiudere il concerto sono stati due brani: \"Donna d'Onna\", inedito, scritto da Gianna Nannini in collaborazione con Isabella Santacroce e cantato in gruppo dall'autrice con Elisa, Giorgia, Fiorella Mannoia e Laura Pausini, e \" Il mio canto libero\" di Lucio Battisti, eseguito da tutte le artiste a cui si \u00e8 aggiunta Caterina Caselli.\nConduttrici della serata.\nNell'arco di tempo in cui il concerto \u00e8 stato trasmesso anche per radio, le conduttrici sono state:\nArtiste aderenti.\nDi seguito sono elencati, in ordine alfabetico, i nomi delle artiste aderenti all'evento, sia con la loro presenza che in maniera indiretta.\nArtiste assenti.\nLaura Pausini, organizzatrice dell'evento, aveva richiesto la partecipazione della cantante Mina, che non si esibiva in pubblico da pi\u00f9 di 30 anni. La cantante, sebbene abbia rifiutato di presentarsi in pubblico, ha dichiarato che avrebbe ascoltato l'evento via radio. Assenti della serata per imprevisti sono state Loredana Bert\u00e8, Aida Cooper, Anna Tatangelo e Iva Zanicchi. Le cantanti Pia e Ornella Vanoni, assenti per impegni presi in precedenza, hanno lasciato un videomessaggio.\nIl DVD.\nIl doppio DVD tratto dallo spettacolo del 21 giugno 2009 allo \"Stadio Giuseppe Meazza\" di San Siro a Milano viene pubblicato il 22 giugno 2010.\nLa pubblicazione del DVD era prevista per l'autunno 2009, ma \u00e8 stata poi posticipata per coincidere con l'anniversario del concerto.\nIl DVD viene anticipato dal singolo \"Donna d'Onna\" eseguito da Gianna Nannini, Laura Pausini, Giorgia, Elisa e Fiorella Mannoia, in rotazione radiofonica e in vendita sulle piattaforme digitali dal 28 maggio 2010.\nIL DVD contiene gran parte del concerto con oltre 240 minuti di musica e contenuti extra, riproponendo 50 canzoni e un backstage con le interviste alle protagoniste. Non \u00e8 stato possibile inserire l'esibizione di Anna Oxa per problemi di registrazione dato che durante la sua esibizione stava piovendo. La versione del DVD venduta nelle edicole contiene un libro fotografico \"Pensieri e fotografie\".\nLa produzione e il montaggio del materiale video ha richiesto quasi un anno di lavoro. A partire dalle protagoniste, hanno rinunciato al loro compenso: Gaetano Morbioli per la regia, Giovanni De Sandre per il materiale fotografico e Stefano Scozzese per la parte grafica. La produzione artistica \u00e8 stata curata dal team di Laura Pausini nel suo studio di registrazione \"ORS Oliveta Recording Studio\" a Castelbolognese.\nIl DVD realizzato per MADRAXA da Run Multimedia insieme a Live Nation, \u00e8 distribuito dalla Warner Music Italy nei canali di vendita tradizionali, dalla Panini nei suoi punti vendita e da TicketOne per la vendita sul Web, al prezzo scontato di 14,90 euro. Il DVD \u00e8 sostenuto anche dalle sponsorizzazioni di Heineken.\n\"MADRAXA\" (acronimo di MADRine Amiche X l'Abruzzo) \u00e8 una associazione non profit nata dall'unione delle cinque madrine, che permette di sviluppare progetti di solidariet\u00e0 attraverso la musica, e l'arte in generale. La carica di presidente dell'associazione \u00e8 ricoperta da Laura Pausini.\nAnche Sky Italia ha partecipato all'iniziativa proponendo ai propri abbonati la possibilit\u00e0 di acquistare sul proprio servizio \"Sky Primafila\" da luned\u00ec 28 giugno al 14 luglio 2010, la versione integrale del DVD in modalit\u00e0 pay-per-view al prezzo di 4 euro. L'intero incasso viene anche in questo caso devoluto in beneficenza.\nVendite.\nIl primo giorno della pubblicazione del DVD vengono vendute 25.000 copie. A tre giorni dalla sua uscita, si \u00e8 prevista una ristampa e una ri-distribuzione. \"Warner Music Italy\" triplica la fornitura nei negozi tradizionali (arrivando a 70.000 copie); \"Panini\" ristampa una doppia quantit\u00e0 di DVD per rifornire nuovamente tutte le edicole (arrivando a un totale di 100.000 copie). Considerevoli i risultati di vendita anche per \"Ticketone\".\nPer 15 settimane consecutive rimane primo nella classifica dei DVD pi\u00f9 venduti e si aggiudica il primato da record per il numero di copie vendute: 200.000 in 3 settimane.\nA marzo 2011, quando il DVD torna in edicola per la Festa della donna le copie vendute sono oltre 250.000.\nRiconoscimenti.\nA gennaio 2011 il DVD \"Amiche per l'Abruzzo\" si aggiudica il primo posto nella sezione italiana \"Miglior artista live del decennio\" nelle votazioni del referendum \"Dieci!\" organizzato dal sito internet musicale \"Rockol\". Il referendum celebrativo del decennio 2001-2010 si \u00e8 svolto nei punti vendita della catena \"FNAC\".\nFondi raccolti.\nL'iniziativa ha raccolto una cifra stimata in un milione e mezzo di euro (1.183.406,52 euro al netto delle spese) cos\u00ec ripartiti:\nIl 20 giugno 2010 Laura Pausini si reca all'Aquila per consegnare simbolicamente l'assegno con i fondi raccolti.\nIl ricavato della vendita del DVD \u00e8 stato 1.918.794 euro cos\u00ec ripartito:\nIl 7 marzo 2011 Fiorella Mannoia si reca come ospite all'Universit\u00e0 degli Studi dell'Aquila per una conferenza inerente ai fondi raccolti.\nPromozione tramite mass media.\nTelevisione.\nLa manifestazione \"Amiche per l'Abruzzo\" viene presentata da Laura Pausini, Gianna Nannini, Giorgia ed Elisa (in collegamento video) in seconda serata su \"Canale 5\" venerd\u00ec 19 giugno 2009 nel programma televisivo \"Matrix\" condotto da Alessio Vinci. La puntata ottiene 1.587.000 telespettatori e il 24,02% di share.\nLa manifestazione viene inoltre presentata nei giorni precedenti da cinque pubblicit\u00e0 su \"Canale 5\" realizzate da ognuna delle cinque madrine e durante la premiazione di Laura Pausini ai \"Wind Music Awards 2009\".\nDomenica 16 agosto 2009 alle ore 14:00 va in onda sul canale 704 di \"Sky Italia MTV Hits\" un filmato dedicato ad \"Amiche per l'Abruzzo\" che viene poi inserito nel DVD.\nIl videoclip di \"Donna d'Onna\" viene trasmesso il 2 giugno 2010 su \"Italia 1\" al termine della prima puntata dei \"Wind Music Awards 2010\". Una piccola parte del videoclip viene ritrasmessa di nuovo all'inizio della terza e ultima puntata il 16 giugno.\nDomenica 20 giugno 2010 Laura Pausini si reca in Abruzzo per consegnare l'assegno di un milione al sindaco dell'Aquila Massimo Cialente.\nLuned\u00ec 21 giugno 2010 alle ore 17:00 viene trasmessa in diretta sul sito del \"TGCOM\" la conferenza stampa di presentazione del DVD dallo studio di \"Matrix\" di Roma. Dallo studio del \"TGCOM\" di Milano sono in collegamento Jo Squillo e Paolo Liguori. Sempre dallo stesso giorno viene trasmessa in televisione su \"Canale 5\" e \"LA7\" la pubblicit\u00e0 del DVD grazie all'associazione no-profit \"Pubblicit\u00e0 Progresso\".\nLo stesso giorno Laura Pausini, Gianna Nannini, Giorgia, Elisa e Fiorella Mannoia sono di nuovo ospiti in prima serata alle 21:20 nella puntata speciale del programma televisivo \"Matrix\" condotto da Alessio Vinci per presentare l'uscita del doppio DVD dell'evento. La puntata \u00e8 in collegamento con due citt\u00e0: a Milano in \"Piazza del Cannone\" con Nicoletta De Ponti di \"RTL 102.5\", La Pina di \"Radio Deejay\", Paola &amp; Chiara, Syria, Jo Squillo, Chiara Canzian, Alexia, Andrea Mir\u00f2 e all'Aquila, in \"Piazza Duomo\" con Carlotta di \"Radio Kiss Kiss\", Betty Senatore di \"Radio Capital\", Rosaria Renna di \"RDS\", Ivana Spagna, Fiordaliso, Senhit, Mariella Nava e Simona Molinari. \u00c8 inoltre in collegamento il sindaco della citt\u00e0 dell'Aquila, il portavoce della Protezione Civile e ci sono contenuti e filmati di Carmen Consoli, Malika Ayane e Irene Grandi. A partire dalle ore 20,00 nelle due piazze viene proiettato la versione integrale del concerto del 21 giugno 2009. Doveva esserci anche un collegamento con Napoli ma per problemi di organizzazione \u00e8 stata annullato. La puntata ottiene 2.634.000 telespettatori e il 14,07% di share. La puntata viene replicata domenica 4 luglio alle ore 16:20 ottenendo 1.073.000 telespettatori e il 10,73% di share.\nRadio.\nDal 17 al 25 giugno 2010 vengono effettuati collegamenti in radio con le madrine per promuovere il DVD e la puntata di \"Matrix\". In chiusura di ogni collegamento viene inoltre trasmesso il singolo \"Donna d'Onna\".\nCuriosit\u00e0.\nLe 5 cantanti madrine del progetto, 10 anni dopo, avrebbero dovuto tenere insieme ad Emma ed Alessandra Amoroso un concerto per un nuovo progetto dal titolo \"Una, nessuna centomila\", contro la violenza sulle donne, ma \u00e8 stato rinviato all'11 giugno 2022 in seguito al perdurare della pandemia di Covid-19."}
{"id": "2429657", "revid": "933835", "url": "https://it.wikipedia.org/wiki?curid=2429657", "title": "Juan de Acu\u00f1a", "text": "Giovent\u00f9.\nJuan de Acu\u00f1a fu il secondo creolo a governare la Nuova Spagna. Nacque a Lima nel 1658, da Juan de Acu\u00f1a e da Margarita Bejarano. In giovane et\u00e0 si un\u00ec all'esercito. Si distinse in servizio, ricoprendo importanti incarichi. Inizi\u00f2 come capitano di fanteria arrivando al grado di generale di artiglieria. Fu governatore di Messina, in Sicilia. Fu anche cavaliere dell'Ordine di Santiago. Era comandante militare dei regni di Aragona e Maiorca quando fu nominato vicer\u00e9, capitano generale e presidente della Audiencia di Nuova Spagna.\nCome vicer\u00e9.\nFece l'entrata solenne a Citt\u00e0 del Messico il 15 ottobre 1722. Era amato dal popolo, non solo perch\u00e9 creolo, ma anche perch\u00e9 scelse gli ufficiali pi\u00f9 per le loro capacit\u00e0 che per la loro influenza.\nTrov\u00f2 le casse quasi vuote, ed un grande debito pubblico. Aument\u00f2 le entrate del tesoro di circa un milione di pesos l'anno, portandole ad otto milioni.\nPacific\u00f2 la regione di Nayar, mandando una spedizione armata guidata da Juan Flores de San Pedro e stabilendo colonie. Cre\u00f2 anche una fucina di cannoni ad Orizaba (Veracruz) per armare i porti ed i guardacoste. Miglior\u00f2 il sistema di drenaggio delle miniere di Pachuca (Hidalgo), permettendo lo sfruttamento di pi\u00f9 vene.\nGli inglesi stavano sfruttando il pregiato legno della regione, in Yucat\u00e1n e Belize. Gli spagnoli si impadronirono di uno sloop ed una fregata inglese che trasportavano campeggio da Capo Catoche, Yucat\u00e1n (ora in Quintana Roo). De Acu\u00f1a y Manrique invi\u00f2 una spedizione armata formata da due piroghe da guerra, un galeone e 300 uomini per far sloggiare gli inglesi. Al loro arrivo, per\u00f2, gli spagnoli scoprirono che gli inglesi erano tanti e ben armati, con 800 uomini e grandi navi. La spedizione spagnola fall\u00ec. Anche i negoziati diplomatici non portarono a nulla. Il vicer\u00e9 lasci\u00f2 cadere il problema, preferendo concentrarsi su cose che poteva controllare. Tra queste vi erano le guarnigioni di San Juan de Ul\u00faa, di Ciudad del Carmen, di Veracruz e delle baie di Esp\u00edritu Santo e Pensacola.\nNel 1728 autorizz\u00f2 Juan Francisco Sahug\u00fan de Ar\u00e9valo a riavviare la pubblicazione della rivista \"La Gaceta de M\u00e9xico\", sospesa nel 1722. Nel 1730 decise che tutti gli argentieri dovessero concentrarsi in un solo luogo, San Francisco Street, ora chiamata calle de Francisco I. Nel 1731 ordin\u00f2 la costruzione della dogana con tutti i magazzini, e la ricostruzione della zecca. Quest'ultima era famosa nel mondo per la qualit\u00e0 dei suoi lavori. Nel 1730 la zecca produsse oltre 10 milioni di pesos d'argento e 151\u00a0560 d'oro, conformandosi a rigorosi standard di peso e forma.\nCome conseguenza della sua onest\u00e0 e del buon governo, nel 1727 il suo mandato fu esteso di altri tre anni. Nel marzo del 1731 sedici famiglie (56 persone) provenienti dalle isole Canarie giunsero al Presidio di San Antonio de B\u00e9xar, nella provincia del Texas. Per decreto reale di Filippo V di Spagna, fondarono La Villa de San Fernando sul fiume San Antonio, istituendo il primo governo civile del Texas. Il vicer\u00e9 della Nuova Spagna, il marchese di Casa Fuerte, confer\u00ec ad ognuna di queste famiglie un titolo nobiliare. Molti loro discendenti abitano ancora a San Antonio.\nPose limiti stringenti sulle possibili azioni dell'Inquisizione, che accusava di irregolarit\u00e0 e processi ingiusti.\nIn risposta ad una richiesta del vicer\u00e9, il papa ordin\u00f2 la costruzione della Colegiata de Nuestra Se\u00f1ora de Guadalupe. Nel 1730 l'arcivescovo, in presenza del vicer\u00e9, inaugur\u00f2 il grande coro della cattedrale. Era stato fabbricato a Macao e portato in Nuova Spagna da un galeone proveniente dalla Cina.\nJuan de Acu\u00f1a y Manrique mor\u00ec nella capitale della colonia il 17 marzo 1734. Fu inumato nella chiesa di San Cosme y San Dami\u00e1n.\nVoci correlate.\nDe Acu\u00f1a"}
{"id": "2429659", "revid": "287204", "url": "https://it.wikipedia.org/wiki?curid=2429659", "title": "Juan de Acuna", "text": ""}
{"id": "2429669", "revid": "767487", "url": "https://it.wikipedia.org/wiki?curid=2429669", "title": "Olutanga", "text": "Olutanga \u00e8 una municipalit\u00e0 di Quinta classe delle Filippine, situata nella Provincia di Zamboanga Sibugay, nella regione della Penisola di Zamboanga.\nOlutanga \u00e8 formata da 19 baranggay:"}
{"id": "2429674", "revid": "287204", "url": "https://it.wikipedia.org/wiki?curid=2429674", "title": "Francesco Gattoni", "text": "Collabora con diversi giornali. Tra gli altri: Le Monde, El Pa\u00eds, Corriere Della Sera, La Stampa, La Repubblica, Avvenire e Il manifesto.\nLe sue foto sono regolarmente esposte in Europa e fanno parte delle collezioni permanenti della Biblioth\u00e8que nationale de France e della Biblioth\u00e8que Historique de la Ville de Paris."}
{"id": "2429675", "revid": "585241", "url": "https://it.wikipedia.org/wiki?curid=2429675", "title": "Hugh Latimer Dryden", "text": "Biografia.\nDryden nacque a Pocomoke City, in Maryland, figlio di Samuel Isaac e Nova Hill Culver Dryden. Ricevette il nome di un noto prete metodista locale. A seguito del panico finanziario del 1907, la famiglia si trasfer\u00ec a Baltimora.\nDryden mostr\u00f2 uno spiccato talento per la matematica e complet\u00f2 gli studi liceali presso il Baltimore City College all'et\u00e0 di appena 14 anni, divenendo il pi\u00f9 giovane diplomato della storia della scuola stessa. Ottenne in seguito una borsa di studio che gli permise di frequentare la Johns Hopkins University. Si laure\u00f2 dopo tre anni e nel 1916 consegu\u00ec un Master of Science discutendo una tesi dal titolo: \"Aeroplani: Un'introduzione ai principi fisici intrinseci al loro uso\".\nNel 1918 entr\u00f2 a far parte del National Institute of Standards and Technology e nell'anno seguente ottenne il Dottorato in fisica e matematica sempre presso la Johns Hopkins University alla giovane et\u00e0 di 20 anni con una tesi riguardo alle forze aerodinamiche su cilindri circolari.\nNel 1939 divenne un membro del National Advisory Committee for Aeronautics (NACA).\nDurante la Seconda guerra mondiale partecip\u00f2 come consulente tecnico allo sviluppo del \"Bat\", un sistema radar di puntamento di bombe montato sui velivoli.\nDopo la guerra, Dryden occup\u00f2 la posizione di Direttore del National Advisory Committee for Aeronautics (NACA) nel periodo compreso tra il 1947 e l'ottobre 1958, anno in cui divenne Direttore Associato della National Aeronautics and Space Administration (NASA), l'ente che sostitu\u00ec il NACA.\nMor\u00ec nel 1965 e fu sepolto nel Cimitero di Woodlawn, a Baltimora, Maryland.\nIn suo onore \u00e8 intitolato il Dryden Flight Research Center, centro di ricerca NASA sul volo."}
{"id": "2429681", "revid": "767487", "url": "https://it.wikipedia.org/wiki?curid=2429681", "title": "Payao", "text": "Payao \u00e8 una municipalit\u00e0 di Quarta classe delle Filippine, situata nella Provincia di Zamboanga Sibugay, nella regione della Penisola di Zamboanga.\nPayao \u00e8 formata da 29 baranggay:"}
{"id": "2429682", "revid": "3115", "url": "https://it.wikipedia.org/wiki?curid=2429682", "title": "Ville de Quebec", "text": ""}
{"id": "2429690", "revid": "729019", "url": "https://it.wikipedia.org/wiki?curid=2429690", "title": "Battaglia di Clontibret", "text": "La battaglia di Clontibert fu combattuta tra il 25 ed il 27 marzo 1595 tra le forze ribelli irlandesi guidate da Hugh O'Neill e le truppe del regno d'Inghilterra e segnarono la prima sconfitta inglese durante la campagna della rivolta di Tyrone.\nAllo scoppio della ribellione di Tyrone, quando O'Neill fu ben cosciente che gli aiuti da parte dell'Impero spagnolo non sarebbero arrivati nella sua lotta contro l'occupazione inglese, il ribelle irlandese comprese che una politica di attesa avrebbe soltanto permesso al nemico di ricevere nuovi rinforzi dalla madrepatria; per questo motivo decise di sferrare il primo attacco. Secondo i disegni di O'Neill, la strategia dei ribelli avrebbe dovuto seguire una serie di attacchi sferrati contro le roccaforti principali della presenza inglese nell'Ulster, soprattutto quelle dislocate lungo il confine meridionale del feudo dei Tyrone.\nAgli inizi di maggio del 1595 O'Neill scese personalmente in campo alla guida dei ribelli, un esercito composto da tutti i clan alleati alla sua causa, e al fianco del suo alleato Hugh Roe O'Donnel port\u00f2 un improvviso attacco contro la guarnigione inglese acquartierata nella contea di Monaghan ponendola sotto assedio. Come risposta, il comandante delle truppe inglesi in Irlanda, Sir Henry Bagenal, part\u00ec da Newry per dare sostegno agli assediati, con un esercito di circa 1.800 uomini. L'abile contromossa di O'Neill fu di permettere agli inglesi di raggiungere la guarnigione, e assalirli di sorpresa al loro ritorno verso Newry. La scelta tattica del ribelle irlandese si rivel\u00f2 vincente e quando Bagenal fece ritorno a Newry, la sua colonna aveva perso circa 200 uomini, e le sue perdite sarebbero state ancora peggiori se gli assalitori non si fossero trovati a corto di polvere da sparo."}
{"id": "2429691", "revid": "767487", "url": "https://it.wikipedia.org/wiki?curid=2429691", "title": "Siay", "text": "Siay \u00e8 una municipalit\u00e0 di Quarta classe delle Filippine, situata nella Provincia di Zamboanga Sibugay, nella regione della Penisola di Zamboanga.\nSiay \u00e8 formata da 29 baranggay:"}
{"id": "2429698", "revid": "1791857", "url": "https://it.wikipedia.org/wiki?curid=2429698", "title": "Soul food", "text": "Il soul food \u00e8 un tipo di cucina americana elaborata dalla comunit\u00e0 afro-americana nel sud degli Stati Uniti. Intorno alla met\u00e0 degli anni sessanta del XX secolo, la parola \"soul\" era abitualmente connessa con la cultura afro-americana (da qui ad esempio la musica soul) e da qui \u00e8 derivato il nome di questa cucina."}
{"id": "2429700", "revid": "1776051", "url": "https://it.wikipedia.org/wiki?curid=2429700", "title": "Trasporti in Irlanda", "text": "Questa voce raccoglie le principali tipologie di trasporti in Irlanda.\nTrasporti su rotaia.\nCompagnia ferroviaria statale: \"Iarnr\u00f3d \u00c9ireann\". \nRete ferroviaria.\nIn totale: 1.947\u00a0km (di cui 38\u00a0km elettrificati). \nReti metropolitane.\nNon sono presenti sistemi di metropolitana.\nReti tranviarie.\nA Dublino \u00e8 presente una rete tranviaria.\nTrasporti su strada.\nRete stradale.\nStrade pubbliche: in totale 117.318\u00a0km \nLe strade irlandesi collegano Dublino alle altre citt\u00e0 principali (Belfast, Cork, Limerick, Derry, Galway, e Waterford). La guida \u00e8 a sinistra. Mentre in Irlanda del Nord le distanze e i limiti sono in unit\u00e0 imperiali, nella Repubblica d'Irlanda sono scritti secondo il Sistema Internazionale.\nReti filoviarie.\nNon sono presenti sistemi filoviari.\nAutolinee.\nIn tutto il territorio sono presenti aziende pubbliche e private che gestiscono trasporti urbani, suburbani, interurbani e turistici esercitati con autobus.\nIdrovie.\nSono presenti 753\u00a0km di acque navigabili.\nTrasporti aerei.\nAeroporti.\nIn totale: 18\nEliporti.\nIn totale: 2\nAltri progetti.\n "}
{"id": "2429701", "revid": "767487", "url": "https://it.wikipedia.org/wiki?curid=2429701", "title": "Talusan", "text": "Talusan \u00e8 una municipalit\u00e0 di Quinta classe delle Filippine, situata nella Provincia di Zamboanga Sibugay, nella regione della Penisola di Zamboanga.\nTalusan \u00e8 formata da 14 baranggay:"}
{"id": "2429704", "revid": "1272592", "url": "https://it.wikipedia.org/wiki?curid=2429704", "title": "Association Sportive de Monaco Football Club 1997-1998", "text": "Questa voce raccoglie le informazioni riguardanti l'Association Sportive de Monaco Football Club nelle competizioni ufficiali della stagione 1997-1998.\nStagione.\nIl Monaco, qualificato in Champions League come squadra campione di Francia, riusc\u00ec a raggiungere per la seconda volta in quattro anni le semifinali della massima competizione europea, dove fu sconfitto dalla Juventus. In campionato i monegaschi, dopo aver lottato nella prima parte del torneo per il primo posto, conclusero al terzo posto a nove punti dalle prime due classificate, il Lens e il Metz, guadagnando l'accesso in Coppa UEFA. In Coppa di Francia il Monaco fu estromesso agli ottavi di finale dal Paris Saint-Germain, mentre in Coppa di Lega l'avventura si concluse gi\u00e0 al primo turno contro il Niort.\nMaglie e sponsor.\nLo spomsor tecnico della stagione fu adidas, mentre lo sponsor ufficiale fu Canal+.\nOrganigramma societario.\nArea direttiva:\nArea tecnica:"}
{"id": "2429721", "revid": "122280987", "url": "https://it.wikipedia.org/wiki?curid=2429721", "title": "Creation Records", "text": "La Creation Records \u00e8 un'etichetta discografica indipendente britannica fondata nel 1983 dal produttore discografico Alan McGee, da Dick Green e da Joe Foster e attiva fino al 1999. Il nome venne ispirato dall'omonima band degli anni sessanta The Creation, molto amata da McGee. \nMcGee, Green e Foster, oltre che soci nell'etichetta erano anche membri dei Biff Bang Pow!, band indie pop britannica il cui nome \u00e8 tratto (sempre) da una canzone dei Creation.\nIl primo disco pubblicato dall'etichetta, grazie ad un prestito bancario di 1.000 sterline, fu \"'73 in '83\", singolo della band \"The Legend!\" uscito nel 1983. Da li in poi la \"Creation\" diventer\u00e0 una delle etichette \"chiave\" del movimento indie pop inglese della met\u00e0 degli anni 1980, grazie anche ai primi artisti messi sotto contratto come The Jesus and Mary Chain e Primal Scream. \nBand prodotte.\nDurante il suo periodo di attivit\u00e0 la Creation Records ha lanciato diverse band di rock alternativo britannico. Eccone una lista:"}
{"id": "2429724", "revid": "123164235", "url": "https://it.wikipedia.org/wiki?curid=2429724", "title": "Campionato sudamericano di pallavolo maschile 1975", "text": "L'XI campionato sudamericano di pallavolo maschile si \u00e8 svolto nel 1975 ad Asuncion, in Paraguay. Al torneo hanno partecipato 5 squadre nazionali sudamericane e la vittoria finale \u00e8 andata per la decima volta, la quinta consecutiva, al Brasile.\nPodio.\nCampione.\nBrasile(Decimo titolo)\nSecondo posto.\nVenezuela\nTerzo posto.\nArgentina"}
{"id": "2429729", "revid": "767487", "url": "https://it.wikipedia.org/wiki?curid=2429729", "title": "Titay", "text": "Titay \u00e8 una municipalit\u00e0 di Quinta classe delle Filippine, situata nella Provincia di Zamboanga Sibugay, nella regione della Penisola di Zamboanga.\nTitay \u00e8 formata da 30 baranggay:"}
{"id": "2429730", "revid": "8660", "url": "https://it.wikipedia.org/wiki?curid=2429730", "title": "Ex Omnibus Cristiani", "text": ""}
{"id": "2429732", "revid": "1226", "url": "https://it.wikipedia.org/wiki?curid=2429732", "title": "Christianna Brand", "text": "Divenne celebre per il romanzo giallo \"Delitto in bianco\" (\"Green for Danger\") del 1944. Dalla sua serie di libri per bambini \"Tata Matilda\" \u00e8 stato tratto il film \"Nanny McPhee - Tata Matilda\" (2005), e il sequel \"Tata Matilda e il grande botto\" (2010).\nBiografia.\nChristianna Brand, il cui nome di battesimo \u00e8 Mary Christianna Milne, nacque in Malaysia nel 1907 e pass\u00f2 la sua infanzia in India. Dopo la morte della madre fu mandata in Inghilterra nella famiglia del cugino Edward Ardizzone, con il quale instaur\u00f2 un duraturo rapporto di amicizia. Qui trascorse il resto della sua infanzia e studi\u00f2 in un collegio di suore a Devon. All'et\u00e0 di diciassette anni, in seguito al tracollo finanziario del padre, Christianna fu costretta a guadagnarsi da vivere facendo la governante, la receptionist notturna, la modella, la segretaria e la commessa.\nMentre lavorava come commessa in un negozio, ispirata dalla profonda antipatia nutrita per una collega, inizi\u00f2 a scrivere il suo primo libro dal titolo \"Death in High Heels,\" la cui trama ruota attorno a un omicidio avvenuto tra ragazze in un negozio di vestiti a Londra. Il libro fu rifiutato quindici volte dalle case editrici, ma una volta pubblicato, consent\u00ec a Brand di affermarsi come una scrittrice di successo durante la seconda guerra mondiale.\nLa sua creazione di maggior successo fu l'ispettore Cockrill, che apparve per la prima volta nel libro \"Heads You Lose\" pubblicato nel 1941. Quest'opera fu seguita nel 1944 dal suo romanzo pi\u00f9 popolare, \"Delitto in bianco\" (\"Green for Danger\"), ambientato in un ospedale militare durante il secondo conflitto mondiale. I racconti sull'ispettore Cockrill diventarono una vera e propria serie di romanzi polizieschi.\nChristianna spos\u00f2 Roland Lewis, un chirurgo londinese, con il quale adott\u00f2 una figlia. La famiglia visse per un certo periodo a Maida Vale e si trasfer\u00ec poi in un cottage in Galles: la campagna ispir\u00f2 le ambientazioni di diversi romanzi di Brand.\nNel 1962 scrisse un'antologia intitolata \"Naughty Children\", e inizi\u00f2 una stretta collaborazione con suo cugino, nonch\u00e9 pittore, Edward Ardizzone, il quale illustr\u00f2 l'intera antologia. Una delle storie di maggior successo fu quella dell'infermiera Matilda, personaggio ispirato dalle storie che suo nonno inventava e le raccontava ogni sera prima di addormentarsi.\nChristianna Brand ha scritto anche un certo numero di storie brevi, vincendo dei premi offerti dall'organizzazione Mystery Writers of America. Fu a lungo membro dell'Associazione degli Scrittori del crimine e fu nominata tre volte al premio Edgar.\nScrisse anche un melodramma neogotico che ebbe una discreta fortuna, \"Cat And Mouse\" (1950), ricordato da Julian Symons nelle sue storie del crimine.\nMor\u00ec dopo una lunga malattia l'11 marzo 1988.\nOpere e stile.\nChristianna Brand era molto abile nella scrittura di trame ingegnose e nel seminare falsi indizi. Speriment\u00f2 molte variazioni sul tema del romanzo poliziesco utilizzando degli stratagemmi, come nel libro \"London Particular\" del 1952, in cui l'indizio fondamentale \u00e8 nascosto nel paragrafo iniziale. Un segno distintivo del suo stile narrativo \u00e8 l'avvicendarsi di situazioni misteriose, e il susseguirsi di molteplici colpevoli, indicati e scartati volta per volta. Il lettore per tutta la durata del romanzo si trova con il fiato sospeso perch\u00e9 l'identificazione del colpevole \u00e8 quasi sempre inaspettata, e il finale \u00e8 inatteso.\nUsando vari pseudonimi come Mary Ann Ashe, Annabel Jones, Mary Roland, e China Thomson, scrisse anche dei romanzi storici in uno stile molto ricercato, tra cui \"Le spose di Aberdar,\" pubblicato nel 1982, una storia di fantasmi, e \"The three cornered halo\" del 1957, caratterizzato da elementi elementi fortemente fantasiosi. In quest'ultimo risulta particolarmente evidente l'intenzione dell'autrice di distinguersi nettamente da altri scrittori: scrive attraverso uno stile spiritoso che consente al lettore di vedere e capire le assurdit\u00e0 del comportamento umano, senza mai compromettere la seriet\u00e0 della trama.\n\"Delitto in bianco\".\nNel 1944 Christianna Brand pubblica \"Delitto in bianco (Green for danger),\" la sua opera pi\u00f9 celebre, che due anni dopo venne adattata per il cinema.\nIl personaggio principale \u00e8 ancora una volta l'ispettore Cockrill che indaga in un ospedale militare su un caso particolare: il paziente Joseph Higgins, il postino del paese, muore in sala operatoria sotto gli occhi di sette testimoni. La morte del postino, apparentemente accidentale, si rivela in realt\u00e0 un omicidio, al quale ne seguono altri. Grazie alla pazienza e all'astuzia dell'ispettore Cockrill, questi efferati delitti vengono svelati e il colpevole viene smascherato.\nQuesto romanzo ottenne un grande successo e l'apprezzamento si estese anche gli altri sei libri, e a una serie di racconti brevi, dedicati alle vicende dell'ispettore Cockrill. L'ispettore Cockrill \u00e8 un esempio perfetto dell'eroe poliziotto come arbitro dell'ordine e della responsabilit\u00e0 morale. Nonostante la sua eccentricit\u00e0, \u00e8 un personaggio autorevole, in grado di ripristinare l'ordine in un mondo sconvolto dalla malvagit\u00e0. Le sue indagini somigliano a quelle praticate dai poliziotti dilettanti e solitari dotati di ingegno, che appartengono ad una tradizione letteraria precedente rispetto ai metodi dei poliziotti dei romanzi moderni.\nCinema.\nNel 1946 venne prodotto il primo film tratto dal libro \"Green for Danger,\" distribuito da General Film Distributors e diretto da Sidney Gilliat. Il ruolo principale fu interpretato da Alastair Sim e il risultato fu ampiamente apprezzato dal pubblico britannico.\nNel 2005 venne prodotto un adattamento cinematografico tratto dalla serie di libri \"Nanny McPhee - Tata Matilda\", distribuito dagli Universal pictures e diretto da Kirk Jones. Nel film, Emma Thompson interpreta tata Matilda e Colin Firth interpreta la parte di Cedric Brown. L'attrice ha scritto il copione del film, riscontrando inizialmente qualche difficolt\u00e0 ad adattare dei libri per bambini al grande schermo. Il film ha ottenuto un enorme successo ed \u00e8 stato premiato sia dalla critica che dal pubblico, tanto che nel 2010 \u00e8 stato girato un secondo film intitolato \"Tata Matilda e il grande botto\"."}
{"id": "2429733", "revid": "547992", "url": "https://it.wikipedia.org/wiki?curid=2429733", "title": "Domenico Luzzara", "text": "Biografia.\n\u00c8 stato per 32 anni il Presidente della , dal 1967 al 1999. Sotto la sua presidenza i \"Grigiorossi\" raggiunsero, a cavallo degli anni ottanta e anni novanta, la promozione nel campionato di Serie A di calcio. Scopr\u00ec numerosi talenti calcistici, tra cui Antonio Cabrini e Gianluca Vialli.\nI suoi inizi lo vedono Commissario Straordinario della societ\u00e0 grigiorossa in piena crisi economica nel Campionato 1965-66. Dopo qualche anno altalenante tra Serie C e D, diventa Presidente, chiamando a Cremona a finire la carriera il famoso calciatore, nato nella citt\u00e0 del Torrazzo, Aristide Guarneri, vincitore due volte della Coppa dei Campioni e della Coppa Intercontinentale con l' di Helenio Herrera e Angelo Moratti. Con il forte difensore la squadra, allenata da Titta Rota, vince il campionato di Serie D, iniziando la serie di successi della presidenza Luzzara che culminer\u00e0 con il ritorno in Serie A dopo cinquantaquattro anni nel 1983-84 con in panchina Emiliano Mondonico e la vittoria del Trofeo Anglo-Italiano a Wembley il 27 marzo 1993, con Luigi Simoni allenatore, quello a cui fu pi\u00f9 legato.\nDecise di farsi da parte nel 2002, con la squadra in Serie C2, cedendo il pacchetto azionario di maggioranza all'allora Vicepresidente Graziano Triboldi, cremonese di Soresina, che rester\u00e0 proprietario del club fino al 2006, affidando la presidenza a Luigi Gualco, ex giocatore grigiorosso per 13 anni.\nMalato da tempo, muore la sera del 29 aprile 2006 all'et\u00e0 di 84 anni.\nI funerali si sono tenuti il 2 maggio 2006 nella Chiesa di San Michele a Cremona, alla presenza dell'allora Presidente Triboldi e di molte vecchie glorie calcistiche della Cremonese tra cui Emiliano Mondonico, Michelangelo Rampulla e Andrea Tentoni.\nMemoria.\nA lui \u00e8 intitolato il piazzale antistante lo stadio \"Giovanni Zini\" di Cremona."}
{"id": "2429736", "revid": "113224423", "url": "https://it.wikipedia.org/wiki?curid=2429736", "title": "Motorola DynaTAC", "text": "La Motorola DynaTAC \u00e8 una famiglia di telefoni cellulari della Motorola Inc. commercializzata dal 1984 al 1994. Quasi tutti i modelli di telefoni Motorola DynaTAC sono telefoni portatili. Costituisce eccezione il Motorola DynaTAC 6000XL che \u00e8 invece un telefono veicolare.\nL'importanza storica della famiglia di telefoni cellulari Motorola DynaTAC \u00e8 notevole in quanto a tale famiglia appartiene il primo telefono cellulare portatile della storia.\nAlla famiglia Motorola DynaTAC \u00e8 seguita la famiglia Motorola MicroTAC, introdotta nel 1989. Ai tempi dell'introduzione della famiglia Motorola StarTAC, nel 1996, la Motorola DynaTAC era gi\u00e0 obsoleta.\nStoria.\nIl primo modello commercializzato della famiglia Motorola DynaTAC \u00e8 stato il Motorola DynaTAC 8000X, commercializzato a partire dal 13 marzo 1984 con un prezzo al dettaglio di 3 995 dollari (ne furono venduti circa 300 000 pezzi). Il Motorola DynaTAC 8000X \u00e8 stato, infatti, il primo modello della famiglia Motorola DynaTAC a ricevere l'approvazione della Federal Communications Commission (FCC) il 21 settembre 1983. Il primo prototipo funzionante di Motorola DynaTAC 8000X venne realizzato nel 1973 da Martin Cooper, un ingegnere statunitense che all'epoca lavorava per la Motorola. Tale prototipo \u00e8 il primo telefono cellulare portatile della storia. Il Motorola DynaTAC 8000X \u00e8, invece, il primo telefono cellulare portatile della storia disponibile in commercio.\nCaratteristiche.\nTutti i telefoni della serie mantengono la stessa linea \"a mattonella\" e sono infatti noti nella lingua inglese come \"brick phone\" (traduzione letterale: \"telefono a mattone\").\nIl peso del prototipo del 1973 era di circa 1,5 kg, mentre il Motorola DynaTAC 8000X messo in commercio nel 1984 pesava 793 grammi ed era alto 25 cm. Aveva 21 tasti, una stringa digitale di numeri rossi e una lunga antenna in gomma. Con 6 ore di carica in stand-by, reggeva 30 minuti di conversazioni."}
{"id": "2429741", "revid": "974994", "url": "https://it.wikipedia.org/wiki?curid=2429741", "title": "Tour dei Depeche Mode", "text": "Quella seguente \u00e8 una lista di tourn\u00e9e dei Depeche Mode portate avanti dal 1981 ad oggi. Da notare che alcune uscite del 1980 sono in realt\u00e0 cadute nel periodo in cui erano ancora chiamati \"Composition of Sound\" o non erano parte di una tourn\u00e9e di debita durata, cos\u00ec che non vengono qui elencate.\nTourn\u00e9e.\n1981: 1981 Tour\nProgramma:\n1982: See You Tour\nProgramma:\n1982-1983: Broken Frame Tour\nProgramma:\n1983-1984: Construction Time Again Tour\nProgramma:\n1984-1985: Some Great Reward Tour\nProgramma:\n1986: Black Celebration Tour\nProgramma:\n1987-1988: Music for the Masses Tour\nProgramma:\n1990: World Violation Tour\nProgramma:\n1993: Devotional Tour\nProgramma:\n1994: Exotic Tour + Summer '94 Tour\nProgramma:\n1998: The Singles 86-98 Tour\nProgramma:\n2001: Exciter Tour\nSetlist:\n2005-2006: Touring the Angel\nTour invernale:\nTour estivo:\n2009-2010: Tour of the Universe"}
{"id": "2429742", "revid": "767487", "url": "https://it.wikipedia.org/wiki?curid=2429742", "title": "Tungawan", "text": "Tungawan \u00e8 una municipalit\u00e0 di Terza classe delle Filippine, situata nella Provincia di Zamboanga Sibugay, nella regione della Penisola di Zamboanga.\nTungawan \u00e8 formata da 25 baranggay:"}
{"id": "2429751", "revid": "380654", "url": "https://it.wikipedia.org/wiki?curid=2429751", "title": "WWE Superstars", "text": "WWE Superstars \u00e8 stato un programma televisivo di wrestling statunitense prodotto dalla WWE tra il 2009 e il 2016. \nNegli Stati Uniti andava in onda su Hulu Plus e sul WWE Network tutte le settimane, mentre in origine veniva trasmesso da WGN America ogni gioved\u00ec. In Italia, invece, \u00e8 andato in onda dal 2011 al 2015 su Sky Sport con il commento di Luca Franchini e Michele Posa.\nLa sigla ufficiale del programma era \"New Day Coming\" dei CFO$.\nStoria.\nNel dicembre del 2008 la World Wrestling Entertainment e WGN America annunciarono che erano intente a creare un nuovo programma televisivo settimanale di wrestling in prima serata, dalle ore 20:30 alle ore 21:30.\n\"WWE Superstars\" debutt\u00f2 negli Stati Uniti il 16 aprile 2009 su WGN America, ma pass\u00f2 su Hulu Plus a partire dal 20 settembre 2012; con l'arrivo del WWE Network il 24 febbraio 2014, fu trasmesso anche su questa piattaforma in parallelo con Hulu.\nIl 25 novembre 2016, dopo 398 puntate ufficiali, il programma fu cancellato e sostituito da \"205 Live\", lo show dedicato alla divisione dei pesi leggeri della WWE.\nAnnunciatori.\nIl presentatore di \"WWE Superstars\" era Byron Saxton, mentre l'annunciatrice dei match era JoJo Offerman."}
{"id": "2429753", "revid": "287204", "url": "https://it.wikipedia.org/wiki?curid=2429753", "title": "Voltaic", "text": ""}
{"id": "2429758", "revid": "287204", "url": "https://it.wikipedia.org/wiki?curid=2429758", "title": "Sentimento (EP)", "text": ""}
{"id": "2429759", "revid": "123384887", "url": "https://it.wikipedia.org/wiki?curid=2429759", "title": "Sentimento (singolo Valerio Scanu)", "text": "Sentimento \u00e8 un singolo del cantante italiano Valerio Scanu, pubblicato il 3 aprile 2009 come primo estratto dall'EP omonimo.\nDescrizione.\nScritto da Alessandra Dini e composto da Andrea del Principe, il singolo \u00e8 stato presentato per la prima volta durante la fase finale del programma televisivo \"Amici di Maria De Filippi\", al quale il cantante ha preso parte classificandosi secondo.\nIl singolo ha riscontrato un buon successo commerciale, esordendo alla prima posizione della Top Singoli e rimanendo tra i primi 15 posti della stessa classifica per cinque settimane."}
{"id": "2429760", "revid": "1543377", "url": "https://it.wikipedia.org/wiki?curid=2429760", "title": "Juan de Ayala", "text": "Biografia.\nAyala era originario di Osuna, in Andalusia. Si arruol\u00f2 nella marina spagnola il 19 settembre 1760 raggiungendo il grado di capitano nel 1782. Si ritir\u00f2 il 14 marzo 1785.\nAll'inizio della decade del 1770 le autorit\u00e0 spagnole ordinarono un'esplorazione della costa settentrionale della California, \"per accertare se ci sia qualche insediamento russo sulle coste californiane, e per esaminare il porto di San Francisco\". Don Fernando Rivera y Moncada aveva gi\u00e0 segnato il punto per una missione sull'attuale San Francisco, ed una spedizione via terra, fatta da Juan Bautista de Anza per reclamare il possesso spagnolo di quel territorio, era partita verso nord. Ayala, allora tenente, era una delle persone assegnate a quella spedizione navale. Giunse a Veracruz nell'agosto del 1774, proseguendo per Citt\u00e0 del Messico al fine di ricevere ordini dal vicer\u00e9 Antonio Mar\u00eda de Bucareli y Urs\u00faa. Bucareli lo mand\u00f2 a San Blas dove assunse il comando dello schooner \"Sonora\", parte di uno squadrone guidato da Bruno de Heceta sulla fregata \"Santiago\". Lo squadrone salp\u00f2 da San Blas all'inizio del 1775. Quando si trovarono al largo di San Blas il comandante della nave \"San Carlos\", Don Miguel Manrique, si ammal\u00f2. Secondo alcune fonti impazz\u00ec. Ad Ayala fu ordinato di prendere il comando del vascello, per tornare a San Blas a depositare il malato e poi riunirsi allo squadrone dopo pochi giorni di navigazione. Ayala avrebbe dovuto attraversare lo stretto ed esplorare la terra all'interno, mentre la \"Santiago\" e la \"Sonora\" avrebbero proseguito a nord. La \"San Carlos\" si riforn\u00ec a Monterey, partendo il 26 luglio per procedere verso nord. Ayala attravers\u00f2 il Golden Gate il 5 agosto 1775, con alcuni problemi dovuti alla marea. Tent\u00f2 numerosi ancoraggi, fermandosi al largo dell'isola di Angel, senza per\u00f2 riuscire a contattare il gruppo di Anza. La \"San Carlos\" rimase nella baia fino al 18 settembre, tornando poi a San Blas passando da Monterey. Il resoconto che Ayala fece al vicer\u00e9 descriveva con precisione la geografia della baia, e ne sottolineava i vantaggi come porto (soprattutto per la mancanza di \"questi problemi di nebbia che abbiamo ogni giorno a Monterey, dato che la nebbia riesce difficilmente a raggiungere l'entrata del porto e, una volta dentro, il tempo \u00e8 sereno\") e la buona accoglienza dei nativi."}
{"id": "2429761", "revid": "767487", "url": "https://it.wikipedia.org/wiki?curid=2429761", "title": "Even Lemmy Sometimes Sleeps", "text": "Even Lemmy Sometimes Sleeps \u00e8 un album acustico del gruppo musicale italiano The Bastard Sons of Dioniso, pubblicato nel 2007. Contiene brani scritti dai The Bastard Sons of Dioniso e anche cover di altri gruppi. Le prime otto tracce del cd sono registrate in studio, le successive nove dal vivo."}
{"id": "2429762", "revid": "339392", "url": "https://it.wikipedia.org/wiki?curid=2429762", "title": "Hyundai iX55", "text": ""}
{"id": "2429770", "revid": "767487", "url": "https://it.wikipedia.org/wiki?curid=2429770", "title": "Gerry Weber Open 2008", "text": "Il Gerry Weber Open 2008 \u00e8 stato un torneo di tennis giocato sull'erba.\n\u00c8 stata la 16\u00aa edizione del Gerry Weber Open,\nche fa parte della categoria International Series nell'ambito dell'ATP Tour 2008.\nSi \u00e8 giocato al Gerry Weber Stadion di Halle in Germania, dal 7 al 15 giugno 2008.\nCampioni.\nSingolare.\n Roger Federer ha battuto in finale Philipp Kohlschreiber, 6\u20133, 6\u20134\nDoppio.\n Michail Ju\u017enyj / Mi\u0161a Zverev hanno battuto in finale Luk\u00e1\u0161 Dlouh\u00fd / Leander Paes, 3\u20136, 6\u20134, 10\u20133"}
{"id": "2429773", "revid": "298055", "url": "https://it.wikipedia.org/wiki?curid=2429773", "title": "Michael Davis (personaggio)", "text": ""}
{"id": "2429783", "revid": "287204", "url": "https://it.wikipedia.org/wiki?curid=2429783", "title": "Camilo Bargiela", "text": "Biografia.\nCamilo Bargiela nasce nel 1874 a Tuy, nella provincia di Pontevedra, in Galizia. Divenuto in giovent\u00f9 uno dei personaggi pi\u00f9 eminenti dei circoli culturali madrileni nel periodo del decadentismo, terminati gli studi entra a far parte del corpo diplomatico. Distinguendosi dapprima come critico e traduttore (sua, assieme a Francisco Villaespesa, \u00e8 la trasposizione in spagnolo dell'opera \"La reliquia\" di Jos\u00e9 Maria E\u00e7a de Queiroz) diviene poi popolare anche come scrittore. Nel 1900 pubblica \"Luci\u00e9rnagas. Cuentos y sensaciones\", una raccolta di sette racconti e di alcuni saggi di sapore decadente e boh\u00e8me (movimento artistico).\nMuore nel 1910 a Casablanca, in Marocco, dove si trovava a ricoprire il ruolo di console.\nAlcuni anni dopo, quando il coetaneo Alejandro P\u00e9rez Lug\u00edn pubblic\u00f2 il romanzo La casa de la Troya, venne accusato di aver plagiato un'opera inedita di Bargiela, ma, nel processo che segu\u00ec, emerse l'infondatezza di tali affermazioni di cui era portatrice la sorella del defunto scrittore."}
{"id": "2429784", "revid": "599013", "url": "https://it.wikipedia.org/wiki?curid=2429784", "title": "Ben Sigmund", "text": ""}
{"id": "2429786", "revid": "8660", "url": "https://it.wikipedia.org/wiki?curid=2429786", "title": "Mariaviti", "text": ""}
{"id": "2429787", "revid": "287204", "url": "https://it.wikipedia.org/wiki?curid=2429787", "title": "Sapore di mare (programma televisivo)", "text": "Sapore di mare \u00e8 stato un programma televisivo musicale, andato in onda su Canale 5 nell'estate del 1991.\nLa trasmissione vide in gara 64 celebri motivi lanciati negli anni '60, '70 e '80 da popolari artisti del panorama musicale italiano quali Lucio Battisti, Mina, Adriano Celentano, Riccardo Cocciante, Claudio Baglioni, Antonello Venditti, Francesco De Gregori, Fabrizio De Andr\u00e9, Gianni Morandi, Lucio Dalla e Luigi Tenco, reinterpretati per l'occasione da altri cantanti e personaggi dello spettacolo.\nConduttori furono Luca Barbareschi e Debora Caprioglio, con la partecipazione di Massimo Boldi, Gene Gnocchi e, in collegamento dalla Baia Imperiale di Gabicce Mare, Red Ronnie. \nVincitore risult\u00f2 Andrea Mingardi con il brano \"Caruso\" di Lucio Dalla davanti a Sandro Giacobbe con \"Pensieri e parole\" di Lucio Battisti.\nCantanti partecipanti.\n "}
{"id": "2429790", "revid": "1839090", "url": "https://it.wikipedia.org/wiki?curid=2429790", "title": "Schwanebeck (Panketal)", "text": "Schwanebeck \u00e8 una frazione del comune tedesco di Panketal, nel Brandeburgo.\nComprende le localit\u00e0 di Neu-Buch e Schwanebeck-West.\nStoria.\nSchwanebeck costitu\u00ec un comune autonomo fino al 26 ottobre 2003."}
{"id": "2429797", "revid": "81103", "url": "https://it.wikipedia.org/wiki?curid=2429797", "title": "Tecniche di neutralizzazione", "text": "Le tecniche di neutralizzazione - nel lessico della criminologia, della psicologia e delle scienze sociali - sono un insieme di strategie cognitive, di tipo passivo, adottate da chi ha compiuto azioni criminali o, pi\u00f9 in generale, devianti, per fronteggiare le conseguenze psicologiche derivanti dall'aver avuto una condotta criminale o, nei casi pi\u00f9 blandi, un comportamento trasgressivo di norme sociali o legali.\nL'espressione \u00e8 stata coniata negli anni cinquanta da David Matza e Gresham Sykes, in un saggio dal titolo \"A Theory of Delinquency\", (1957), con un'analisi che prendeva le mosse dal sistema subculturale dei valori del mondo della devianza giovanile, ma che veniva riconosciuta come paradigmatica dell'intero sistema della cultura dominante. La loro \"concettualizzazione del mondo deviante \u00e8 riassunta nel concetto di \"deriva\", che implica la convergenza fra la cultura del delinquente e quella dell'onesto\".\nLa stessa espressione, sempre in ambiti criminologici e sociologici, \u00e8 utilizzata anche in riferimento ai comportamenti cognitivi passivi praticati dalle vittime del crimine, piuttosto che dai suoi protagonisti: in questo caso \u00e8 la reazione della vittima che esegue strategie neutralizzanti per affievolire il disagio derivante dalla propria condizione. Si parla, in questi casi, di neutralizzazione della vittimizzazione, ovvero devittimizzazione.\nOrigine psicologica e sociale.\nIl disagio psicologico che \u00e8 all'origine di tali strategie nasce dall'attrito con un sistema di valori: la reazione di \"neutralizzazione\" non produce n\u00e9 presuppone un sovvertimento dei valori comunemente accettati ma anzi, in maniera solo apparentemente paradossale, implica di fatto un'accettazione del sistema di valori condivisi. La \u00abneutralizzazione\u00bb si assume quindi il compito di risolvere le dissonanze cognitive, superando (\"neutralizzando\") i sensi di colpa e di vergogna, e il conflitto con la morale sociale, in modo da salvaguardare proprio l'adesione al sottostante sistema di valori comuni, altrimenti messa a repentaglio dal gesto scatenante. In questo modo, la commissione di un reato diventa un fatto episodico, di breve durata, a cui fa seguito un riposizionamento a mezzo strategie neutralizzanti, con riconferma dell'obbedienza all'ordine sociale. Questo permette al soggetto di deviare dall'ordine vigente nella cultura dominante, senza abbandonarla e senza esserne espulso.\nNon solo il criminale occasionale, ma anche il delinquente pi\u00f9 efferato pu\u00f2 sperare di trovare perpetuo rifugio nell'ambiente protettivo del gruppo sociale, che pu\u00f2 essere, ad esempio, il sodalizio criminale di cui egli fa parte. In molti casi sono la stessa famiglia, o la cerchia amicale, a manifestare una dimensione a-morale in grado di giustificare ogni trasgressione di un proprio membro.\nIn nessun caso, tuttavia, il trasgressore o l'autore criminale pu\u00f2 immaginare di evitare le conseguenze dei propri comportamenti vivendo esclusivamente all'interno di simili ambienti protetti, idonei a sostenere e approvare moralmente le sue azioni: non pu\u00f2, infatti, impedire a s\u00e9 stesso di entrare in contatto, e quindi in attrito, con la realt\u00e0 normativa statale e sociale, in grado di generare in lui sensazioni di rimorso psicologico. La neutralizzazione risponde proprio a questo inevitabile attrito.\nVa precisato che il ricorso a tecniche di neutralizzazione non implica l'affermazione di un sistema diverso di valori morali, ma, al contrario, manifesta, paradossalmente, una forma di adesione al sistema di valori ai quali si \u00e8 trasgredito. Proprio la necessit\u00e0 di produrre una giustificazione dei propri comportamenti trasgressivi, di fronte a s\u00e9, al prossimo, o ai membri del proprio entourage sociale, porta con s\u00e9 il riconoscimento implicito di un tale sistema di valori.\nTipologie ricorrenti.\nLa reazione al disagio legato a condotte trasgressive consiste, appunto, nell'elaborazione di personali tecniche di neutralizzazione, in grado di attenuare o addirittura risolvere il conflitto con le regole morali e con la morale sociale. Tutte tendono a escludere o attenuare la responsabilit\u00e0 individuale del proprio operato, negandone l'illiceit\u00e0 attraverso una ridefinizione del senso del proprio agire.\nTali tecniche, ben conosciute ai criminologi, rientrano in un preciso novero di tipologie. Le tecniche cambiano a seconda dello \"status\" di chi le adotta, sia esso soggetto passivo (vittima) o attivo (criminale).\nL'intensit\u00e0 di tali reazioni psicologiche pu\u00f2 variare sensibilmente in funzione di circostanze soggettive (caratteristiche personali del criminale o della vittima) oppure oggettive, come l'intensit\u00e0 del crimine in discussione, l'appoggio e il sostegno garantito dalla famiglia, dall'entourage, dalla societ\u00e0, etc.\nNeutralizzazione della vittimizzazione (devittimizzazione).\nSi parla di tecniche di neutralizzazione anche con riferimento all'atteggiamento con cui il destinatario della devianza affronta la \"vittimizzazione\", cercando di sfuggire alla propria condizione di vittima.\nEsempi di questo atteggiamento sono:\nIl ruolo della neutralizzazione in contesti a bassa intensit\u00e0 trasgressiva.\nLe stesse tecniche funzionano anche in contesti in cui la trasgressione non raggiunge livelli estremi di efferatezza criminale, o perlomeno non viene percepita come tale.\nEsempi: evasione fiscale, truffe alle assicurazioni, corruzione politica.\nUn esempio di neutralizzazione, in contesti percepiti come di non alta intensit\u00e0 criminosa, \u00e8 il caso della trasgressione della normativa fiscale: l'evasione fiscale, infatti, trova spesso una giustificazione morale, condivisa e latente nella societ\u00e0, fondata su alcune caratteristiche odiose (reali o presunte), come esosit\u00e0, vessatoriet\u00e0 e inefficienza dello Stato esattore.\nAllo stesso modo, le diffuse frodi ai danni delle assicurazioni possono essere giustificate facendo leva, in generale, su comportamenti delle compagnie (ritenuti scorretti o vessatori) o sugli alti profitti di cui esse avrebbero l'appannaggio.\nCorruzione ambientale.\nLa corruzione, in alcuni casi, pu\u00f2 elevarsi a sistema. Si parla allora di corruzione ambientale, ovvero di quella situazione in cui il fenomeno sociale e criminoso della corruzione raggiunge un cos\u00ec vasta disseminazione, e un cos\u00ec alto livello di integrazione, nella sfera politica, amministrativa ed economica in un determinato contesto nazionale o regionale, da costituirne un elemento funzionale, tanto da indurre le persone implicate (e, in alcuni casi, anche chi ne \u00e8 semplicemente spettatore, o vittima) a convincersi che determinati comportamenti, quali la prestazione dell'indebito, altrimenti illeciti, facciano parte di una prassi consolidata, utilizzata da tutti, diffusa a tal punto da riuscire a neutralizzarne i risvolti criminosi, facendola apparire, se non proprio lecita, almeno \"normale\".\nQuando si agisce all'interno di un sistema di corruzione ambientale, la percezione della criminosit\u00e0 della trasgressione \u00e8 attenuata: il costante ricorso a tecniche di neutralizzazione si traduce nell'auto-assoluzioni delle proprie condotte illecite. Questo atteggiamento continua a manifestarsi anche nel caso in cui il trasgressore incappi nelle maglie della legge: in tali circostanze, una strategia di difesa personale (o di giustificazione da parte di terzi) pu\u00f2 consistere nell'affermazione della corruzione come un sistema diffuso, conosciuto e accettato (un esempio di tali atteggiamenti si \u00e8 avuto in occasione dello svelamento di quel sistema pervasivo di corruzione definito come Tangentopoli ad opera dell'indagine \"Mani pulite\": in quell'occasione, il principio di neutralizzazione, nei confronti della norma giuridica, fu espresso in maniera esplicita da Bettino Craxi in un celebre discorso parlamentare del 3 luglio 1992: in tal caso, la tecnica consisteva in una chiamata generale di correit\u00e0, il \"cos\u00ec fan tutti\")."}
{"id": "2429798", "revid": "599013", "url": "https://it.wikipedia.org/wiki?curid=2429798", "title": "Sentimento (disambigua)", "text": "Con Sentimento si intende una condizione affettiva che dura pi\u00f9 a lungo delle emozioni e che ha una minore incisivit\u00e0 rispetto alle passioni."}
{"id": "2429799", "revid": "19933", "url": "https://it.wikipedia.org/wiki?curid=2429799", "title": "Juan Manuel de Ayala", "text": ""}
{"id": "2429805", "revid": "2039709", "url": "https://it.wikipedia.org/wiki?curid=2429805", "title": "Fulvio Grimaldi", "text": "Biografia.\nFulvio Grimaldi \u00e8 un giornalista che nell'arco dei suoi 40 anni di carriera ha lavorato per la radio (BBC di Londra), per varie testate giornalistiche (Paese Sera, Giorni-Vie nuove, ABC), Lotta Continua e dal 1986 alla RAI, soprattutto come inviato di guerra.\nNel marzo 1999, in polemica per la guerra alla Jugoslavia, ha lasciato la tv di Stato ed \u00e8 passato a \"Liberazione\", il quotidiano di Rifondazione Comunista, partito per il quale nel 2001 si \u00e8 candidato al Senato, senza risultare eletto. A \"Liberazione\" ha gestito una rubrica chiamata \"Mondocane\" (parola che in seguito sar\u00e0 il titolo di un suo libro) fino a quando non \u00e8 stato allontanato dal quotidiano, nel maggio 2003, subendo un licenziamento a causa di contrasti politici, essendosi trovato in dissidenza con la linea di partito relativamente ad alcune questioni internazionali (Iraq, Palestina, Cuba ed Jugoslavia); ha vinto la causa di lavoro in primo grado per via del licenziamento sub\u00ecto, perdendo in appello e venendo condannato a restituire alla testata Liberazione quanto aveva ottenuto in primo grado.\nHa poi lavorato all'autoproduzione di video-documentari su crisi globali e guerre, occupandosi quindi di politica internazionale: spiccano in particolare le sue posizioni filo-palestinesi nell'ambito del conflitto arabo-israeliano e quelle a favore dei nell'America Latina. Inoltre \u00e8 stato l'unico testimone italiano della strage di Derry del 1972 (Bloody Sunday), che ebbe modo di documentare ampiamente.\nSi \u00e8 occupato molto della ex-Jugoslavia, rimproverando una visione unilaterale da parte dell'informazione \"ufficiale\", da lui ritenuta anti-serba e filo-croata.\nSi \u00e8 anche occupato di ambiente: degni di nota i suoi servizi su Rai 3 - anche per la trasmissione \"Meteo3\", condotta in alternanza con Liliano Frattini - in cui appariva accompagnato dal suo onnipresente cane, un bassotto di nome Nando.\n\u00c8 da ricordare anche una sua partecipazione, come attore cinematografico, in un cameo nel film \"Indagine su un cittadino al di sopra di ogni sospetto\", del 1970, in cui interpretava il ruolo di Patan\u00e9, un giornalista del quotidiano \"Paese Sera\". \u00c8 apparso poi due anni dopo anche nel film di Paolo Cavara \"Los amigos\".\nGestisce su internet un blog dai contenuti complottisti. Nell'aprile 2021 compare in un documentario pubblicato su YouTube, \"The Story of Giulio Regeni\", dedicato alla morte di Regeni, in un intervento in cui d\u00e0 credito alla teoria secondo cui il ricercatore italiano sarebbe stato un agente dei servizi segreti britannici. In passato ha pi\u00f9 volte espresso posizioni di aperto sostegno verso dittatori e presunti criminali di guerra quali Slobodan Milo\u0161evi\u0107, Gheddafi, Saddam Hussein, ed altri, quasi sempre indicando con toni complottisti la CIA come regista di ogni scenario nazionale ed internazionale."}
{"id": "2429816", "revid": "24800471", "url": "https://it.wikipedia.org/wiki?curid=2429816", "title": "Liberazione sessuale", "text": ""}
{"id": "2429818", "revid": "287204", "url": "https://it.wikipedia.org/wiki?curid=2429818", "title": "Juan de Ayolas", "text": "Biografia.\nAccompagn\u00f2 Pedro de Mendoza durante la spedizione del 1534 volta alla colonizzazione della regione compresa tra il Rio de la Plata e lo stretto di Magellano, succedendogli brevemente come secondo governatore del territorio dopo che Mendoza torn\u00f2 a casa nel 1537.\nCercando rifornimenti, risal\u00ec il fiume Paran\u00e1 fondando un forte chiamato \"Corpus Christi\", come Sebastiano Caboto prima di lui. Lasciando Domingo Mart\u00ednez de Irala a Puerto la Candelaria (attuale Fuerte Olimpo), risal\u00ec il fiume Paraguay cercando un passaggio per il Per\u00f9. Combatt\u00e9 i Guaran\u00ed, attravers\u00f2 il Chaco sulle Ande, recuperando un certo bottino, ma durante il ritorno fu ucciso con tutti i suoi compagni dai Payagua.\nRetaggio.\nLa citt\u00e0 di Ayolas, in Paraguay, e l'aeroporto Juan de Ayolas (IATA: AYO, ICAO: SGAY), prendono da lui il nome."}
{"id": "2429819", "revid": "648716", "url": "https://it.wikipedia.org/wiki?curid=2429819", "title": "Picco dell'Indipendenza", "text": "Il Picco dell'Indipendenza (in tagico \u049a\u0443\u043b\u043b\u0430\u0438 \u0418\u0441\u0442\u0438\u049b\u043b\u043e\u043b, \"Qullai Istiqlol\") \u00e8 una montagna del Tagikistan appartenente al massiccio del Pamir.\nI membri della spedizione congiunta tedesco-sovietica dell'Alai-Pamir che lo scoprirono nel 1928 lo battezzarono inizialmente Dreispitz. Due alpinisti che parteciparono alla spedizione, Karl Wien ed Eugen Allwein, tentarono invano di raggiungerne la cima. Dopo la seconda guerra mondiale, la montagna fu ribattezzata Picco della Rivoluzione (\u049a\u0443\u043b\u043b\u0430\u0438 \u0418\u043d\u049b\u0438\u043b\u043e\u0431, \"Qullai Inqilob\"). La prima ascensione venne finalmente effettuata nel 1954 da un gruppo di alpinisti sovietici guidato da Aleksej Ugarov. Dal luglio 2006 la montagna \u00e8 conosciuta come Picco dell'Indipendenza.\nLa vetta, ammantata di ghiaccio, raggiunge i 6940 m di altezza e costituisce il punto pi\u00f9 elevato dei monti dello Jazgulem. Sul suo versante nord-occidentale si trova il punto dal quale trae origine il ghiacciaio Fed\u010denko. I ghiacciai sui suoi versanti orientale e sud-occidentale alimentano invece il Bartang."}
{"id": "2429822", "revid": "300067", "url": "https://it.wikipedia.org/wiki?curid=2429822", "title": "Robert Andrei Muresan", "text": ""}
{"id": "2429824", "revid": "599013", "url": "https://it.wikipedia.org/wiki?curid=2429824", "title": "Longue dur\u00e9\u00e9", "text": ""}
{"id": "2429828", "revid": "101175", "url": "https://it.wikipedia.org/wiki?curid=2429828", "title": "Kev Coghlan", "text": ""}
{"id": "2429830", "revid": "466539", "url": "https://it.wikipedia.org/wiki?curid=2429830", "title": "Mario Lago", "text": "Biografia.\nOriginario del paese cuneese di Peveragno, diplomatico di carriera, fu il primo rappresentante italiano (incaricato d'affari) presso la neo costituita Repubblica cecoslovacca, con funzioni di ambasciatore (1919-1920).\nFu Governatore del Dodecaneso (Isole italiane dell'Egeo) dal 1922 al 1936. Si distinse per la politica lungimirante e rispettosa dell'identit\u00e0 etnica e culturale degli abitanti della colonia e per un grande piano di opere pubbliche a Rodi e nelle altre isole. Favor\u00ec l'integrazione delle comunit\u00e0 ebraiche greche, turche e \"latine\" dell'isola di Rodi con i coloni italiani. Incoraggi\u00f2 anche i matrimoni misti fra greci e italiani. Il periodo del suo governatorato costitu\u00ec quella che in retrospettiva viene definita da alcune fonti \"l'Et\u00e0 dell'Oro\" del Dodecaneso italiano, con l'economia in forte espansione e una societ\u00e0 relativamente armoniosa.\nIn suo onore venne edificata la nuova citt\u00e0 di Portolago, base della Regia Marina nell'isola di Lero ed il villaggio agricolo di Peveragno Rodio, centro di insediamento di coloni italiani.\nCollegamenti esterni.\ndodecaneso.org"}
{"id": "2429832", "revid": "599013", "url": "https://it.wikipedia.org/wiki?curid=2429832", "title": "Leo Bertos", "text": "Caratteristiche tecniche.\nIl suo ruolo \u00e8 quello di centrocampista offensivo, ma pu\u00f2 giocare anche come ala.\nCarriera.\nClub.\nBertos comincia la sua carriera nella squadra delle riserve del Barnsley. Debutta in prima squadra il 16 aprile 2001 in un match finito con una sconfitta per 4-0 contro il Preston North End e pochi giorni dopo viene incluso nella rosa della prima squadra. Subisce un brutto infortunio al ginocchio mentre gioca una partita a Tenerife, ma dopo due analisi risulta che l'infortunio non \u00e8 cos\u00ec grave come previsto.\nSuccessivamente gioca due buone stagioni con il Rochdale, ma dopo un po' perde la fiducia della societ\u00e0 e viene ceduto. Nel 2005 disputa una stagione incolore con il Chester City, non riuscendo a impressionare nessun club di categoria superiore e deve cos\u00ec ripartire dal Non-League football.\nDopo aver giocato nelle serie minori del campionato inglese con varie squadre, nel 2006 si trasferisce alla squadra australiana Perth Glory, militante nella A-League, dove dovrebbe sostituire il migliore centrocampista della squadra, Nick Ward, passato al Queens Park Rangers. Nella sua prima stagione gioca tutte le 21 partite e totalizza nove assist, che lo rendono il miglior assistman della stagione. Nel periodo di pausa tra la stagione 2006 e quella successiva viene preso in prova dai greci dello \u0160koda Xanth\u012b, che tuttavia decidono di non acquistarlo. Nella sua seconda stagione con il Perth Glory gioca 14 partite e realizza un gol e due assist.\nNel 2008, svincolato dal Perth Glory, viene ingaggiato dal Wellington Phoenix, squadra neozelandese che per\u00f2 gioca nella A-League. Debutta con la nuova maglia nella prima partita della stagione, contro il Brisbane Roar. Il suo primo gol con i neozelandesi arriva invece nella partita contro il Sydney FC. In totale gioca 16 partite con due gol e quattro assist. Nella stagione 2010 si consacra come uno dei principali giocatori della squadra, guidandola per la prima volta nella sua storia alle finali della A-League. Prende parte a 23 partite, segna due gol e realizza quattro assist, diventando il recordman della squadra con 12 assist.\nNazionale.\nDopo aver rappresentato la nazionale under-23 neozelandese, ha debuttato nella nazionale maggiore nel 2003 in un match contro l'Iran. Ha anche partecipato alla Confederations Cup 2009 e al Mondiale 2010 in Sudafrica, giocando in entrambe le occasioni tutte e tre le partite disputate dalla sua nazionale."}
{"id": "2429833", "revid": "122853048", "url": "https://it.wikipedia.org/wiki?curid=2429833", "title": "Muroma", "text": "I Muroma (in lingua russa \u041c\u0443\u0440\u043e\u043c\u0430) furono una delle trib\u00f9 finnica che parlava la lingua muroma e abit\u00f2 il bacino del fiume Oka, nell'odierna Russia europea. La trib\u00f9 praticava l'agricoltura, l'allevamento, la caccia e il commercio. I Muroma pagarono un tributo ai principi della Rus' e furono probabilmente assimilati dagli slavi orientali nel XII secolo agli attuali Russi."}
{"id": "2429837", "revid": "24800709", "url": "https://it.wikipedia.org/wiki?curid=2429837", "title": "Tecnica di neutralizzazione", "text": ""}
{"id": "2429855", "revid": "1543377", "url": "https://it.wikipedia.org/wiki?curid=2429855", "title": "Monte Spina", "text": "Il monte Spina (962 - detto anche \"monte Sant'Onofrio\") \u00e8 una montagna delle Prealpi Bresciane nelle Prealpi Bresciane e Gardesane.\nIl monte delimita i territori di Bovezzo (a sud), Lumezzane (a nord), Concesio (ad ovest) e Nave (ad est), ed \u00e8 il punto di unione tra la val Trompia e la dorsale che delimita la valle del Garza.\nLa chiesetta di Sant'Onofrio.\nSulla vetta \u00e8 stata edificata una chiesa (privata) dedicata a sant'Onofrio, nella quale possiamo trovare una serie di affreschi raffiguranti il santo, risalenti agli anni tra il 1512 e il 1515, realizzati dal Romanino e una statua della Madonna attribuita a Vincenzo Foppa. Per via di tale costruzione il monte viene anche chiamato, popolarmente, monte Sant'Onofrio.\nInoltre \u00e8 presente poco distante un monumento ai caduti della valle del Garza in onore dei partigiani che operarono nella zona, morti durante la seconda guerra mondiale."}
{"id": "2429857", "revid": "339392", "url": "https://it.wikipedia.org/wiki?curid=2429857", "title": "S. Onofrio", "text": ""}
{"id": "2429863", "revid": "1793900", "url": "https://it.wikipedia.org/wiki?curid=2429863", "title": "Hampton Roads", "text": "Hampton Roads \u00e8 una regione costituita da grandi estensioni di acque e terre ubicata nel sud-est della Virginia. Essa \u00e8 nota per essere un porto operativo in ogni stagione dell'anno e le cui acque non sono mai ghiacciate. In esso operano diversi organismi militari e civili degli Stati Uniti come United States Navy, Coast Guard, Air Force, NASA, U.S. Marines, United States Army, cantieri navali, moli di carico, centinaia di chilometri di coste protette e per l'attivit\u00e0 balneare, operosit\u00e0 che contribuiscono alla stabilit\u00e0 dell'economia della regione. La Naval Station Norfolk \u00e8 la base delle unit\u00e0 navali che operano nell'Atlantico, nel Mediterraneo e nell'Oceano Indiano.\nL'\"area marina\" nota come Hampton Roads (informalmente detta in loco \"il porto\") \u00e8 uno dei pi\u00f9 grandi porti naturali esistenti al mondo, ed incorpora gli estuari dei fiumi Elizabeth e James oltre a numerosi altri corsi d'acqua pi\u00f9 modesti, che sboccano nell'ampia Baia di Chesapeake che a sua volta sfocia nell'Oceano Atlantico.\nL'\"area terrestre\" comprende dozzine di citt\u00e0, contee e agglomerati abitati della Virginia Peninsula.\nL'area \u00e8 punteggiata da quattro secoli di storia americana, e centinaia di siti storici ed attrazioni presenti nell'area, attraggono turisti da tutto il mondo. Il porto \u00e8 stata la chiave della crescita economica della zona, sia in mare che in terra. Stranamente, il porto e le sue vie d'acqua tributarie, sono stati contemporaneamente veicoli di sviluppo e di ostacolo al commercio ed ai viaggi. Creare e mantenere adeguate infrastrutture \u00e8 stata la maggiore sfida negli anni.\nStoria.\nI primi coloni giunsero nel 1607 quando tre navi inglesi, al comando del Capitano Christopher Newport, gettarono le ancore nell'aprile del 1607 a Cape Henry lungo la costa atlantica nei pressi dell'odierna \"Virginia Beach\", evento oggi noto come \"First Landing.\" Nonostante operassero agli ordini della Virginia Company of London, gli equipaggi e coloni cercarono un'area pi\u00f9 protetta risalendo il corso dei fiumi. La loro preoccupazione maggiore era rivolta agli altri competitori europei come gli spagnoli che per primi avevano scoperto la Baia di Chesapeake ed i fiumi della Virginia, e gi\u00e0 dal 1570 avevano dato inizio ad un piccolo insediamento nella penisola di Virginia, noto come \"Missione di Ajacan\", non andato a buon fine.\nNei 18 giorni che impiegarono nell'esplorazione dell'area, essi videro sicuramente l'enorme porto naturale di Hampton Roads, e molti componenti devono aver apprezzato il luogo. Comunque, dopo aver esplorato il James River, si insediarono sulla Jamestown Island, dove crearono il primo insediamento inglese, ancora esistente in terra americana, il 14 maggio 1607.\nNonostante i vantaggi difensivi di quell'ubicazione contro gli attacchi spagnoli, il luogo basso e paludoso a Jamestown riserv\u00f2 risorse molto modeste e insufficienti al numero dei coloni. Pi\u00f9 di cinque anni di esistenza difficile e percentuali di mortalit\u00e0 molto elevate, nel periodo 1609-10, portarono alla morte dell'80% dei 500 coloni giunti nel luogo tre anni prima. I miglioramenti avvennero con l'arrivo del nuovo governatore \"Lord Delaware\" e di un nuovo colono di nome John Rolfe.\nPer secoli, il porto ed i fiumi di Hampton Roads sono stati luoghi ideali sia per il commercio che per i grandi armatori. Alcuni arrivarono alla fine del XVIII secolo, come la \"Norfolk Naval Shipyard\" in quella che \u00e8 oggi Portsmouth.\nIl porto fu anche un punto militare determinante per il controllo della regione. Sin dal 1610, i primi coloni, crearono delle fortificazioni a \"Old Point Comfort\", contro potenziali attacchi degli spagnoli.\nImportanti azioni belliche durante la guerra d'indipendenza americana coinvolsero Norfolk e Craney Island (alla foce dell'Elizabeth River a Portsmouth). Fu a Norfolk che l'ultimo governatore inglese della Colonia della Virginia, Lord Dunmore, part\u00ec per l'Inghilterra.\nSotto il nuovo governo degli Stati Uniti, intorno agli anni 1830, l'ingresso della Baia di Chesapeake venne difeso da Fort Monroe, costruito dall'esercito statunitense a partire dal 1819 sul sito dell\"'Old Point Comfort\", e da Fort Wool, costruito come \"Fort Calhoun\" nel 1829, su una piccola isola artificiale chiamata \"Rip Raps\" ubicata al centro del canale.\nDurante la guerra di secessione (1861-1865), la famosa Battaglia di Hampton Roads ebbe luogo a \"Sewell's Point\" tra l'8 ed il 9 marzo 1862. Essa non fu decisiva, ma nel 1862, le forze dell'Unione presero il controllo di Hampton Roads, Norfolk, e del basso James River. Comunque, i loro sforzi di conquistare Richmond, la capitale dei Confederati, attraverso il James River, con le loro superiori forze navali, vennero contrastati con successo dalle potenti batterie disposte lungo il fiume.\nAll'inizio del 1861, alcuni degli ex schiavi trovarono rifugio in quello che veniva chiamato il \"Grand Contraband Camp\", vicino a Fort Monroe, che rimase nelle mani dell'Unione per tutta la durata della guerra. L\u00ec, il comandante unionista generale Benjamin F. Butler, un avvocato, li imput\u00f2 di contrabbando. Su quella base legale, le forze dell'Unione rifiutarono di restituirli ai loro padroni, come era nella consuetudine in molti stati liberi, prima che la Virginia secedesse e si dichiarasse potenza straniera. Presto la voce si sparse e molti schiavi furono ansiosi di divenire \"contrabbandieri\".\nWilliamsburg coloniale.\nNei primi anni del XX secolo, il reverendo W.A.R. Goodwin intraprese una delle maggiori operazioni di restauro che siano mai state realizzate negli Stati Uniti. Inizialmente era intenzionato a restaurare la sua Bruton Parish Church. Realizz\u00f2 questo proposito nel 1907, in tempo per il 300\u00ba anniversario della fondazione della Chiesa episcopale degli Stati Uniti d'America in Virginia. Tornato a Williamsburg nel 1923, dopo essere stato per diversi anni a New York, pens\u00f2 che molti altri edifici coloniali avrebbero potuto essere restaurati.\nGoodwin sogn\u00f2 un progetto molto pi\u00f9 ambizioso del restauro della sua chiesa. And\u00f2 alla ricerca di fondi che riusc\u00ec a trovare, presso aziende multinazionali come la Standard Oil e filantropi come John Davison Rockefeller jr e sua moglie Abby Aldrich Rockefeller. Con il ricavato costitu\u00ec la Colonial Williamsburg, che si diede lo scopo di restaurare il centro coloniale della citt\u00e0 e di realizzare un'esposizione storica celebrativa dei patrioti e della storia dei primi coloni americani.\nNel XXI secolo, Colonial Williamsburg ha continuato a migliorare le sue attrazioni. Vi sono oggi sempre nuove attrazioni per polarizzare l'attenzione dei bambini moderni ed offrire migliori documentazioni e testimonianze sulla vita dei primi afro-americani in citt\u00e0. Un secolo dopo il reverendo Goodwin, questo capolavoro \u00e8 ancora in via di continua evoluzione.\nOggi, Colonial Williamsburg \u00e8 la maggiore attrazione turistica della Virginia ed \u00e8 un angolo del triangolo storico con Jamestown e Yorktown unite dal Colonial Parkway.\nIl 5 febbraio 2009, il presidente Barack Obama fece qui il suo primo viaggio a bordo dell'Air Force One per un incontro del Partito Democratico, pronunciando un discorso."}
{"id": "2429866", "revid": "393736", "url": "https://it.wikipedia.org/wiki?curid=2429866", "title": "Freja Beha", "text": ""}
{"id": "2429870", "revid": "1573940", "url": "https://it.wikipedia.org/wiki?curid=2429870", "title": "Pantaleone Pironti", "text": "Apparteneva alla nobile ed antica famiglia Pironti, patrizi di Ravello.\nFu vescovo di Ravello dal 1210 al 1220; fu consacrato per l'imposizione delle mani di papa Innocenzo III.\nOttenne, per s\u00e9 e per i suoi successori, ampia conferma dei privilegi di cui avevano goduto gli altri vescovi ravellesi suoi predecessori, fra cui la diretta dipendenza dalla Santa Sede.\nNel 1215 Pantaleone fu inviato al Concilio Lateranense IV dal medesimo Pontefice - Concilio che stabil\u00ec la dottrina della transustanziazione, per spiegare la presenza reale del corpo e del sangue di Cristo nell'eucaristia - come attesta la pergamena del 4 ottobre 1215, in cui egli chiese al clero di avere un aiuto per il viaggio: \"...qu\u00e6sivimus a vobis omnibus presbiteris et clericis congregationis civitatis Ravelli ut daretis nobis adiutorium ad eundem predictum concilium...\". La Congregazione gli assegn\u00f2: \"tres clericos nostre congregationis... ut sint ad honorem vestrum et nostrum et ad nostras expensas sicut in privilegio domini Ursonis bone memorie Ravellensis episcopi et fundatoris nostre matris ecclesie continetur\u2026\".\nPantaleone mor\u00ec nel 1220, e fu tumulato in un sepolcro marmoreo con l'epitaffio: \"PANTALEO PR\u00c6SUL VENERABILIS HIC REQUESCIT\nEST NUMERO QUARTUS C\u0152LESTI SEDE LOCATUS\". (Qui riposa il venerabile presule Pantaleone che fu il quarto a riposare nella celeste Sede)."}
{"id": "2429874", "revid": "24801158", "url": "https://it.wikipedia.org/wiki?curid=2429874", "title": "Angheria", "text": ""}
{"id": "2429875", "revid": "767487", "url": "https://it.wikipedia.org/wiki?curid=2429875", "title": "Juan de Berm\u00fadez", "text": "Biografia.\nLa sua fama \u00e8 dovuta soprattutto al fatto che scopr\u00ec le isole Bermuda nel 1503, che da lui presero il nome. La \"Legatio Babylonica\", edito nel 1511 da Pietro Martire d'Anghiera, elenca \"La Bermuda\" tra le isole atlantiche."}
{"id": "2429876", "revid": "287204", "url": "https://it.wikipedia.org/wiki?curid=2429876", "title": "Juan de Bermudez", "text": ""}
{"id": "2429878", "revid": "767487", "url": "https://it.wikipedia.org/wiki?curid=2429878", "title": "International Committee for Information Technology Standards", "text": "L'International Committee for Information Technology Standards (INCITS) (pronuncia \"insights\") \u00e8 un forum di discussione accreditato presso l'ANSI per lo sviluppo di standard IT. In passato era anche conosciuto come X3 o NCITS.\nIl gruppo per gli standard tecnici e il comitato tecnico dell'INCITS hanno sviluppato diversi standard molto diffusi fra cui:\nNegli USA, l'INCITS coordina le attivit\u00e0 per gli standard tecnici con l'ANSI e fa parte dei comitati ISO/OSI a livello internazionale in modo da promuovere gli standard a livello mondiale.\nStoria.\nIl forum fu costituito nel 1961 con il nome di \"Accredited Standards Committee X3, Information Technology\" sponsorizzato dal Information Technology Industry Council (ITI), un'associazione di imprese fornitrici di soluzioni informatiche al tempo conosciuta come \"Business Equipment Manufacturers' Association\" (BEMA) poi rinominata \"Computer and Business Equipment Manufacturers' Association\" (CBEMA). Il forum \u00e8 stato in seguito chiamato \"Accredited Standards Committee NCITS, National Committee for Information Technology Standards\" nel 1996 mentre il nome attuale fu approvato nel 2001."}
{"id": "2429889", "revid": "1543377", "url": "https://it.wikipedia.org/wiki?curid=2429889", "title": "Chen Jingrun", "text": "Specializzato nella teoria dei numeri, Chen ha dato molti contributi alla disciplina, ed \u00e8 stato uno dei pi\u00f9 influenti matematici cinesi della storia.\nTerzo figlio in una grande famiglia del Fujian, Chen Jingrun si \u00e8 laureato all'universit\u00e0 di Xiamen nel 1953. Lavor\u00f2 su diverse congetture della teoria analitica dei numeri, come la congettura dei numeri primi gemelli, la congettura di Goldbach e la congettura di Legendre; nel 1966 dimostr\u00f2 quello che ora \u00e8 chiamato teorema di Chen, che afferma che ogni numero pari sufficientemente grande \u00e8 la somma o di due numeri primi oppure di un primo e di un semiprimo.\nCommemorazioni.\nL'asteroide 7681 Chenjingrun prende il nome da Chen.\nNel 1999 la cina ha emesso un francobollo chiamato \"Il miglior risultato sulla congettura di Goldbach\", con un suo profilo e la disuguaglianza\nformula_1\nDiverse statue sono state costruite in Cina in suo onore; in una lastra di marmo dietro la sua statua all'universit\u00e0 di Xiamen assieme al nome di Chen sono inscritti quelli di quattro altri matematici (Peter Gustav Lejeune Dirichlet, Matti Jutila, Yuri Linnik e Pan Chengdong) che hanno lavorato nel campo della teoria analitica dei numeri.\nIl 22 maggio 2009, il sito google.cn (la versione cinese di Google) ha celebrato l'anniversario della nascita di Chen con uno speciale logo."}
{"id": "2429890", "revid": "34984", "url": "https://it.wikipedia.org/wiki?curid=2429890", "title": "Juan de Garay", "text": "Biografia.\nLavor\u00f2 e combatt\u00e9 per conto dell'impero spagnolo, prima nel vicereame del Per\u00f9 e poi in quello del R\u00edo de la Plata. Fu governatore di Asunci\u00f3n (nell'odierno Paraguay) e fond\u00f2 numerose citt\u00e0 in Argentina, molte lungo il corso del fiume Paran\u00e1, oltre alla seconda fondazione di Buenos Aires nel 1580.\nNel 1543 salp\u00f2 per il Per\u00f9 con lo zio Pedro de Z\u00e1rate, nella prima spedizione del vicer\u00e9 Blasco N\u00fa\u00f1ez Vela. Nel 1561 partecip\u00f2 alla fondazione di Santa Cruz de la Sierra. Nel 1568 si spost\u00f2 ad Asunci\u00f3n dove divenne un importante politico. Il governatore di Asunci\u00f3n lo mand\u00f2 nell'aprile del 1573, con una compagnia di 80 uomini, ad esplorare il fiume Paran\u00e1, dove fond\u00f2 \"Santa Fe de la Vera Cruz\". Nel 1576 fu nominato governatore di Asunci\u00f3n. Come governatore tent\u00f2 di evitare spargimenti di sangue concedendo giustizia e civilt\u00e0 ai nativi. Per questo motivo fond\u00f2 villaggi indiani stabilendovi governi locali.\nNel 1580, gi\u00e0 capitano generale del vicereame, rifond\u00f2 l'importante citt\u00e0 situata sulle rive del R\u00edo de la Plata che, creata la prima volta da Pedro de Mendoza nel 1536, aveva il nome di Nuestra Se\u00f1ora del Buen Ayre. La prima citt\u00e0 fu distrutta dai nativi. Garay fond\u00f2 Buenos Aires l'11 luglio 1580. Sbarc\u00f2 sulle rive del R\u00edo de la Plata e, nell'attuale Plaza de Mayo, rifond\u00f2 la citt\u00e0 chiamandola \"Sant\u00edsima Trinidad\", ed il suo porto \"Santa Mar\u00eda de los Buenos Ayres\".\nIn seguito partecip\u00f2 ad una spedizione alla ricerca della leggendaria Citt\u00e0 dei Cesari (1581-1582).\n \nJuan de Garay mor\u00ec nei pressi del R\u00edo de la Plata, mentre viaggiava da Buenos Aires a Santa Fe il 20 marzo 1583. Il suo gruppo, composto da 40 uomini, un francescano ed alcune donne, entr\u00f2 in una laguna sconosciuta decidendo di passare la notte sulle rive del fiume Carcara\u00f1\u00e1, vicino all'antico Forte Sancti Sp\u00edritus. Il gruppo sub\u00ec un'imboscata dei Querand\u00ed che uccisero Garay, il francescano, una donna e dodici soldati. Juan de Garay aveva una figlia, Jer\u00f3nima de Contreras, che spos\u00f2 Hernando Arias de Saavedra, governatore del R\u00edo de la Plata."}
{"id": "2429893", "revid": "580", "url": "https://it.wikipedia.org/wiki?curid=2429893", "title": "Feliciano Polli", "text": "Carriera politica.\nLaureatosi nel 1970 in economia e commercio all'Universit\u00e0 di Perugia, diventa responsabile amministrativo della Icrot del gruppo Finsider a Taranto e, dal 1977 al 1997, responsabile del controllo di gestione e del settore commerciale presso l'acciaieria di Terni.\nDopo alcune esperienze nel sindacato, dal 1990 al 1995 \u00e8 componente del consiglio di amministrazione dell'ATC (Azienda Trasporti Consortile) di Terni.\nIn occasione delle elezioni comunali a Terni del 1993 \u00e8 eletto consigliere comunale nelle file della Democrazia Cristiana; dal 1995 al 1997 \u00e8 presidente del Consiglio comunale. Dal 1999 al 2009 \u00e8 vicesindaco e assessore allo sviluppo economico, innovazione e urbanistica nella giunta di centro-sinistra guidata da Paolo Raffaelli.\nNel 1999 viene nominato nel consiglio di amministrazione del Consorzio per lo sviluppo delle aree industriali di Terni, Narni e Spoleto. Tra il 2004 e il 2008 \u00e8 anche membro della presidenza Anci nazionale con deleghe relative a ricerca, innovazione e universit\u00e0 e nei consigli di amministrazione di Ancitel e Sogei.\nAlle elezioni amministrative del 2009 \u00e8 eletto al primo turno presidente della Provincia di Terni, ottenendo, col sostegno della coalizione di centrosinistra, il 52% dei voti; in consiglio \u00e8 sostenuto da PD, PRC e Comunisti Italiani (riuniti nella Lista Anticapitalista), Sinistra e Libert\u00e0 e Italia dei Valori).\nTermina l'incarico del 2014; gli succede il Sindaco di Terni Leopoldo Di Girolamo, eletto a suffragio indiretto"}
{"id": "2429901", "revid": "174925", "url": "https://it.wikipedia.org/wiki?curid=2429901", "title": "Marconato", "text": "Marconato \u00e8 un cognome italiano che pu\u00f2 indicare:"}
{"id": "2429903", "revid": "287204", "url": "https://it.wikipedia.org/wiki?curid=2429903", "title": "Queen's Club Championships 2008", "text": "Il Queen's Club Championships 2008 \u00e8 stato un torneo di tennis giocato sull'erba. \n\u00c8 stata la 106\u00aa edizione del Queen's Club Championships, \nche fa parte della categoria International Series nell'ambito dell'ATP Tour 2008.\nSi \u00e8 giocato al Queen's Club di Londra in Inghilterra, dal 9 al 15 giugno 2008.\nCampioni.\nSingolare.\n Rafael Nadal ha battuto in finale Novak \u0110okovi\u0107, 7\u20136(6), 7\u20135\nDoppio.\n Daniel Nestor / Nenad Zimonji\u0107 hanno battuto in finale Marcelo Melo / Andr\u00e9 S\u00e1, 6\u20134, 7\u20136(3)"}
{"id": "2429920", "revid": "1543377", "url": "https://it.wikipedia.org/wiki?curid=2429920", "title": "Juan de Guzm\u00e1n", "text": "Biografia.\nIl padre di Juan de Guzm\u00e1n era Quauhpopocatzin, precedente re di Coyoacan, e la madre era figlia di Huitzilatzin, re di Huitzilopochco. Si trattava quindi di un pronipote di Huitzil\u00edhuitl, secondo re azteco di Tenochtitl\u00e1n. Fu nominato \"tlatoani\" da Hern\u00e1n Cort\u00e9s nel 1526, dopo la morte del fratello maggiore Hernando Cetochtzin nel 1525, durante la spedizione di Cort\u00e9s in Guatemala.\nDon Juan spos\u00f2 una nipote di Carlos Ometochtzin, signore di Texcoco arso vivo nel 1539 a causa della continua pratica della religione azteca.\nDopo la morte fu sostituito dal figlio Juan de Guzm\u00e1n il Giovane."}
{"id": "2429921", "revid": "1543377", "url": "https://it.wikipedia.org/wiki?curid=2429921", "title": "High Performance Computing", "text": "Con High Performance Computing (HPC) (in italiano \"calcolo ad elevate prestazioni\"), in informatica, ci si riferisce alle tecnologie utilizzate da computer cluster per creare dei sistemi di elaborazione in grado di fornire delle prestazioni molto elevate nell'ordine dei PetaFLOPS, ricorrendo tipicamente al calcolo parallelo.\nL'espressione \u00e8 molto utilizzata essenzialmente per sistemi di elaborazioni utilizzati in campo scientifico.\nGli attuali sistemi di calcolo pi\u00f9 diffusi, che sfruttano le tecnologie HPC, sono installazioni che richiedono rilevanti investimenti e la cui gestione richiede l'utilizzo di personale specializzato di alto livello. L'intrinseca complessit\u00e0 e rapida evoluzione tecnologica di questi strumenti richiede, inoltre, che tale personale interagisca profondamente con gli utenti finali (gli esperti dei vari settori scientifici nei quali questi sistemi vengono utilizzati), per consentire loro un utilizzo efficiente degli strumenti\nStoria.\nIl 1990 vide la nascita del primo modello standard di programmazione parallela per HPC. All'inizio del decennio, i sistemi di supercalcolo vettoriale come quelli commercializzati dalla Cray Research, Fujitsu e NEC, erano ampiamente utilizzati nell'esecuzione di applicazioni su larga scala. Venivano combinati insieme da due a quattro processori vettoriali che formavano sistemi particolarmente potenti con una singola memoria condivisa. I multiprocessori simmetrici (SMP), erano costituiti da un piccolo numero di processori RISC che condividevano la memoria, ma sorsero dei problemi quando fu chiaro che sarebbe stato difficile estendere questa tecnologia ad un grande numero di CPU. Nacquero cos\u00ec le nuove piattaforme parallele a memoria distribuita (DMP) prodotte da compagnie come Intel, Meiko e nCube: i computer SIMD (\"Single Instruction Multiple Data\") che potevano eseguire una singola istruzione su un insieme di dati simultaneamente, ad esempio sugli elementi di un array. Questi nuovi sistemi, bench\u00e9 costosi da acquistare e gestire, potevano essere costruiti in formati differenti cos\u00ec da poter creare macchine dal costo differenziato in base alle esigenze e i budget delle aziende clienti.\nA poco a poco le aziende iniziarono a produrre delle DMP proprie costituite da una serie di singoli computer collegati ad una rete ad alta velocit\u00e0 con un sistema che garantisse un rapido trasporto di dati tra le diverse memorie. Allo stesso modo le workstation collegate a delle comuni LAN iniziarono ad essere utilizzate insieme per lo svolgimento di un unico lavoro, fornendo cos\u00ec dei sistemi paralleli a basso costo. Tali sistemi divennero noti come \u201cClusters of workstation\u201d (COW). Sebbene le reti Ethernet usati dalle COW fossero lente in confronto a quelle delle vere DMP, queste risultavano per\u00f2 molto pi\u00f9 economiche da costruire. \nNella seconda met\u00e0 degli anni novanta, la maggior parte dei produttori statunitensi cominciarono a produrre SMP. Contrariamente a quelli costruiti negli anni ottanta, questi ultimi relativamente poco costosi, erano destinati ad un pi\u00f9 ampio impiego, come i computer desktop.\nNell'ultimo decennio del XX secolo l'hardware si \u00e8 sviluppato notevolmente. La frequenza di clock dei processori \u00e8 salita da alcune decine, fino a migliaia di Megahertz e le dimensioni delle memorie principali e di massa sono cresciute di diversi ordini di grandezza. Alcune applicazioni, che fino ad allora avrebbero richiesto un hardware per HPC, poterono essere eseguite con un solo SMP. Per la prima volta i computer paralleli divennero accessibili ad un'ampia fascia di utenti.\nInfine tra le altre alternative esistono delle piattaforme HPC che eseguono il codice su una CPU accedendo direttamente ai dati memorizzati su un altro sistema SMP, utilizzando ad esempio un indirizzamento globale ed un sistema per il supporto della rete di collegamento tra i vari SMP. Tali sistemi sono i cosiddetti ccNUMA (cache coherent NonUniform Memory Access). Questi ultimi possono essere visti come delle grandi SMP virtuali, anche se il codice viene eseguito pi\u00f9 lentamente se i dati su cui si opera sono memorizzati su un altro SMP (da qui il costo d'accesso non uniforme).\nOggi i supercomputer vettoriali continuano a fornire i pi\u00f9 alti livelli di prestazioni per alcune applicazioni, ma restano comunque costosi. Le SMP sono largamente commercializzate, con un numero di processori che va da due a oltre cento, come il Sun Modular Datacenter della Sun. La maggior parte dei commercianti di hardware, combina adesso le tecnologie DMP e SMP per soddisfare la richiesta di soluzioni per il calcolo su larga scala.\nI COW sono diventati comuni e i cluster, composti da migliaia di processori, vengono utilizzati sia nei laboratori cos\u00ec come nell'industria (ad esempio per l'elaborazione sismica). Il costo delle reti \u00e8 nel frattempo diminuito mentre le prestazioni fornite sono aumentate rapidamente, cos\u00ec che il problema associato alla lentezza delle reti COW si \u00e8 di molto ridotto\nLa tecnologia InfiniBand \u00e8 la pi\u00f9 utilizzata per interconnettere i sistemi HPC anche se la tecnologia 10 gigabit Ethernet con l'aggiunta delle tecnologie lossless ethernet tendenzialmente potr\u00e0 essere la soluzione di riferimento. A rendere pi\u00f9 complicato il panorama del settore HPC c'\u00e8 la tendenza alla creazione di sistemi ibridi, non pi\u00f9 trainati solo dall'aumento del numero di cpu presenti, ma anche da altri coprocessori (come schede GPU o processori FPGA) che, andandosi ad affiancare alle cpu, hanno aperto nuove potenzialit\u00e0 di calcolo.\nDescrizione.\nI sistemi di calcolo pi\u00f9 diffusi, che sfruttano le tecnologie HPC, sono installazioni che richiedono rilevanti investimenti e la cui gestione richiede l'utilizzo di personale specializzato di alto livello. L'intrinseca complessit\u00e0 e rapida evoluzione tecnologica di questi strumenti richiede, inoltre, che tale personale interagisca profondamente con gli utenti finali (gli esperti dei vari settori scientifici nei quali questi sistemi vengono utilizzati), per consentire loro un utilizzo efficiente degli strumenti\n\u00c8 importante evidenziare la sottile differenza tra High Performance Computing (HPC) e \"supercomputer\". HPC \u00e8 un termine, talvolta usato come sinonimo di supercomputer, che \u00e8 sorto dopo il termine \"supercomputing\" (supercalcolo).\nIn altri contesti, \"supercomputer\" \u00e8 usato per riferirsi ad un sottoinsieme di \"computer ad alte prestazioni\", mentre il termine \"supercomputing\" si riferisce ad una parte del \"calcolo ad alte prestazioni\" (HPC). La possibile confusione circa l'uso di questi termini \u00e8 evidente.\nImplementazione sui sistemi di calcolo.\nPoich\u00e9 i sistemi di calcolo, ogni giorno, sono sempre pi\u00f9 sofisticati e veloci, gli sviluppatori di applicazioni per HPC devono spesso lavorare insieme ad ingegneri e progettisti per identificare e correggere i vari bug e le instabilit\u00e0 che insorgono. Essi devono adeguarsi continuamente a scrivere codice per nuovi tipi di architetture e spesso sono i primi che utilizzano i nuovi linguaggi di programmazione, le librerie, i compilatori, insieme ai pi\u00f9 recenti strumenti per lo sviluppo di applicazioni. Tuttavia, la continua riprogrammazione si rivela inefficiente perch\u00e9 impiega troppa manodopera e gli esperti in applicazioni HPC non sono molti, dunque sono essenziali dei modelli standard di programmazione ad alto livello per ridurre lo sforzo umano nella riprogrammazione delle nuove piattaforme.\nPurtroppo fornire standard ad alto livello per le applicazioni HPC non \u00e8 un'impresa facile poich\u00e9 nascono ogni giorno nuove architetture per il calcolo ad alte prestazioni, ognuna con specifiche caratteristiche diverse dalle altre e che devono essere sfruttate in maniera adeguata per raggiungere l'alto livello di prestazione richiesto.\nI programmatori HPC sono riluttanti a sacrificare le prestazioni in cambio di una maggiore facilit\u00e0 di programmazione, dunque \u00e8 necessario un modello standard che permetta di sfruttare al massimo tutti i tipi di piattaforma. Vi sono poi ulteriori vincoli: il modello di programmazione deve essere di facile comprensione per semplificare l'identificazione dei bug e la loro correzione. Deve essere scalabile, per far fronte all'aumento di complessit\u00e0 del problema e quello di potenza della macchina. Infine, poich\u00e9 quello dell'HPC \u00e8 una mercato relativamente piccolo, i produttori non sarebbero in grado di far fronte ad un'elevata quantit\u00e0 di modelli di programmazione diversi e di conseguenza, lo standard, deve essere compatibile con la maggior parte dei codici e piattaforme per HPC\nProblemi.\nI programmatori abituati a ragionare in modo sequenziale hanno dovuto acquisire una nuova mentalit\u00e0 e, anche se parte della conversione da software applicativo sequenziale a parallelo poteva essere eseguita in maniera automatica, restava pur sempre da svolgere un'ulteriore attivit\u00e0 di \u201cparallelizzazione\u201d manuale che poteva richiedere la ristrutturazione di algoritmi che erano stati pensati in modo essenzialmente seriale. Inoltre durante l'evoluzione dell'High Performance Computing \u00e8 emerso un fattore tecnologico che, poco alla volta, \u00e8 diventato uno dei maggiori vincoli alla crescita dell'effettiva capacit\u00e0 di calcolo dei supercomputer. Questo vincolo \u00e8 rappresentato dal progressivo sbilanciamento tra la tecnologia dei processori e quella della memoria dei supercomputer ovvero la velocit\u00e0 di esecuzione delle istruzioni \u00e8 aumentata molto pi\u00f9 rapidamente del tempo di accesso alla memoria centrale.\nAlgoritmi.\n\u00c8 necessario considerare l'importanza degli algoritmi. Quest'ultimo \u00e8 un aspetto spesso sottovalutato. Infatti, per utilizzare al meglio un computer che esegua contemporaneamente su molteplici complessi circuitali svariati gruppi di istruzioni occorre risolvere due problemi. \u00c8 necessario, innanzitutto, sviluppare in software un algoritmo che si presti a essere suddiviso in pi\u00f9 parti, ossia in diverse sequenze di istruzioni, da eseguire in parallelo. In secondo luogo, occorre disporre di un linguaggio ed un compilatore, che sappia ottimizzare nelle giuste sequenze da distribuire in parallelo le istruzioni scritte dal programmatore. Tra questi linguaggi abbiamo ad esempio l'Occam.\nLa progettazione di un algoritmo efficiente \u00e8, spesso, pi\u00f9 efficace di un hardware sofisticato. Purtroppo, non \u00e8 facile trovare la soluzione giusta. Con la disponibilit\u00e0 del calcolo parallelo, il ricercatore che debba sviluppare una nuova applicazione potrebbe essere invogliato a cercare fin dall'inizio algoritmi intrinsecamente parallelizzabili. Pi\u00f9 difficile \u00e8, evidentemente, il compito di chi debba riadattare software applicativo gi\u00e0 esistente alle nuove possibilit\u00e0 tecnologiche.\nBisogna inoltre considerare i limiti dell'elaborazione parallela. A titolo d'esempio, si immagini di avere 52 carte di uno stesso mazzo distribuite in modo casuale e di volerle mettere in ordine. Se ci fossero quattro giocatori a volersi dividere le attivit\u00e0 secondo i colori (cuori, quadri, fiori, picche) si farebbe certamente prima che se si dovesse svolgere la stessa attivit\u00e0 da soli. Ma fossero 52 i giocatori, tutti intorno allo stesso tavolo, a voler ordinare il mazzo si farebbe probabilmente solo una gran confusione. Questo banale esempio pu\u00f2 far comprendere come esista un limite al di l\u00e0 del quale non conviene spingere sul parallelismo degli agenti ma, piuttosto, sulla velocit\u00e0 del singolo\nL'introduzione di infrastrutture eterogenee di calcolo, come per esempio tecnologie gpgpu, ha alzato ancor di pi\u00f9 il livello di complessit\u00e0 nella progettazione e creazione di algoritmi che siano in grado di sfruttarle adeguatamente.\nApplicazione ed esempi di utilizzo.\nSebbene i modelli matematici applicati all'astrazione e modellizzazione di sistemi e di fenomeni siano stati in alcuni casi elaborati da molti decenni, solo recentemente, grazie all'avvento di piattaforme di calcolo ad alte prestazioni, hanno avuto modo di mostrare il loro enorme potere esplicativo e predittivo in molti ambiti scientifici.\nLe moderne tecnologie informatiche hanno, infatti, consentito un enorme sviluppo delle tecniche di modellistica numerica fornendo uno straordinario contributo negli ultimi decenni, sia all'avanzamento della conoscenza, che alla realizzazione di prodotti e processi tecnologicamente avanzati.\nQueste hanno reso possibile progettare, studiare, riprodurre e visualizzare complessi fenomeni naturali e sistemi ingegneristici con un'accuratezza fino a pochi anni fa impensabile. Si \u00e8 sviluppata nel tempo una nuova categoria di specialisti in modellistica computazionale; questi sono in genere esperti nei vari domini applicativi con forti competenze nell'informatica avanzata che rendono possibile l'utilizzo di questi strumenti all'interno dei gruppi di ricerca delle varie aree applicative\nIl calcolo ad alte prestazioni viene utilizzato in svariati settori, e per gli scopi pi\u00f9 disparati tra questi abbiamo ad esempio:\nQuesti sono comunque solo alcune delle possibili applicazioni dell'HPC."}
{"id": "2429922", "revid": "287204", "url": "https://it.wikipedia.org/wiki?curid=2429922", "title": "Juan de Guzman", "text": ""}
{"id": "2429923", "revid": "767487", "url": "https://it.wikipedia.org/wiki?curid=2429923", "title": "John Page", "text": "Biografia.\nPage nacque e visse a Rosewell Plantation nella Gloucester County. Il suo bisnonno fu il colonnello John Page (1628\u20131692), un mercante inglese proveniente da Middlesex, che era emigrato in Virginia con la moglie Alice Lucken Page, e che si stabil\u00ec a \"Middle Plantation\".\nJohn Page si laure\u00f2 al College di William e Mary nel 1763, dove divenne amico intimo di Thomas Jefferson, con il quale ebbe notevole unit\u00e0 di vedute. Combatt\u00e9 poi con George Washington in una campagna della guerra franco-indiana. Fu delegato alla \"Virginia Conventions\" nel 1776 e combatt\u00e9 nella guerra d'indipendenza americana come ufficiale della milizia della Virginia, creando un reggimento nella Contea di Gloucester finanziandolo in parte con suoi fondi privati. Durante la guerra raggiunse il grado di colonnello.\nPage entr\u00f2 poi in politica e divenne governatore della Virginia dal 1776 al 1779 e quindi membro del Parlamento dello Stato dal 1781 al 1783 e quindi dal 1785 al 1788. Venne poi eletto al primo Congresso degli Stati Uniti e quindi rieletto nelle tre seguenti legislature, come membro del Partito Repubblicano. In totale, fu membro del Congresso dal 4 marzo 1789 al 3 marzo 1797.\nDopo questo periodo, rimase membro del Parlamento della Virginia dal 1797 al 1801. Divenne Governatore della Virginia nel 1802 e vi rimase fino al 1805. Venne poi nominato, Commissario nazionale ai prestiti della Virginia e tenne l'incarico fino alla sua morte avvenuta l'11 ottobre 1808."}
{"id": "2429927", "revid": "123866180", "url": "https://it.wikipedia.org/wiki?curid=2429927", "title": "Yes Italia", "text": "Yes Italia \u00e8 stata una rete televisiva tematica edita da Rai World.\nL'emittente, diretta da Osvaldo Bevilacqua, trasmetteva una programmazione tematica dedita a publicizzare la cultura italiana all'estero\nIl canale era in lingua italiana, e prevedeva la presenza di sottotitoli in inglese o spagnolo. Si occupava di servizi sul turismo e sul made in Italy (cibo e bevande compresi).\nIl canale era accessibile in chiaro sui satelliti \"Eutelsat Hot Bird 6\" e \"Astra 19.2\u00b0 Est\" e sulla piattaforma Sky Italia sul canale 811.\nLa rete televisiva cess\u00f2 le sue trasmissioni il 19 gennaio 2012."}
{"id": "2429929", "revid": "137928", "url": "https://it.wikipedia.org/wiki?curid=2429929", "title": "Inter-process communication", "text": ""}
{"id": "2429930", "revid": "107446165", "url": "https://it.wikipedia.org/wiki?curid=2429930", "title": "Roberto di Torigni", "text": " \nBiografia.\nMonaco benedettino, Roberto entr\u00f2 all'Abbazia di Bec nel 1128 e ne divenne priore prima del 1149. Fu eletto abate di Mont Saint-Michel nel 1154. \nFu un grande lettore di libri religiosi e profani: scrisse l'ottavo libro dei \"Gesta Normannorum Ducum\", iniziato da Guglielmo di Jumi\u00e8ges e da Orderico Vitale; rispetto a loro Roberto si dimostra pi\u00f9 coinvolto nelle cose del mondo. \n\u00c8 stato anche l'autore dell'appendice e degli annessi alla cronaca di Sigeberto di Gembloux, che copre il periodo dal 385 al 1100. Le \"Gesta Normannorum Ducum\" rappresenta un prolungamento di Sigeberto e copre gli anni dal 1100 al 1186."}
{"id": "2429940", "revid": "287204", "url": "https://it.wikipedia.org/wiki?curid=2429940", "title": "Juan de Leb\u00fa", "text": "Biografia.\nFu mandato in Per\u00f9, e gli spagnoli lo battezzarono dandogli il nome di Juan. Fece ritorno nel 1568, col nuovo governatore Melchor Bravo de Saravia. Appena ebbe l'occasione fugg\u00ec tornando dal suo popolo per aiutarlo nella guerra contro l'impero spagnolo. Avendo conosciuto le tattiche europee come Paine\u00f1amcu (Alonso Diaz), costoro divennero stretti collaboratori in guerra.\nDurante la prima campagna del governatore Rodrigo de Quiroga nel 1578, vi fu un raid che tent\u00f2 di bruciare il campo invernale spagnolo ad Arauco. Juan de Leb\u00fa e sette altri lonko furono catturati durante un contrattacco spagnolo. Per punirli come esempio, i sette lonko furono impiccati a degli alberi, mentre Juan de Leb\u00fa sub\u00ec la stessa sorte di Caupolic\u00e1n, ovvero l'impalamento."}
{"id": "2429941", "revid": "287204", "url": "https://it.wikipedia.org/wiki?curid=2429941", "title": "Juan de Lebu", "text": ""}
{"id": "2429948", "revid": "74194", "url": "https://it.wikipedia.org/wiki?curid=2429948", "title": "Roberto di Torigny", "text": ""}
{"id": "2429949", "revid": "74194", "url": "https://it.wikipedia.org/wiki?curid=2429949", "title": "Robert di Torigny", "text": ""}
{"id": "2429951", "revid": "838137", "url": "https://it.wikipedia.org/wiki?curid=2429951", "title": "Eduard Herzog", "text": "Biografia.\nFiglio di un agricoltore, frequent\u00f2 dal 1855 la scuola superiore a Lucerna, cominciando l\u00ec a studiare Teologia; continu\u00f2 gli studi in questa materia sotto Karl Joseph von Hefele all'Universit\u00e0 di Tubinga, e nel 1866 all'Universit\u00e0 di Friburgo. L'anno seguente, il 16 marzo, ricevette l'ordinazione, e approfond\u00ec gli studi presso l'Universit\u00e0 di Bonn (dove fu allievo, tra gli altri, di Franz Heinrich Reusch). Nel 1868 cominci\u00f2 quindi a insegnare Esegesi biblica e Storia della Chiesa alla scuola di teologia di Lucerna. Durante la Guerra franco-prussiana serv\u00ec come ministro di campo nel Giura bernese nell'estate del 1870.\nDall'aprile del 1870 alla fine dello stesso anno diresse un giornale di cattolici critici da lui stesso fondato, chiamato \"Katholische Stimme aus den Waldst\u00e4tten\".\nIn reazione alla decisione del Concilio Vaticano I sull'Infallibilit\u00e0 papale, espresse le sue opinioni di opposizione al Congresso vetero-cattolico internazionale che si tenne a Colonia tra il 19 e il 22 settembre 1872 e scrisse una lettera di addio indirizzata al vescovo Eug\u00e8ne Lachat e pubblicata sul giornale bernese Der Bund. Poco dopo, dal 27 settembre, serv\u00ec come presbitero vetero-cattolico in una parrocchia di Krefeld, e il 9 marzo 1873 fu trasferito a Olten su suggerimento di Walther Munzinger. Nel 1876 divenne pastore presso la chiesa dei santi Pietro e Paolo a Berna e professore alla neonata Facolt\u00e0 di Teologia cattolico-cristiana dell'Universit\u00e0 di Berna.\nDurante la seconda sessione del Sinodo nazionale cattolico-cristiano svizzero del 7-8 giugno 1876 fu eletto primo vescovo della Chiesa cattolica cristiana svizzera, e il 18 settembre dello stesso anno fu consacrato a Rheinfelden dal vescovo tedesco Joseph Hubert Reinkens. In seguito alla consacrazione ricevuta, il 6 dicembre 1876 fu ufficialmente scomunicato e anatemizzato da papa Pio IX. Durante lo stesso anno era stato nominato Dottore honoris causa presso l'Universit\u00e0 di Berna.\nNel 1884 lasci\u00f2 l'incarico di parroco e divenne per un anno rettore dell'Universit\u00e0 di Berna.\nNel 1889 fu uno dei firmatari della Dichiarazione di Utrecht.\nDurante il suo lungo episcopato, il vescovo Herzog si dedic\u00f2 a consolidare la Chiesa cattolica cristiana e strinse relazioni con le Chiese anglicana e ortodossa.\nGenealogia episcopale.\nLa genealogia episcopale \u00e8:\nCHIESA CATTOLICA\nCHIESA ROMANO-CATTOLICA OLANDESE DEL CLERO VETERO EPISCOPALE\nCHIESA VETERO-CATTOLICA"}
{"id": "2429953", "revid": "74194", "url": "https://it.wikipedia.org/wiki?curid=2429953", "title": "Robert de Torigni", "text": ""}
{"id": "2429954", "revid": "74194", "url": "https://it.wikipedia.org/wiki?curid=2429954", "title": "Robert de Torigny", "text": ""}
{"id": "2429957", "revid": "1305772", "url": "https://it.wikipedia.org/wiki?curid=2429957", "title": "Kittlitz (disambigua)", "text": ""}
{"id": "2429959", "revid": "757396", "url": "https://it.wikipedia.org/wiki?curid=2429959", "title": "Aquila Basket Trento", "text": "L'Aquila Basket Trento 2013 S.r.l. \u00e8 una squadra di pallacanestro italiana con sede a Trento, fondata nel 1995 dalla fusione di due societ\u00e0 minori, la Dolomiti Sport B.C. Trento e la Pallacanestro Villazzano.\nNel 2014 ha ottenuto la promozione in Serie A, la massima serie professionistica del basket italiano, e da allora \u00e8 giunta due volte in finale scudetto, perdendo nel 2017 contro la Reyer Venezia Mestre e nel 2018 contro l'Olimpia Milano. \nStoria.\nDal 2000 alla promozione in A (2013-2014).\nDolomiti Sport B.C. Trento e Pallacanestro Villazzano disputavano entrambe la Serie D; nel 2000, cinque anni dopo la sua nascita, l'Aquila Basket ha conquistato la promozione in serie C2. \nNel 2002 l'ulteriore salto di categoria, arrivando in serie C1.\nLa promozione in serie B2 \u00e8 stata centrata al termine del campionato 2004-05. Sempre nel 2004, Trento ha conquistato la Coppa Italia di Serie C Dilettanti.\nNel campionato 2008-09 Trento si \u00e8 qualificata ai play-off per la promozione in Serie A Dilettanti, essendo arrivata seconda nella stagione regolare. Dopo aver sconfitto il Basket Iseo per 2-1, il 7 maggio 2009 l'Aquila Basket viene eliminata dalla Pallacanestro Trieste.\nIl 15 giugno 2009 la societ\u00e0 raggiunge l'accordo con il Basket Lumezzane per l'acquisto del titolo sportivo di A Dilettanti:\nNel suo primo anno in Serie A Dilettanti Trento, allenata da Vincenzo Esposito, ha chiuso al nono posto in stagione regolare.\nIl 22 aprile 2011 ha ufficializzato la presentazione della richiesta per la wild card per partecipare al campionato di sviluppo 2011-12. La squadra \u00e8 stata poi ufficialmente ripescata nella nuova Divisione Nazionale A.\nIl 27 maggio 2012 Trento ha espugnato il campo della Pallacanestro Chieti per 63-67 e conquista, vincendo la serie per 3-1, una storica promozione in Legadue. Pochi giorni pi\u00f9 tardi si \u00e8 aggiudicata lo Scudetto Dilettanti, battendo Ferentino nella doppia sfida di finale e laureandosi cos\u00ec Campione d'Italia Dilettanti LNP.\nNella stagione 2012-13 ha vinto la Coppa Italia di Legadue.\nNella stagione 2013-14 l'Aquila Basket Trento ha conquistato il primo posto nella Divisione Nazionale A Gold e al termine dei playoff, il 6 giugno 2014, ha ottenuto una storica promozione in Serie A vincendo per tre partite a zero con l'Orlandina Basket.\nSerie A (2014- ).\nStagione 2014-2015.\nNella stagione 2014-2015 l'Aquila Basket Trento si qualifica alla Coppa Italia 2014-2015 qualificandosi con il 6\u00ba posto dopo il girone di andata nella regular season. Per il BEKO All Star Game viene votato Maurizio Buscaglia come allenatore del Dolomiti Energia Team, il quale avr\u00e0 nel suo roster ben 4 giocatori dell'Aquila Basket Trento (Mitchell, Owens, Pascolo e Spanghero). La partita si conclude con la vittoria del Named Sport Team per 146-143. Nella gara delle schiacciate verr\u00e0 votato Tony Mitchell come vincitore, mentre nella gara del tiro da tre punti vincer\u00e0 Rautins.\nNel girone di andata del campionato l'Aquila Basket Trento conquista 18 punti e molti record di squadra, tra cui i 27 punti il massimo scarto in un singolo quarto (G10 3\u00b0 quarto Dolomiti Energia-Banco di Sardegna 35-8) e come 2\u00aa squadra nella classifica stoppate, e individuali, come la percentuale dei tiri da tre di Spanghero (52,7%) o il numero di punti realizzati per partita da Mitchell (20,8 punti per partita).\nLa stagione regolare termina con l'Aquila Basket Trento al 4\u00ba posto, in virt\u00f9 dei 38 punti conquistati, in parit\u00e0 con Sassari e che vedr\u00e0 le due formazioni scontrarsi nei quarti di finale dei playoff. Vengono anche premiati Tony Mitchell, Maurizio Buscaglia e Salvatore Trainotti come MVP, miglior allenatore e miglior dirigente.\nNei play-off contro Sassari l'Aquila Basket Trento perder\u00e0 per 3-1 la serie nei quarti di finale, ma grazie al 4\u00ba posto conquistato nella stagione regolare e all'eliminazione di Bologna, Cant\u00f9 e Brindisi l'Aquila Basket Trento si \u00e8 qualificata per l'Eurocup della stagione successiva.\nStagione 2015-2016.\nLa stagione 2015-2016 dell'Aquila Basket Trento vede la partecipazione della squadra alla Serie A BEKO 2015-2016 e all'Eurocup 2015 con il nome Dolomiti Energia Trento per motivi di sponsorizzazione.\nAl termine della stagione d'andata si qualifica per la Coppa Italia, grazie al quinto posto in classifica in stagione regolare (20 punti) vincendo contro Pistoia ai quarti ma perdendo contro Avellino in semifinale.\nIn Eurocup 2015-16 raggiunge la semifinale perdendo contro Strasburgo nel doppio confronto.\nIn stagione regolare raggiunge l'ottavo posto qualificandosi ai play-off perdendo per\u00f2 tutte le gare dei quarti contro Milano (serie 3-0).\nAl termine della stagione la Dolomiti Energia Trento vince per la seconda volta consecutiva la Coppa Disciplina di Serie A.\nStagione 2016-2017.\nIn stagione regolare raggiunge il quarto posto (dopo Olimpia Milano, Reyer Venezia e Scandone Avellino), qualificandosi ai play-off.\nDopo aver vinto ai quarti contro la squadra di Sassari (3-0) e in semifinale contro l'Olimpia Milano (4-1), perde in finale contro Venezia (2-4).\nStagione 2017-2018.\nNella stagione di Serie A 2017 - 2018, la squadra \u00e8 arrivata quinta alla fine della regular season, qualificandosi ai play off. Nel corso dei play off ha prima battuto la squadra di Avellino, ai quarti di finale, e la Reyer Venezia, in semifinale. Ha infine perso in finale contro l'Olimpia Milano.\nIn Eurocup il cammino si ferma alla Top 16, dopo aver passato come seconda il girone D di Regular Season.\nStagione 2018-2019.\nNella stagione di Serie A 2018 - 2019, la squadra \u00e8 arrivata sesta alla fine della regular season, qualificandosi ai playoff, perdendo ai quarti di finale contro la Reyer Venezia.\nIn Eurocup il cammino si ferma alla fase a gironi dove viene eliminata dalla competizione continentale.\nStagione 2019-2020.\nNella stagione di Serie A 2019 - 2020, prima dell'interruzione dovuta alla diffusione della pandemia di COVID-19, la squadra era classificata al nono posto della regular season.\nIn Eurocup il cammino si ferma tra le Top 16.\nStagione 2020-2021.\nNella stagione di Serie A 2020 - 2021, la societ\u00e0 solleva Nicola Brianza dal ruolo di capo allenatore in data 31 gennaio 2021 affidando la squadra al suo vice Lele Molin. Con la nuova guida tecnica l'Aquila raggiunge l'ottava posizione in regular season venendo poi eliminata ai quarti di finale dall'Olimpia Milano per 3-0.\nIn Eurocup il cammino si ferma alle Top 16.\nRoster 2021-2022.\n\"Aggiornato al 27 Agosto 2021.\""}
{"id": "2429961", "revid": "149727", "url": "https://it.wikipedia.org/wiki?curid=2429961", "title": "Kittlitz (L\u00fcbbenau)", "text": ""}
{"id": "2429962", "revid": "287204", "url": "https://it.wikipedia.org/wiki?curid=2429962", "title": "Juan de Leyva de la Cerda", "text": "Inizi della carriera.\nDe Leyva de la Cerda faceva parte della nobilt\u00e0 spagnola, essendo un discendente di re Alfonso X di Castiglia. A fianco del nonno materno, Pedro de Leyva y Mendoza, capitano generale delle galee di Spagna, Napoli e Sicilia, entr\u00f2 in marina in giovane et\u00e0. Combatt\u00e9 contro i pirati algerini e, in seguito, contro i ribelli catalani di Tarragona.\nFu nominato vicer\u00e9 della Nuova Spagna da re Filippo IV di Spagna il 26 febbraio 1660, all'et\u00e0 di 56 anni. Juan de Leyva de la Cerda entr\u00f2 nella capitale della colonia il 16 settembre 1660, accompagnato dalla sua famiglia e non fu bene accolto. A peggiorare la situazione contribu\u00ec la sua reputazione di uomo arrogante, rude e di incredibile cupidigia, cos\u00ec come altri membri di questa famiglia di uomini d'armi e alti funzionari reali\nFamiglia.\nEra figlio di Gonzalo de La Cerda y La Lama (...-1583), 4\u00ba marchese di La Adrada, e di Catalina de Arteaga Leyva y Gamboa (...-1590); quest'ultima era figlia di Pedro de Leyva y Mendoza e di Leonor de Arteaga y Gamboa.\nIl nonno paterno di sua madre era fratello di Antonio de Leyva (1480-1536) comandante delle truppe imperiali di Carlo V.\nAveva sposato la cugina di secondo grado Mariana Isabel de Leyva y Mendoza il cui nonno paterno Alonso Mart\u00ednez signore di Leyva, era fratello di Pedro de Leyva y Mendoza.\nDal matrimonio nacquero quattro figli:\nAbusi da vicer\u00e9.\nPoco dopo il suo arrivo, il figlio Pedro ebbe un alterco con un servo del conte di Santiago. Egli uccise il servo con la propria spada. Quando il conte lo rimprover\u00f2 per la sua condotta, Pedro de Leyva assunse dei sicari per uccidere il conte. Non ci riusc\u00ec, e questo caus\u00f2 un diffuso odio dell'aristocrazia della colonia verso la famiglia del vicer\u00e9. A Madrid giunsero numerose proteste ed accuse.\nGli eccessi e gli abusi dei subordinati provocarono la rivolta di vari gruppi di indiani. La ribellione pi\u00f9 famosa fu quella del 1661, quando i nativi di Tehuantepec, guidati dal sindaco Juan Arellano, si rivoltarono. Furono sedati dall'intervento e dalla mediazione del vescovo di Oaxaca, Alonso Cuevas D\u00e1valos.\nNel 1662 il vicer\u00e9 ordin\u00f2 un cambi\u00f2 del percorso della processione del Corpus, in modo che passasse davanti al proprio palazzo, dove la moglie avrebbe potuto vederla dal balcone. Il vescovo protest\u00f2, e la Corte non solo disapprov\u00f2 l'operato del vicer\u00e9, ma lo condann\u00f2 al pagamento di 12.000 ducati.\nSi appropri\u00f2 di molte terre per darle ai membri della propria famiglia ed agli amici, e per coprire un debito di 200\u00a0000 pesos che la colonia aveva con la Corona. Sempre nel 1662 sequestr\u00f2 le merci in arrivo a Veracruz dall'Europa, in modo da poter chiedere ai mercanti di Citt\u00e0 del Messico soldi da mandare in Spagna.\nRitorno in Spagna.\nQuando le lamentele contro il vicer\u00e9 raggiunsero un livello intollerabile, la Corona lo tolse dall'incarico sostituendolo con Diego Osorio de Escobar y Llamas, vescovo di Puebla, come vicer\u00e9 ad interim. De Leyva de la Cerda intercett\u00f2 gli ordini del re continuando a governare finch\u00e9 il vescovo non entr\u00f2 in citt\u00e0 facendo valere la sua autorit\u00e0. La partenza di de Leyva dalla capitale fu umiliante, accompagnata da fischi, grida e lanci di pietre.\nLeyva salp\u00f2 per la Spagna il 15 settembre 1664. Quando si present\u00f2 in tribunale fu duramente criticato dal re, e bandito definitivamente dal servizio a Corte. Amareggiato, dopo la more della moglie, entr\u00f2 nel monastero carmelitano di Madrid. Qui prese il nome di fra' Juan de San Jos\u00e9. Celebr\u00f2 la propria prima messa il 27 ottobre 1676. Si ritir\u00f2 dal monastero di San Pedro a Guadalajara, dove mor\u00ec nel 1678."}
{"id": "2429965", "revid": "767487", "url": "https://it.wikipedia.org/wiki?curid=2429965", "title": "Contea di Gushi", "text": "Gushi (\u56fa\u59cb\u53bf) \u00e8 una contea della Provincia di Henan, in Cina."}
{"id": "2429966", "revid": "31886", "url": "https://it.wikipedia.org/wiki?curid=2429966", "title": "Nordenskioldine", "text": ""}
{"id": "2429967", "revid": "196390", "url": "https://it.wikipedia.org/wiki?curid=2429967", "title": "Gushi County", "text": ""}
{"id": "2429969", "revid": "1372005", "url": "https://it.wikipedia.org/wiki?curid=2429969", "title": "Signoria di Nablus", "text": "La Signoria di Nablus era uno dei vassalli del regno crociato di Gerusalemme.\nIl suo territorio si estendeva nella regione a nord di Gerusalemme, attorno alla citt\u00e0 di Nablus.\nStoria.\nLa citt\u00e0 fu occupata senza combattere nel 1100 dai crociati sotto il comando di Tancredi d'Altavilla, e ribattezzata \"Napoli\".\nAlla popolazione musulmana e samaritana, che rimase nella citt\u00e0, si unirono alcuni Crociati che vi si stabilirono per approfittare della abbondanti risorse di Nablus.\nNablus entr\u00f2 a far parte del demanio regio del Regno di Gerusalemme del quale divenne una delle citt\u00e0 principali. \nNel 16 gennaio del 1120 a Nablus si tenne un'assemblea di prelati e nobili nella quale furono stabilite le prime leggi scritte del regno.\nDurante la seconda met\u00e0 del dominio crociato su Nablus le forze musulmane cominciarono a lanciare incursioni al fine di riguadagnare il controllo della citt\u00e0. \nNel 1137, truppe arabe e turche di stanza a Damasco fecero un'incursione penetrando in Nablus, uccisero molti cristiani e bruciarono le chiese ma non riuscirono a riconquistare la citt\u00e0. \nLa regina Melisenda di Gerusalemme risiedette a Nablus dal 1150 al 1161, dopo che le fu concesso il controllo della citt\u00e0 al fine di risolvere un conflitto con il figlio Baldovino III.\nI Crociati cominciarono a costruire istituzioni cristiane a Nablus, inclusa una chiesa dedicata alla Passione e Resurrezione di Ges\u00f9, nel 1170 essi eressero anche un ospizio per i pellegrini.\nIl dominio dei Crociati termin\u00f2 nel 1187, quando gli Ayyubidi guidati da Saladino conquistarono la citt\u00e0. \nSecondo un manoscritto liturgico scritto in lingua siriaca i cattolici fuggirono da Nablus, ma gli originari abitanti cristiani ortodossi rimasero.\nDopo la riconquista dei musulmani varie chiese crociate furono convertite in moschee, inclusa l'antica cattedrale della citt\u00e0 che fu trasformata nella Grande moschea di Nablus dagli Ayyubidi.\nNel 1202 la citt\u00e0 venne distrutta dai crociati stessi ed in seguito riedificata dagli arabi.\nSignori di Nablus.\nBaldovino I dopo la conquista un\u00ec Nablus alla signoria d'Oltregiordano, per poi separarla nel 1106 quando la diede in feudo a Guido de Milly.\nIl figlio di quest'ultimo Filippo nel 1161 la scambi\u00f2 con la signoria d'Oltregiordano.\nNel 1174 sul suo letto di morte, il re Amalrico I diede la signoria di Nablus come morgengabio alla moglie Maria Comnena, il cui secondo marito Baliano di Ibelin divenne signore di Nablus. \nNablus fu, tecnicamente, parte del demanio regio ed ebbe anche dei visconti che governavano in luogo del monarca:"}
{"id": "2429970", "revid": "24802645", "url": "https://it.wikipedia.org/wiki?curid=2429970", "title": "Due settimane per innamorarsi", "text": ""}
{"id": "2429986", "revid": "117125170", "url": "https://it.wikipedia.org/wiki?curid=2429986", "title": "Merya", "text": "Il popolo dei Merya o Merja (; o anche Mer\u00e4) fu un antico popolo finnico che visse nelle regioni delle attuali citt\u00e0 russe di Rostov Velikij, Kostroma, Jaroslavl' e Vladimir. Fu una vecchia ed importante cultura, come si nota nei numerosi reperti archeologici in quelle aree.\nSi suppone che i Merja fossero un ramo del popolo Mari, poich\u00e9 \"Merja\" \u00e8 la trascrizione in lingua russa dello stesso nome esistente dei Maris \"\u041c\u00e4\u0440\u04f9 (M\u00e4r\u04db)\" occidentali. Tutta la toponimia dei Merja \u00e8 tradotta sulla base della lingua mari. Inoltre, la cronaca russa \"Kazanskaja Istorija\" menziona il \"popolo Cheremis (Mari)\" come aborigeni di Rostov.\nLa lingua merja fu una lingua finnica relazionata agli idiomi parlati da altre trib\u00f9 nella pi\u00f9 grande circostante regione, come i Mari, Mordvini, Meshchera e Vepsi.\nEssi sono menzionati dal VI secolo dall'erudito gotico Jordanes come \"Merens\" e pi\u00f9 tardi nelle cronache russe. Gli archeologi sovietici credevano che la capitale dei Merja fosse il sito di Sarskoe Gorodi\u0161\u010de a sud di Rostov. Furono poi assimilati dagli Slavi orientali. Tuttavia, la cultura dei Merja venne anche assimilata in quelle regioni che furono inizialmente abitate dai Merja. I boschi e le pietre sacre, adorate dai Merja, fecero parte delle tradizionali feste locali per molto pi\u00f9 lungo tempo dei simili luoghi sacri slavi nelle regioni occidentali dell'attuale Russia. Oggi, molti residenti della regione di Kostroma continuano a chiamarsi Merja.\nI residui attuali delle usanze dell'etnia Merja in alcune localit\u00e0 del Mar Nero formano la tematica di Silent Souls (\"Ovsjanki\") , un film russo del 2010"}
{"id": "2429988", "revid": "830939", "url": "https://it.wikipedia.org/wiki?curid=2429988", "title": "Albert Ingham", "text": "Svolse gli studi universitari a Cambridge a partire dal 1919, ottenendo poi il Ph.D. sotto la supervisione di John Littlewood. Insegn\u00f2 per quattro anni all'universit\u00e0 di Leeds, tornando poi a Cambridge. Fu eletto \"fellow\" della Royal Society nel 1945.\nIngham lavor\u00f2 nel campo della teoria analitica dei numeri, dimostrando alcuni risultati relativi alla distribuzione dei numeri primi e alla funzione zeta di Riemann. In particolare, migliorando un risultato di Guido Hoheisel, prov\u00f2 che, denotato con \"pn\" l'\"n\"-esimo numero primo, la disuguaglianza\nvale per \"n\" sufficientemente grande e, se si assume l'ipotesi di Lindel\u00f6f, per ogni \u03b5&gt;0 la disuguaglianza pi\u00f9 forte\nvale definitivamente. Nel 1926 prov\u00f2 la stima asintotica del quarto momento della funzione zeta di Riemann e cio\u00e8 che\nper \"T\" che tende all'infinito. Nel 1942 ide\u00f2 un metodo per confutare la congettura di P\u00f3lya, che fu poi utilizzato da Colin Haselgrove nel 1958 per dimostrare l'esistenza di un controesempio.\nIl suo libro \"On the distribution of prime numbers\", pubblicato nel 1932, \u00e8 considerato un classico."}
{"id": "2429989", "revid": "6923", "url": "https://it.wikipedia.org/wiki?curid=2429989", "title": "Agostino Inveges", "text": "Biografia.\nStorico saccense, fece i suoi primi studi presso i gesuiti, laureandosi in teologia e filosofia. Mor\u00ec a Palermo nell'aprile del1677 e fu sepolto nella Chiesa di Sant'Ignazio all'Olivella. Tra le sue opere, una storia della citt\u00e0 di Caccamo (\"La Cartagine siciliana\", 1651) e gli \"Annali della felice Citt\u00e0 di Palermo\" (Voll.3 editi a Palermo dal 1649 al 1651), la sua opera pi\u00f9 importante."}
{"id": "2429990", "revid": "1573940", "url": "https://it.wikipedia.org/wiki?curid=2429990", "title": "Chiesa di San Sebastiano (Guardia Sanframondi)", "text": "La chiesa di San Sebastiano \u00e8 un'architettura religiosa sita nel comune di Guardia Sanframondi.\nStoria.\nIn origine semplice cappella, nacque come luogo di preghiera dei membri della Confraternita di Santa Maria della Piet\u00e0. Il patronato era dell'Universitas sino al 1535 quando i confratelli l'abbandonarono ed i \"fabbricanti di suole\" se ne appropriarono.\nNel 1597 mons. Savino scrive che la chiesa era stata da poco rifatta e abbellita e che era stata restaurata un'antica tavola raffigurante san Sebastiano, che era posta sull'altare maggiore.\nUn ulteriore ampliamento avvenne nel 1640, quando venne sostituito il dipinto sull'altare maggiore.\nLa chiesa \u00e8 stata ricostruita a seguito del terremoto del 5 giugno 1688 nelle forme attuali.\nDescrizione.\nL'esterno, semplice e privo di decorazioni, contrasta con l'interno, sfarzosamente rococ\u00f2. \nL'unica navata ha quattro arcate per lati; nelle due mediane di ciascun lato sono siti gli altari della Fuga in Egitto, di san Michele, della Madonna della Neve e della Piet\u00e0, quest'ultimo in legno intagliato mentre gli altri e l'altare maggiore sono in marmi policromi intarsiati.\nNelle due arcate successive sono altri due dipinti raffiguranti san Girolamo e sant'Agnese.\nGli stucchi in tinta dorata sono stati eseguiti da Domenico Antonio Vaccaro nelle linee del rococ\u00f2 napoletano mentre la volta \u00e8 stata affrescata da Paolo De Matteis, allievo di Luca Giordano."}
{"id": "2429992", "revid": "290948", "url": "https://it.wikipedia.org/wiki?curid=2429992", "title": "Ossido di vanadio (V)", "text": ""}
{"id": "2429993", "revid": "212348", "url": "https://it.wikipedia.org/wiki?curid=2429993", "title": "Albert Edward Ingham", "text": ""}
{"id": "2429995", "revid": "13261", "url": "https://it.wikipedia.org/wiki?curid=2429995", "title": "Presidenza del Parlamento Europeo", "text": ""}
{"id": "2429997", "revid": "110157", "url": "https://it.wikipedia.org/wiki?curid=2429997", "title": "Fibre Channel switch", "text": "Un Fibre Channel switch \u00e8 un dispositivo utilizzato nelle Storage Area Network per interconnettere gli Host Bus Adapter (HBA) operanti in Fibre Channel alle unit\u00e0 di storage. Ha funzionalit\u00e0 simili a quelle in uno switch di rete ethernet ma opera sul protocollo Fibre Channel. Consente la creazione di Fibre Channel fabric che sono alla base della maggior parte delle attuali storage area network.\nLa fabric \u00e8 una rete di dispositivi Fibre Channel che permette una comunicazione molti a molti, l'identificazione dei dispositivi, la sicurezza e la ridondanza. I Fibre Channel switch implementano lo zoning per impedire il traffico non voluto fra i dispositivi e le HBA impedendo cos\u00ec, ad esempio, ad un server di accedere ad una risorsa di rete non dedicata a lui.\nUn Fibre Channel switch con almeno 128 porte normalmente viene chiamato Fibre Channel director anche se le funzionalit\u00e0 offerte sono le medesime offerte da uno switch pi\u00f9 piccolo.\nI principali produttori di Fibre Channel switch sono Brocade, Cisco e QLogic."}
{"id": "2429998", "revid": "767487", "url": "https://it.wikipedia.org/wiki?curid=2429998", "title": "Alan McGee", "text": "Insieme a Dick Green e Joe Foster nel 1983 fond\u00f2 la Creation Records, nome ispirato a quello della band degli anni sessanta The Creation, che McGee ammirava profondamente. McGee, Green e Foster erano, inoltre, membri della band Biff Bang Pow!, che traeva il nome da una canzone dei Creation."}
{"id": "2430012", "revid": "416175", "url": "https://it.wikipedia.org/wiki?curid=2430012", "title": "Grayven", "text": "Grayven \u00e8 una divinit\u00e0 immaginaria e un supercriminale pubblicato dalla DC Comics. Comparve per la prima volta in \"Green Lantern\" vol. 3 n. 74 (giugno 1996), fu creato da Ron Marz e Darryl Banks.\nBiografia del personaggio.\nGrayven \u00e8 il terzo figlio di Darkseid, nato da una madre sconosciuta, e fratello minore di Kalibak e Orion. Grayven guida una campagna di distruzione nel cosmo, decimando pianeti. Nel processo, riesce a eliminare i Darkstars, un corpo di polizia intergalattico, uccidendone numerosi membri. La sua campagna giunge a una fine sul pianeta Rann. Egli desidera un dispositivo di teletrasporto chiamato \"raggio Zeta\" (\"Zeta Beam\"), prodotto della scienza Ranniana, che fornisce un istantaneo trasporto su grande scala. Grayven intende utilizzarlo per trasportare le sue forze su Apokolips, annunciare la sua presenza a suo padre e quindi conquistare cos\u00ec il pianeta.\nMentre i rimanenti Darkstars combattono contro l'esercito di Grayven, la Lanterna Verde Kyle Rayner affronta Grayven stesso: grazie all'aiuto della ex Lanterna Verde ed ora Darkstar John Stewart, che riporter\u00e0 gravi ferite nella battaglia, Kyle riesce a teletrasportare Grayven fuori da Rann con un raggio Zeta. Mancando il loro leader, le sue truppe si ritirano\nSconosciuto a Stewart, Rayner ha per\u00f2 inavvertitamente teletrasportato Grayven troppo vicino al nucleo della Terra. Riuscendo ad uscire, cerca Rayner a New York, che riesce per\u00f2 ad avere la meglio sul suo nemico. Essendo in procinto di essere sconfitto dalla Lanterna Verde, Grayven riesce a fuggire con un teletrasportatore sperimentale, liberado se stesso, ma accidentalmente, scaraventando Rayner nel XXX secolo.\nImperiex.\nSuccessivamente, Grayven comparve durante la crisi Imperiex, come parte di un'alleanza aliena che incluse anche Maxima, Starfire, Adam Strange e Darkseid. Cercarono di eliminare Imperiex, un gigante cosmico che distruggeva interi sistemi solari. In \"Adventures of Superman\" n. 595 (ottobre 2001), Grayven si ritrov\u00f2 sotto l'influenza di Brainiac 13, una forza maggiore nella guerra ad Imperiex. Si confront\u00f2 quindi contro Superman e Darkseid sulla superficie di Aokolips. Fu sconfitto da Superman e quindi punito da Darkseid, che sentiva di dover fare il suo dovere in quanto Grayven, secondo lui, aveva disonorato se stesso. Poco dopo, Grayven fu bandito sulla Terra.\nUltima risata e Ion.\nDurante il suo periodo di esilio sulla Terra, Grayven fu infettato da una variante della tossina del Joker che gli caus\u00f2 una temporanea insanit\u00e0 mentale. Tent\u00f2 di esibirsi, per poi distruggerlo, in un cabaret. Kyle Rayner lo ferm\u00f2 di nuovo. Ricomparve poi in \"Ion: Guardian of the Universe\". Qui fu rivelato che fu lui a mandare Nero ed Effigy sulle tracce di Kyle Rayner. Grayven fu implicato anche in una cospirazione pi\u00f9 grande, e cio\u00e8 quella dei Sinestro Corps a causa della sua caccia ai Qwardiani evasi e della conoscenza della malattia della madre di Kyle Rayner. A quel punto, Rayner mise Grayven in uno stato di incoscienza.\nMorte dei Nuovi dei.\nDa l\u00ec, Grayven ricomparve in \"Five of a Kind: Thunder/Martian Manhunter\", lobotomizzato e quasi catatonico. Thunder e Martian Manhunter risanarono la sua mente e lo assistettero nella costruzione di un nuovo generatore di raggi zeta, che intendeva utilizzare per inviare il nuovo flagello sconosciuto dei Nuovi Dei nella sala del trono di Darkseid. Questo implic\u00f2 che Darkseid ed il killer si combatterono, con il risultato che i entrambi i modi, Grayven avrebbe vinto. Thunder e J'on ingannarono Grayven, per\u00f2; J'onn si mut\u00f2 in Black Racer, la nuova incarnazione della morte dei Nuovi Dei, che spinse Grayven ad utilizzare il raggio zeta su di s\u00e9 per darsi alla fuga. Momenti dopo essere giunto a destinazione, fu trovato ed ucciso dal killer che lui stesso aveva assoldato per uccidere Darkseid (che poi si rivel\u00f2 essere l'Uomo Infinito).\nPoteri e abilit\u00e0.\nGrayven possiede una forza smisurata ed una grande resistenza. In pi\u00f9, come Nuovo Dio, non pu\u00f2 morire di cause naturali. Il suo potere pi\u00f9 grande \u00e8 una forma limitata di effetti Omega utilizzati da suo padre, Darkseid. Il livello dei suoi poteri \u00e8 abbastanza alto da poter combattere facilmente contro la Lanterna Verde Kyle Rayner e i Darkstars, sebbene ancora non possa contro Superman."}
{"id": "2430013", "revid": "287204", "url": "https://it.wikipedia.org/wiki?curid=2430013", "title": "T13", "text": ""}
{"id": "2430016", "revid": "149587", "url": "https://it.wikipedia.org/wiki?curid=2430016", "title": "Ronchi (frazione)", "text": ""}
{"id": "2430020", "revid": "115461518", "url": "https://it.wikipedia.org/wiki?curid=2430020", "title": "Aurakles", "text": "Aurakles \u00e8 un personaggio dei fumetti creato da Len Wein e Jack Dillin nel 1972, pubblicato dalla DC Comics.\nOriginariamente nato come \"Oracle\", il personaggio \u00e8 tornato alla luce nella miniserie \"Sette Soldati della Vittoria\" (\"Mister Miracle\" n. 4) di Grant Morrison nel maggio 2006, che ha ampliato la sua storia rendendolo il \"supereroe originale\" e rinominandolo Aurakles.\nBiografia del personaggio.\nIl superessere noto come Aurakles \u00e8 stato creato sul pianeta Terra dai Nuovi Dei intorno al 40.000 a.C. ed \u00e8 generalmente considerato il \"supereroe originale\" da coloro che conoscono la sua reputazione. Ha la missione di \"portare ordine e senso dove regna l'incoerenza\". Opponendosi al male del suo tempo, combatte gli Sheeda e Neh-Buh-Loh. Ciononostante, gli Sheeda riescono ad imprigionarlo nelle loro prigioni d'ossa.\nAurakles riappare nei nostri tempi come \"Oracle\" (letteralmente l'Oracolo). Quando la Justice League of America e la Justice Society of America lavorano insieme per portare indietro i Sette Soldati della Vittoria persi nel tempo, invocano Oracle (in forma spirituale) come loro guida. Egli rifiuta di dar loro la risposta che cercano ma li aiuta a risolvere la questione."}
{"id": "2430021", "revid": "729019", "url": "https://it.wikipedia.org/wiki?curid=2430021", "title": "Orange Warsaw Open 2008", "text": "L'Orange Warsaw Open 2008 \u00e8 stato un torneo di tennis giocato sulla terra rossa.\n\u00c8 stata la 8\u00aa edizione del Orange Warsaw Open, \nche fa parte della categoria International Series nell'ambito dell'ATP Tour 2008. \nSi \u00e8 giocato al Warszawianka Courts a Varsavia in Polonia,dal 9 al 15 giugno 2008.\nCampioni.\nSingolare.\n Nikolaj Davydenko ha battuto in finale Tommy Robredo, 6\u20133, 6\u20133\nDoppio.\n Mariusz Fyrstenberg / Marcin Matkowski hanno battuto in finale Nikolaj Davydenko / Jurij \u0160\u010dukin, 6\u20130, 3\u20136, 10\u20134"}
{"id": "2430032", "revid": "767487", "url": "https://it.wikipedia.org/wiki?curid=2430032", "title": "Gli anni struggenti", "text": "Gli anni struggenti \u00e8 un film italiano del 1979 diretto da Vittorio Sindoni. Il film \u00e8 noto anche con il titolo alternativo \"Il concorrente\".\nTrama.\n1960. Il ventenne Saverio Bivona, figlio di un eminente pedagogo di Capo d'Orlando, parte per Roma per concorrere al posto di insegnante elementare insieme ad altri 8000 aspiranti. Il ragazzo \u00e8 sin da bambino assillato dagli insegnamenti del padre che ha come modello il pedagogo svizzero Johann Heinrich Pestalozzi, ma nell'albergo dove risiede fa la conoscenza di Andreina, un'altra candidata e se ne innamora a prima vista. Per Andreina \u00e8 lo stesso, e i due piuttosto che studiare, preferiscono andare in giro per la citt\u00e0. Trasferitisi ben presto nella medesima camera, i due giovani non dimenticano soltanto gli impegni di studio ma anche i rispettivi fidanzati: lui la siciliana Grazia che invano gli telefona e lei il veneto Remigio che a sua volta si affida invano al telefono.\nSaverio non si presenta all'esame, ma il padre, giunto dalla Sicilia, riesce a farglielo ripetere e lo costringe a ripresentarsi un anno dopo. Anche questa volta Saverio preferirebbe passeggiare con Andreina, ma non riesce a trovarla e allora decide di andare a fare l'esame dove manifesta la sua ribellione al dispotico padre in maniera eclatante facendo scena muta. Tornato a casa, senza dare spiegazioni, decide di andarsene via da casa e dal nucleo familiare e partire per un personale lungo viaggio di contestazione."}
{"id": "2430034", "revid": "216538", "url": "https://it.wikipedia.org/wiki?curid=2430034", "title": "Il concorrente", "text": ""}
{"id": "2430043", "revid": "6923", "url": "https://it.wikipedia.org/wiki?curid=2430043", "title": "Maximilian Harden", "text": "Biografia.\nUna volta terminato il suo percorso di formazione scolastico, esercit\u00f2 la professione di attore, realizzando quello che era sempre stato il suo sogno, cio\u00e8 entrare a far parte del mondo del teatro.\nProprio per le esibizioni sul palcoscenico ide\u00f2 lo pseudonimo di Maximilian Harden che non abbandon\u00f2 nemmeno quando cambi\u00f2 mestiere.\nNel 1878 si convert\u00ec alla fede protestante e sei anni dopo incominci\u00f2 ad esercitare l'attivit\u00e0 di giornalista e di critico teatrale, oltre a pubblicare saggi politici in svariati giornali liberali, quali il \"Berliner Tageblatt\".\nNel 1892 fond\u00f2, a Berlino, il giornale \"Die Zukunft\" (Il Futuro), che diresse fino al 1922.\nHarden si dimostr\u00f2 un intellettuale coraggioso e polemico, e attraverso le pagine della sua testata si occup\u00f2 di tematiche sociali e politiche di grande attualit\u00e0, tra le quali, una delle pi\u00f9 importanti fu l'analisi, inizialmente critica della linea politica imperiale del Kaiser Guglielmo II e delle sue variazioni avvenute dopo la fine dell'egemonia di Bismarck.\nEffettu\u00f2 lunghe ed accurate indagini riguardanti l'ambiente imperiale e il gruppo di potenti che, per difendere i propri interessi, tendeva ad influenzare le scelte della cancelleria. Gli articoli di denuncia scritti da Harden, gli procurarono noie giudiziarie, come le accuse di diffamazione lanciate dal generale Kuno von Moltke, dalle quali usc\u00ec sempre assolto.\nPer\u00f2 dal 1914 la sua posizione politica and\u00f2, temporaneamente, verso la destra fino ad approvare l'invasione tedesca del Belgio.\nDopo la fine della prima guerra mondiale, invece, sostenne la necessit\u00e0 dell'instaurazione di uno stato democratico, preferibilmente governato da un centro-sinistra di tipo socialdemocratico, con tendenze pacifiste,\n ed antiespansioniste. Appoggi\u00f2 la Repubblica di Weimar.\nAgli inizi degli anni venti la sua attivit\u00e0 giornalistica gli attir\u00f2 le ire degli estremisti di destra, degli antisemiti e dei nazionalisti, fino al punto, il 3 luglio 1922, di subire un attentato. Il tribunale tedesco stabil\u00ec che gli scritti di Harden avevano causato un'aggressione fisica da parte di due uomini, Weichardt e Grenz, appartenenti ai Freikorps: essi furono processati e condannati rispettivamente a 2 anni e 5 mesi e a 4 anni.\nQuando, nel 1923, a causa della crisi economica che si era abbattuta sulla Germania, cess\u00f2 la sua attivit\u00e0 editoriale e si trasfer\u00ec a Montana in Svizzera, intensific\u00f2 il suo impegno nella saggistica, nel teatro e nella letteratura, ispirandosi a Ibsen, a Tolstoj e al Naturalismo.\nNel 1927 Harden mor\u00ec in Svizzera, ma la sua tomba si trova a Berlino."}
{"id": "2430045", "revid": "439868", "url": "https://it.wikipedia.org/wiki?curid=2430045", "title": "Tornquist", "text": "Tornquist \u00e8 una citt\u00e0 dell'Argentina, capoluogo del \"partido\" omonimo.\nGeografia fisica.\nClima.\nIl clima di Tornquist si presenta come temperato con caratteristiche transitorie tipiche della montagna, con inverni freddi ed estati con calde giornate e notti fresche.\nLa temperatura media annuale si assesta intorno ai 14 \u00b0C: quella invernale \u00e8 pari a 7 \u00b0C circa, mentre quella estiva \u00e8 pari a 24 \u00b0C circa.\nLa media delle precipitazioni annuali oscilla tra i 600 ed i 700 millimetri.\nStoria.\nNell'anno 1886 l'economista Ernesto Tornquist fond\u00f2 una colonia per permettere lo sviluppo delle piantagioni di zucchero e dell'allevamento. Il primo insediamento venne costruito nei pressi del fiume Chico e della ferrovia. La colonia venne abitata da emigrati tedeschi e Tedeschi del Volga.\nIl 4 novembre 1910 la citt\u00e0 venne ufficialmente denominata come il suo fondatore."}
{"id": "2430054", "revid": "599013", "url": "https://it.wikipedia.org/wiki?curid=2430054", "title": "Villa La Decina", "text": "Villa La Decina \u00e8 una delle pi\u00f9 rilevanti ville storiche di Napoli\nStoria.\nLa struttura, trae la propria denominazione, dalla quercia soprannominata \"decina\" o \"regina\", che era presente nel suo vasto giardino, o meglio, boschetto. Venne costruita nella prima met\u00e0 del XVIII secolo e rappresenta, assieme all'Eremo dei Camaldoli e all'antico nucleo colonico dei marchesi Verusio, l'unica testimonianza riconducibile a questo periodo, dell'intera zona.\nNell'Ottocento, la riscontriamo propriet\u00e0 del pittore Camillo Guerra e, tutt'oggi, appartiene all'omonima famiglia. L'artista, le diede un'originale impronta eclettica, risalente al primo Novecento, tutt'oggi ben visibile.\nLa struttura.\nL'edificio, progettato da Dante Tassotti, si presenta con un forte aspetto rurale, a struttura doppia e con torre caratterizzata da archetti pensili, soluzione d'angolo con balcone e portale catalano. Al suo fianco, l'altro corpo di fabbrica, \u00e8 contraddistinto da archi ellittici con sovrastante porticato. La struttura \u00e8 stata costruita perlopi\u00f9 in tufo, poich\u00e9 vi si riscontrano anche alcune parti in piperno. Oggi la vasta struttura \u00e8 in stato di abbandono.\nLa struttura \u00e8 tutelata direttamente dalla Soprintendenza per i Beni Ambientali e Architettonici di Napoli e Provincia, con la seguente motivazione:\n\"Trattasi di antico edificio, la cui veste attuale, pur conservando caratteri tradizionali, rappresenta un significativo riferimento per l'architettura napoletana degli inizi del secolo XX e per l'evoluzione culturale della produzione architettonica dell'autore (Ing. Camillo Guerra). Parte integrante dell'edificio \u00e8 l'adiacente piccolo parco, caratterizzato dalla presenza di alberi di alto fusto, fra le essenze tipiche della zona\"."}
{"id": "2430057", "revid": "1305772", "url": "https://it.wikipedia.org/wiki?curid=2430057", "title": "ARA Veinticinco de Mayo", "text": ""}
{"id": "2430059", "revid": "767487", "url": "https://it.wikipedia.org/wiki?curid=2430059", "title": "V\u00e9se", "text": "V\u00e9se \u00e8 un comune dell'Ungheria di 818 abitanti (dati 2001) situato nella provincia di Somogy, nell'Ungheria centro-occidentale."}
{"id": "2430060", "revid": "125816180", "url": "https://it.wikipedia.org/wiki?curid=2430060", "title": "Ikki Kajiwara", "text": "\u00c8 noto anche come , altro pseudonimo col quale firm\u00f2 il manga \"Rocky Joe\".\nCome guest star doppi\u00f2 nel film \"Lupin III - La pietra della saggezza\" del 1978, il segretario generale.\nBiografia.\nIkki kajiwara \u00e8 un\nStile.\nLo stile di Ikki Kajiwara \u00e8 estremamente peculiare e, quindi, facilmente riconoscibile. I suoi manga mantengono caratteristiche simili cos\u00ec riassumibili:"}
{"id": "2430061", "revid": "1748167", "url": "https://it.wikipedia.org/wiki?curid=2430061", "title": "Episodi di Static Shock", "text": "Lista di episodi di \"Static Shock\"."}
{"id": "2430062", "revid": "729019", "url": "https://it.wikipedia.org/wiki?curid=2430062", "title": "V\u00e1rda", "text": "V\u00e1rda \u00e8 un comune dell'Ungheria di 557 abitanti (dati 2001) situato nella provincia di Somogy, nell'Ungheria centro-occidentale."}
{"id": "2430063", "revid": "547034", "url": "https://it.wikipedia.org/wiki?curid=2430063", "title": "Amaele Abbiati", "text": "Biografia.\nNato a Milano nel 1925, \u00e8 sempre vissuto ad Alessandria, dove, nel 1943, si diplom\u00f2 prima presso l'istituto magistrale e, successivamente, presso il locale liceo scientifico. Durante la seconda guerra mondiale fu partigiano appartenente al \"Gruppo di Azione Patriottica\" (GAP). Nel 1952 si laure\u00f2 in lingue e letterature straniere presso l'Universit\u00e0 di Torino; vinto il concorso, fu insegnante al liceo scientifico di Chiavari e alla ragioneria di Alessandria. Eletto sindaco nel 1964, sospese l'attivit\u00e0 scolastica quando fu nominato deputato al parlamento italiano.\nPer la prima volta dal dopoguerra fu varato un piano quadriennale con provvedimenti selezionati in modo tale da promuovere lo sviluppo economico, sociale e demografico della citt\u00e0. Esigenza primaria fu quella di richiamare insediamenti industriali provenienti anche dall'estero; si ottenne che la Fiat costruisse una filiale sul terreno da essa acquistato tempo prima, dando lavoro a 250 operai. Circa lavoratori furono poi assunti dall'industria Michelin insediatasi nella zona attrezzata di Spinetta.\nFu ricostruito il teatro municipale distrutto nel 1944 dai bombardamenti, fu realizzata la scuola media A. Vochieri e, nel settore assistenziale, fu ultimata la nuova casa di soggiorno per anziani, capace di ospitare 350 persone.\nPer diretto interessamento del sindaco Abbiati fu possibile realizzare, presso il liceo musicale successivamente divenuto conservatorio, la prima edizione del concorso internazionale di chitarra classica, grazie alla competenza musicale del dott. Michele Pittaluga, nominato dalla giunta presidente del conservatorio.\nEletto deputato nel 1968, fu vicepresidente della Commissione di Vigilanza Rai e Capo Delegazione per missioni governative in Giappone e Nuova Zelanda."}
{"id": "2430065", "revid": "729019", "url": "https://it.wikipedia.org/wiki?curid=2430065", "title": "Var\u00e1szl\u00f3", "text": "Var\u00e1szl\u00f3 \u00e8 un comune dell'Ungheria di 181 abitanti (dati 2001) situato nella provincia di Somogy, nell'Ungheria centro-occidentale."}
{"id": "2430067", "revid": "2091899", "url": "https://it.wikipedia.org/wiki?curid=2430067", "title": "Antonio Valente", "text": "Biografia.\nNapoletano d'adozione, stando alla prefazione di Fra' Alberto Mazza al suo \"Intavolatura de cimbalo\" del 1576, egli era cieco fin dalla prima infanzia. Fu organista a Napoli in Sant\u2019Angelo a Nilo dal 1565 fino al 1580, raddoppiando il suo stipendio durante questo lasso di tempo.\nLa sua opera \"Intavolatura de cimbalo\" \u00e8 scritta in una variante poco usata delle intavolature di tastiera simile a quella di Antonio de Cabez\u00f3n: con i numeri da 1 a 23 vengono indicati i tasti e una croce su un numero significa che deve essere alzata di un semitono. Nel libro Valente si augura che gli studenti in tal modo possano scoprire \"nuovi modi per acquisire facilit\u00e0 nel suonare lo stromento\".\nLa pi\u00f9 antica Fantasia che si conosca per strumento a tastiera si trova nell\"'Intavolatura da cimbalo\" di Antonio Valente; due dei Versi per organo di Valente sono ricercare imitativi, mentre un terzo assomiglia a una toccata.\nValente viene citato insieme a vari compositori italiani (Luzzasco Luzzaschi, Cavaccio, Diruta, Cima, Fattorini e Palestrina) tra coloro che hanno fatto evolvere forme quali ricercare e toccata nella seconda met\u00e0 del 500, attraverso un senso spiccato della struttura e una tecnica dell'imitazione tematica (contrappunto) molto sviluppata.\nL\"'Intavolatura\" contiene esempi di quasi tutte le forme per tastiera del tempo. La fantasia \u00e8 suddivisa in una sezione melodica libera e in una contrappuntistica, una caratteristica condivisa dalle toccate di Trabaci e dal successivo preludio e fuga. I sei ricercari, tranne il secondo, contengono soggetti multipli e la loro intavolatura mostra diversi passaggi melodici accompagnati con accordi, tipici della musica per liuto del 500. Le prime 2 versioni della chanson \"Sortez mes pleurs\" di Philippe de Monte (\u2018Sortemeplus\u2019 in Valente), chiamate 'con alcuni fioretti', contengono solo occasionalmente trilli e gruppetti (la doppia appoggiatura), mentre la terza versione, chiamata 'disminuita', mostra un uso quasi continuo della diminuzione (in senso di abbellimenti, da non confondere con omonimo procedimento ritmico). Le danze sono tutte Gagliarde (danza di origine franco-italiana, di carattere vivace, metro ternario, dal 1600 ca. controdanza di corte della pavana), a prescindere dal titolo; Valente vi impiega triadi parallele, tipiche del gusto popolare. La scrittura contrappuntistica presente in \"Versi spirituali\" del 1580 mostra una chiara evoluzione rispetto ai primi libri. I versi erano scritti per essere usati in tutti i servizi religiosi, e non come spesso accadeva per il solo Ufficio monastico; essi non impiegano la formula della nota di recita (tipica della salmodia dal V secolo in poi): sono dunque i primi pervenuti che non utilizzano questa formula, e precedono anche quelli di Giovanni Maria Trabaci.\nCollegamenti esterni.\nSpartiti dei \"Versi spirituali sopra tutte le note\""}
{"id": "2430068", "revid": "12405", "url": "https://it.wikipedia.org/wiki?curid=2430068", "title": "Irke\u0161tam", "text": ""}
{"id": "2430072", "revid": "422900", "url": "https://it.wikipedia.org/wiki?curid=2430072", "title": "The Charlie Brown and Snoopy Show", "text": ""}
{"id": "2430073", "revid": "300067", "url": "https://it.wikipedia.org/wiki?curid=2430073", "title": "Nathan Peavy", "text": ""}
{"id": "2430080", "revid": "767487", "url": "https://it.wikipedia.org/wiki?curid=2430080", "title": "Steven Esterkamp", "text": ""}
{"id": "2430081", "revid": "479409", "url": "https://it.wikipedia.org/wiki?curid=2430081", "title": "ETR 610", "text": ""}
{"id": "2430083", "revid": "125935", "url": "https://it.wikipedia.org/wiki?curid=2430083", "title": "Intracoastal Waterway", "text": "L'Intracoastal Waterway \u00e8 un canale navigabile della costa sud-orientale degli Stati Uniti lungo 4.800\u00a0km tra l'Oceano Atlantico e le coste del Golfo del Messico. Parte di questo canale \u00e8 composto da insenature naturali, foci di fiumi, baie, altre sezioni sono di origine antropica. Consente la navigazione lungo il suo percorso senza molti dei rischi di navigazione presenti in mare aperto.\nLa via navigabile \u00e8 compresa tra la costa orientale, tra il fiume Manasquan nel New Jersey, a Brownsville in Texas. La navigabilit\u00e0 \u00e8 gratuita, ma gli utenti commerciali pagano una tassa sul carburante che viene utilizzato per opere di manutenzione e miglioria.\nLa creazione dell'Intracoastal Waterway \u00e8 stata autorizzata dal Congresso degli Stati Uniti nel 1919. La via navigabile si compone di due segmenti non contigui: Gulf Intracoastal Waterway, che si estende da Brownsville in Texas a Carrabelle in Florida, e l'Atlantic Intracoastal Waterway, che si estende da Key West, in Florida, a Norfolk in Virginia. Ulteriori canali e baie navigabili si estendono verso Boston in Massachusetts."}
{"id": "2430087", "revid": "287204", "url": "https://it.wikipedia.org/wiki?curid=2430087", "title": "Societ\u00e0 Sportiva Calcio Palermo 1975-1976", "text": "Questa voce raccoglie le informazioni riguardanti la Societ\u00e0 Sportiva Calcio Palermo nelle competizioni ufficiali della stagione 1975-1976.\nStagione.\nAl terzo anno consecutivo in Serie B, il Palermo arriva nelle zone di met\u00e0 classifica, grazie soprattutto ad un girone di ritorno di alto livello, con in panchina l'ex giocatore Antonio De Bellis subentrato a Benigno De Grandi. In Coppa Italia la squadra viene eliminata nella prima fase dopo un pareggio e tre sconfitte.\nRosa.\nPresidente: Renzo Barbera\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2430088", "revid": "1543377", "url": "https://it.wikipedia.org/wiki?curid=2430088", "title": "Ordina Open 2008", "text": "L'Ordina Open 2008 \u00e8 stato un torneo di tennis giocato sull'erba. \n\u00c8 stata la 19\u00aa edizione del Ordina Open, che fa parte della categoria International Series nell'ambito dell'ATP Tour 2008,\ne della Tier III nell'ambito del WTA Tour 2008.\nSia il torneo maschile che quello femminile si sono giocati al Autotron park di Rosmalen, vicino 's-Hertogenbosch nei Paesi Bassi,\ndal 15 al 21 giugno 2008.\nCampioni.\nSingolare maschile.\n David Ferrer ha battuto in finale Marc Gicquel, 6\u20134, 6\u20132\nSingolare femminile.\n Tamarine Tanasugarn ha battuto in finale Dinara Safina, 7\u20135, 6\u20133\nDoppio maschile.\n Mario An\u010di\u0107 / J\u00fcrgen Melzer hanno battuto in finale Mahesh Bhupathi / Leander Paes, 7\u20136(5), 6\u20133\nDoppio femminile.\n Marina Erakovi\u0107 / Micha\u00eblla Krajicek hanno battuto in finale L\u012bga Dekmeijere / Angelique Kerber, 6\u20133, 6\u20132"}
{"id": "2430095", "revid": "1305772", "url": "https://it.wikipedia.org/wiki?curid=2430095", "title": "Giardini pubblici", "text": "I giardini pubblici sono una categoria di giardini di propriet\u00e0 pubblica, solitamente municipale."}
{"id": "2430099", "revid": "1652635", "url": "https://it.wikipedia.org/wiki?curid=2430099", "title": "Il barone rampante", "text": "Il barone rampante \u00e8 un romanzo di Italo Calvino scritto nel 1957, secondo capitolo della trilogia araldica \"I nostri antenati\", formata inoltre da \"Il visconte dimezzato\" (1952) e \"Il cavaliere inesistente\" (1959).\nL'ispirazione per il protagonista del romanzo proviene dal giardiniere e botanico Libereso Guglielmi, grande amico di Calvino, mentre la trama deriva da un racconto che l'autore ascolt\u00f2 da Salvatore Scarpitta una sera del 1950 all'Osteria Fratelli Menghi in Via Flaminia 57 a Roma.\nTrama.\nLa storia \u00e8 ambientata nel Settecento ed \u00e8 narrata da Biagio, fratello minore del protagonista, Cosimo Piovasco di Rond\u00f2. Il giovane, rampollo di una famiglia nobile ligure di Ombrosa, all\u2019et\u00e0 di dodici anni, in seguito a un litigio con i genitori per un piatto di lumache, si arrampica su un albero del giardino di casa dichiarando di non volerne pi\u00f9 discendere per il resto della vita. Cosimo dimostra ben presto che il suo non \u00e8 solo un capriccio, spostandosi solo attraverso boschi e foreste e costruendosi a poco a poco una dimensione quotidiana anche sugli alberi. \nIl protagonista conosce Viola, una ragazzina di cui si innamora, figlia di nobili anche lei, trova un fedele amico nel cane Ottimo Massimo (di cui si scoprir\u00e0 che una volta apparteneva a Viola e che si chiamava Turcaret) e diventa popolare presso gli abitanti delle terre dei Rond\u00f2. Lo stile di vita di Cosimo si trasforma in un percorso di formazione e maturazione: egli conosce i ragazzini popolani, fa amicizia col bandito Gian de' Brughi (che morir\u00e0 impiccato), studia la filosofia, arrivando a conoscere Voltaire per lettera, guida un attacco contro i pirati turchi, aiuta dei nobili spagnoli, i quali vivono anch'essi sugli alberi in una citt\u00e0 chiamata Olivabassa, e forma una squadra di vigili del fuoco per prevenire gli incendi boschivi. \nIl ritorno di Viola dal collegio fa avere a Cosimo una gioia immensa, ma temporanea a causa delle gelosie tra il protagonista e l\u2019amata, che alla fine sposer\u00e0 un nobile inglese e abbandoner\u00e0 Cosimo. Nel frattempo anche ad Ombrosa si sente parlare della Rivoluzione francese e dell'esperienza travolgente di Napoleone Bonaparte: Cosimo, dopo tentativi di sollevare la popolazione locale, incontra il generale, rimanendone per\u00f2 deluso. Anziano e provato dagli anni sugli alberi, Cosimo non si arrende e non scende a terra, rispettando fino all\u2019ultimo la propria promessa. Al passaggio di una mongolfiera, si aggrappa all'ancora e scompare all'orizzonte infine gettandosi in mare.\nAmbientazione.\nLa narrazione attraversa tutto il periodo della Rivoluzione francese iniziando nel ventennio immediatamente precedente e concludendosi in piena Restaurazione. La storia inizia il 15 giugno 1767, quando Cosimo ha 12 anni, e finisce con la scomparsa di Cosimo durante l'inverno a 65 anni, nel 1820.\nRiconoscimenti.\nNel 1957 il libro ricevette il Premio Viareggio di Narrativa, ex aequo con \"L'uomo d'oro\" di Arturo Tofanelli e \"Valentino\" di Natalia Ginzburg."}
{"id": "2430101", "revid": "767487", "url": "https://it.wikipedia.org/wiki?curid=2430101", "title": "Novas", "text": "Novas \u00e8 il plurale femminile sostantivato dell'aggettivo \"nou\" e significa \"notizie\" quindi \"racconti di fatti nuovi\". \u00c8 il precedente lessicale del termine \"novella\".\nLe \"novas\" sono racconti brevi, risalenti alla fine del 1100, in ottosillabi e con rima baciata. Delle raccolte di \"novas\" ci sono pervenuti solo quattro testi: tre sono stati scritti da Raimon Vidal di Besal\u00f9 (\"Abril issia\"; \"Castiagilos\"; \"Judici d'Amor\", meglio nota come \"So fo el temps qu'om era jais\") e uno di Arnaut de Carcasses (\"Novas del papagai\").\nLe caratteristiche delle \"novas\" sono: "}
{"id": "2430103", "revid": "599013", "url": "https://it.wikipedia.org/wiki?curid=2430103", "title": "Lavelle Felton", "text": "Carriera.\nUscito dalla Louisiana Tech University, si trasferisce in Europa militando per due anni in Turchia, con la maglia del Kolej. Si sposta poi prima in Grecia, dove gioca 14 partite con l'\u012arakl\u012bs Salonicco, e poi in Francia dove ne gioca 13 con l'ASVEL Villeurbanne. Si accasa poi all'AEK Atene per una porzione di stagione, salvo approdare in Germania prima allo Science City Jena e in seguito al Paderborn Baskets.\nMorte.\nLa notte del 12 agosto 2009 Felton fu raggiunto al cranio da un colpo d'arma da fuoco, mentre si allontanava da una pompa di benzina. Mor\u00ec pochi giorni dopo al Froedtert Memorial Lutheran Hospital di Milwaukee. I motivi dell'accaduto sono rimasti ignoti."}
{"id": "2430105", "revid": "767487", "url": "https://it.wikipedia.org/wiki?curid=2430105", "title": "Ensenhamen", "text": "L'ensenhamen (, \"insegnamento\" o \"istruzione\", in catalano \"ensenyament\", \"enseignement\") \u00e8 un componimento medievale in versi (senari o ottosillabi) a rima baciata, indirizzato a giullari, damigelle, scudieri od altro, con lo scopo di insegnare a questi soggetti le regole della societ\u00e0. Si pu\u00f2 considerare l'antenato del galateo.\nI testi di questo genere presentano quasi sempre una struttura dialogica in cui \u00e8 rappresentata la conversazione fra un discepolo e un maestro.\nCome genere della letteratura occitana, i suoi limiti sono stati materia di dibattito fin da quando venne ad essere definito per la prima volta nel XIX secolo. Il termine \"ensenhamen\" ha diverse varianti ortografiche nell'antico occitano: \"ensenhamenz\", \"ensenhamens\", \"essenhamen\", \"ensegnamen\", \"enseinhamen\" e \"enseignmens\".\nL\"'ensenhamen\" ha i suoi propri sottogeneri, come la \"letteratura comportamentale\" che raccontava alle nobildonne il modo appropriato di comportarsi e lo \"specchio di pr\u00ecncipi\" che raccontava ai nobili come essere cavallereschi. Accanto a questi c'erano altri tipi che definivano e incoraggiavano l'amore e il comportamento cortese, altri che trattavano argomenti mondani quali le \"maniere a tavola\" e le questioni sull'etica sessuale.\nIl primo \"ensenhamen\" attestato, l'\"Ensenhamen de la donsela\" (\"Insegnamento della donzella\"), fu scritto intorno al 1155 da Garin lo Brun. Intorno al 1170 Arnaut Guilhem de Marsan compose l'\"Ensenhamen del cavaier\" (\"Insegnamento del cavaliere\") per un auditorio di guerrieri. Un decennio dopo o successivamente Arnaut de Mareuil scrisse un lungo \"ensenhamen\" di stampo classico sulla \"cortesia\". Nel 1220-30 o 1230-40 la materia di onore venne trattata dal trovatore italiano Sordello nel suo \"Ensenhamen d'onor\" e da Uc de Saint Circ in un'opera dal titolo simile. Nel tardo XIII secolo il catalano Cerver\u00ed de Girona scrisse un \"ensenhamen\" di proverbi composto di 1197 quartine per suo figlio. Successivamente, un altro trovatore catalano, Amanieu de Sescars, compose due \"ensenhamens\": l'\"Ensenhamen del scudier\" (\"insegnamento dello scudiero\") dove viene prescritto l'ideale comportamento cavalleresco e l\"'Ensenhamen de la donsela\" (\"l'insegnamento della donzella\") dove si raccomanda il comportamento rispettabile per le giovani donne. Daude de Pradas scrisse un \"ensenhamen\" sulle quattro virt\u00f9 cardinali e Peire Lunel \"L'essenhamen del guarso\" nel 1326, l'ultimo esempio di questo genere. Contribuirono al genere anche At de Mons e Raimon Vidal.\nCi sono anche \"ensenhamens\" ironici atti a satireggiare i giullari, come per esempio il \"Fadet juglar\" di Guiraut de Calanso e quelli ben noti di Bertran de Paris e Guiraut de Cabreira (\"Cabra joglar\")."}
{"id": "2430126", "revid": "155634", "url": "https://it.wikipedia.org/wiki?curid=2430126", "title": "Torneo di Wimbledon 2009 - Doppio maschile", "text": "Daniel Nestor e Nenad Zimonji\u0107 erano i detentori del titolo e l'hanno riconfermato battendo i gemelli Bob e Mike Bryan 7-67 63-7 7-63 6-3"}
{"id": "2430134", "revid": "287204", "url": "https://it.wikipedia.org/wiki?curid=2430134", "title": "Zdzislaw Filipkiewicz", "text": ""}
{"id": "2430138", "revid": "123436563", "url": "https://it.wikipedia.org/wiki?curid=2430138", "title": "Villa La Riccia", "text": "Villa La Riccia (in origine Villa Miradois) \u00e8 una delle ville storiche di Napoli, sita nella zona di Capodimonte.\nL'edificio fu costruito sulla collina dal marchese Miradois reggente della Gran Corte della Vicaria, che promosse la sua edificazione nel Cinquecento. \nLa famiglia edific\u00f2 pure, come d'uso all'epoca, un importante palazzo nobiliare all'interno delle mura, oggi contrassegnato dal civ. 152 di via Duomo (Palazzo Miradois).\nUna tradizione, definitivamente accantonata, voleva che la denominazione della Villa derivasse semplicemente dall'espressione spagnola \"mira-todos\", riconducibile ad una visuale panoramica a tutto tondo. Sub\u00ec vari passaggi di propriet\u00e0 e fu acquistata infine dal principe di Capua della Riccia, proprietario che trasform\u00f2 cos\u00ec radicalmente l'edificio da imporre come principale la sua seconda denominazione.\nNel 1812, sulla collina ove sorge la struttura in questione, venne eretto l'Osservatorio Astronomico e la palazzina neoclassica della Specola. L'antico casino, con terrazza panoramica, a pianta rettangolare a due piani e adiacente alla struttura borbonica, venne rifatto anch'esso secondo dettami neoclassici; nel corso del tempo ha ospitato dapprima le abitazioni degli astronomi e poi degli uffici."}
{"id": "2430140", "revid": "310175", "url": "https://it.wikipedia.org/wiki?curid=2430140", "title": "Wild arms", "text": ""}
{"id": "2430143", "revid": "767487", "url": "https://it.wikipedia.org/wiki?curid=2430143", "title": "L'insaziabile", "text": "L'insaziabile (\"Ravenous\") \u00e8 un film del 1999 diretto da Antonia Bird, ispirato agli episodi di cannibalismo che si verificarono nella seconda met\u00e0 dell'Ottocento durante le spedizioni dei pionieri americani dirette in California.\nLe vicende in questione riguardano infatti la fallita spedizione Donner e i delitti di Alfred Packer la cui storia ha offerto spunto ad altri film quali \"The Legend of Alfred Packer\" (1980), \"Cannibal! The Musical\" (1996) e \"\" (2005).\nTrama.\nA met\u00e0 del XIX secolo, durante la guerra fra Stati Uniti e Messico, John Boyd, un giovane capitano non propriamente coraggioso, viene trasferito in un fortino tra le gelide colline della Sierra Nevada, abitato da uno strampalato gruppetto di soldati. Una notte giunge al forte, quasi assiderato, un uomo di nome Colqhoun, il quale inizia a raccontare una terribile storia. Avventuratosi con altre cinque persone sulla via dell'oro e rimasti bloccati da una tempesta di neve in una grotta per l'inverno, i sei si danno al cannibalismo tra di loro per sopravvivere. Colqhoun fugge e giunge al forte, dove i soldati si sentono obbligati a raggiungere i presunti sopravvissuti alla strage. Gli indiani presenti nel forte lo associano alla figura del Weendigo della mitologia autoctona, un essere che si nutre di carne umana per carpire dalle sue vittime la forza che avevano in vita.\nGiunti sul posto si scopre che in realt\u00e0 \u00e8 stato Colqhoun a divorare tutti i suoi compagni, spingendo i soldati in una trappola in modo da imprigionarli e divorarli. Sfuggono alla trappola Boyd e Reich, che precipitano in una scarpata. Reich rimane ucciso, e Boyd, bloccato da una frattura esposta alla gamba, lo divora a sua volta per sopravvivere. Tornato al campo, una volta guarito e tacendo del suo atto di cannibalismo, racconta ai superiori l'accaduto. Non creduto ed emarginato poich\u00e9 ritenuto folle, rimane di sasso all'arrivo del colonnello Ives, giunto per sostituire il precedente comandante in carica, Hart, ucciso da Colqhoun. Ives non \u00e8 difatti che Colqhoun stesso, sebbene Boyd non riesca a provarlo.\nLentamente muoiono gli occupanti del campo. Si scopre che Hart \u00e8 ancora vivo e a sua volta \u00e8 divenuto cannibale, spinto da Ives che gli ha rivelato gli effetti benefici della carne umana nell'organismo: essa guarisce le malattie e rafforza chi se ne nutre, proprio come nella leggenda del Weendigo. Ives, spalleggiato da Hart, tenta di convincere Boyd a formare un trio di cannibali, ma quest'ultimo non vuole piegarsi all'atrocit\u00e0 e, sotto le preghiere di Hart stesso, in preda ai rimorsi di coscienza per aver divorato i suoi compagni, lo uccide, fino alla lotta finale con Ives, nella quale rimangono uccisi entrambi."}
{"id": "2430150", "revid": "287204", "url": "https://it.wikipedia.org/wiki?curid=2430150", "title": "Andrzej Plucinski", "text": ""}
{"id": "2430155", "revid": "287204", "url": "https://it.wikipedia.org/wiki?curid=2430155", "title": "Zenon Rozycki", "text": ""}
{"id": "2430158", "revid": "24805841", "url": "https://it.wikipedia.org/wiki?curid=2430158", "title": "Ruby-Spears Enterprises", "text": ""}
{"id": "2430159", "revid": "24805854", "url": "https://it.wikipedia.org/wiki?curid=2430159", "title": "Ruby Spears", "text": ""}
{"id": "2430160", "revid": "287204", "url": "https://it.wikipedia.org/wiki?curid=2430160", "title": "Raul Fernandez", "text": ""}
{"id": "2430162", "revid": "174925", "url": "https://it.wikipedia.org/wiki?curid=2430162", "title": "San Francesco Fogola", "text": ""}
{"id": "2430163", "revid": "287204", "url": "https://it.wikipedia.org/wiki?curid=2430163", "title": "\u1e24awza", "text": "Una \u1e25awza (hauza, howza, howza) (arabo e persiano \u062d\u0648\u0632\u0629 ), o pi\u00f9 estesamente, \u1e25awza \u02bfilmiyya (\u062d\u0648\u0632\u0629 \u0639\u0644\u0645\u06cc\u0629 \"sede del sapere\"), \u00e8 un seminario religioso sciita duodecimano. Il termine ha varie accezioni: pu\u00f2 designare un solo seminario oppure l'insieme dei seminari di un luogo, pi\u00f9 specificatamente di una citt\u00e0.\nUna \"\u1e25awza\" \u00e8 formata da diversi insegnanti che hanno raggiunto il grado di Ayatollah e di Grande Ayatollah, o di marja' al-taqlid).\nLa prima \"\u1e25awza\" \u00e8 stata fondata a Najaf nel 1056. La \"\u1e25awza\" di Qom si \u00e8 sviluppata in seguito, grazie al sostegno del regime safavide.\nLe due principali \"\u1e25awz\u0101t\" sono collocate a Najaf, in Iraq, e a Qom, in Iran. La \"\u1e25azwa\" di Kerbala, in Iraq, ha conteso la sua popolarit\u00e0 con le due gi\u00e0 citate istituzioni all'inizio del XX secolo ma, dopo la presa di potere di Saddam Hussein nell'ultimo quarto del XX secolo, \u00e8 stata contrastata duramente col regime ba'thista e i suoi appartenenti sono stati giustiziati o hanno dovuto lasciare il Paese. Di grande prestigio gode anche la \"\u1e25awza\" siriana di Sayyida Zaynab, a Damasco.\nGli studenti di una \"\u1e25awza\" seguono corsi di fiqh, kal\u0101m, \u1e25ad\u012bth, tafs\u012br, filosofia e letteratura. Numerosi livelli di studio sono possibili: il pi\u00f9 alto diploma \u00e8 chiamato \"ijtih\u0101d\" (chi si diploma acquisisce cio\u00e8 il diritto al titolo di \"mujtahid\"). Ci\u00f2 significa che lo studente \u00e8 diventato autonomo nella comprensione dei testi dell'Islam e pu\u00f2 emanare giudizi suoi propri (\"fatw\u0101\")."}
{"id": "2430166", "revid": "174925", "url": "https://it.wikipedia.org/wiki?curid=2430166", "title": "San Francesco Fogolla", "text": ""}
{"id": "2430168", "revid": "287204", "url": "https://it.wikipedia.org/wiki?curid=2430168", "title": "Ewaryst Loj", "text": ""}
{"id": "2430174", "revid": "137928", "url": "https://it.wikipedia.org/wiki?curid=2430174", "title": "Lossless ethernet", "text": ""}
{"id": "2430175", "revid": "287204", "url": "https://it.wikipedia.org/wiki?curid=2430175", "title": "Pawel Stok", "text": ""}
{"id": "2430176", "revid": "110157", "url": "https://it.wikipedia.org/wiki?curid=2430176", "title": "Bocca della Selva", "text": "Bocca della selva \u00e8 una localit\u00e0 turistica sita a 1395 metri d'altezza che comprende i territori di vari comuni fra cui Piedimonte Matese, San Gregorio Matese e Cusano Mutri, alle falde del Monte Mutria, sede di un importante osservatorio meteorologico.\nDescrizione.\nFra Bocca della Selva e Pietraroja nasce il corso del fiume Titerno che sfocia nel Volturno. Nei dintorni sono site diverse aree attrezzate create dalla Comunit\u00e0 Montana del Titerno.\nAll'interno del piccolo centro \u00e8 situata anche una piccola stazione sciistica principalmente frequentata da apprendisti sciatori. La pista da sci \u00e8 lunga 3\u00a0km ed \u00e8 dotata di due impianti di risalita. Vi \u00e8 anche un albergo rifugio. Le piste e gli impianti sono del Comune di Piedimonte Matese solo per quanto concerne la gestione. Negli anni '80 \u00e8 stata interessata da un intenso sviluppo edilizio con la costruzione di numerose case di villeggiatura tutte nel territorio di Cusano Mutri.\nBocca della Selva disponeva di uno skilift. Gli sciatori che vogliono imparare a sciare trovano una pista didattica del fondo. Per lo sci alpino era servita da una manovia ora ferma. Il Pork Park era un piccolo attrezzato snowpark posizionato lateralmente alla pista principale di Bocca della Selva e deve il suo nome al Monte Porco. Tra il 2005 ed il 2008 il park \u00e8 stato utilizzato per diverse gare del circuito FSI nazionale, organizzate dal Club Freestyle Matese di Piedimonte Matese. Dal 2010 - 2011 gli impianti sono fermi ed in totale abbandono e disinteresse da parte della societ\u00e0 proprietaria di Caserta. Un lungo ed interessante sentiero escursionistico parte dal paese e raggiunge la vetta del Monte Mutria, 1823 m, cima del Gruppo di Monti del Matese.\nAccessibilit\u00e0.\nPer raggiungere la stazione sciistica bisogna prendere da Benevento la SS88 per proseguire in direzione di Campobasso. Imboccare l'uscita per Morcone e seguire la strada provinciale Morcone-Campitello Matese. La strada passa proprio per Bocca della Selva.\nDa Caserta e Napoli invece prendere a Maddaloni la SS Fondo Valle Isclero uscire a Telese Terme proseguire per Cerreto Sannita quindi la SP 76 Mutria fino a Bocca della Selva. Da Campobasso invece, si percorre la SS 87-17, continuando in direzione di Guardiaregia sulla SS 158 e proseguendo per Piedimonte Matese fino al confine tra le tre province.\nCiclismo.\nBocca della Selva \u00e8 stata Gran Premio della Montagna di seconda categoria nelle edizioni 2016 e 2021 del Giro d'Italia"}
{"id": "2430177", "revid": "149727", "url": "https://it.wikipedia.org/wiki?curid=2430177", "title": "Bindow", "text": ""}
{"id": "2430178", "revid": "149727", "url": "https://it.wikipedia.org/wiki?curid=2430178", "title": "Blossin", "text": ""}
{"id": "2430179", "revid": "149727", "url": "https://it.wikipedia.org/wiki?curid=2430179", "title": "Dannenreich", "text": ""}
{"id": "2430180", "revid": "287204", "url": "https://it.wikipedia.org/wiki?curid=2430180", "title": "Villa Walpole", "text": "Villa Walpole \u00e8 una delle ville storiche di Napoli, sita in via Ponti Rossi.\nLa struttura si presenta con un muro di cinta merlato con torrino, ed \u00e8 circondata da una notevole vegetazione lussureggiante. \nDopo il periodo della Restaurazione, il cardinale Firrao aveva costruito una casa colonica con ampio podere donatogli da Giuseppe Bonaparte; in seguito, questa, pass\u00f2 alla famiglia Marulli d'Ascoli che vi realizz\u00f2 il giardino all'inglese. \nPassata ad Ernesto Del Balzo, questi, la denomin\u00f2 villa Walpole, in onore della defunta moglie, Lady Dorothy Walpole figlia di Horatio Walpole, IV conte di Orford. In seguito, sempre per volont\u00e0 di costui, fu donata all'Ordine di Malta, con la sola pretesa di destinarla a scopi assistenziali; infatti, fu proprio cos\u00ec che sino al 1970, la struttura ospit\u00f2 l'Istituto Ortofrenico Michele Sciutti. La villa \u00e8 stata oggetto di vari rifacimenti, prima di essere vincolata dalla legge 1089 del 1939.\nL'antico fabbricato, sino a poco tempo fa in mediocre condizioni conservative, risulta oggi ristrutturato e recuperato, grazie ai Domenicani; \u00e8 destinato a casa di riposo per anziani. Il giardino, in particolare, ha ancora la sua primitiva struttura ed ornato da alberi di alto fusto."}
{"id": "2430183", "revid": "149727", "url": "https://it.wikipedia.org/wiki?curid=2430183", "title": "Dolgenbrodt", "text": ""}
{"id": "2430185", "revid": "767487", "url": "https://it.wikipedia.org/wiki?curid=2430185", "title": "Gr\u00e4bendorf", "text": "Gr\u00e4bendorf \u00e8 una frazione del comune tedesco di Heidesee, nel Brandeburgo.\nStoria.\nCostitu\u00ec un comune autonomo fino al 2003."}
{"id": "2430186", "revid": "88740", "url": "https://it.wikipedia.org/wiki?curid=2430186", "title": "Gussow", "text": "Gussow \u00e8 una frazione del comune tedesco di Heidesee, nel Brandeburgo.\nConta 300 abitanti.\nStoria.\nGussow costitu\u00ec un comune autonomo fino al 2003."}
{"id": "2430187", "revid": "149727", "url": "https://it.wikipedia.org/wiki?curid=2430187", "title": "Prieros", "text": ""}
{"id": "2430188", "revid": "767487", "url": "https://it.wikipedia.org/wiki?curid=2430188", "title": "Sandra Nurmsalu", "text": "Carriera.\nDopo aver fatto parte dei gruppi musicali folk estoni Pillipiigad e Virre, partecip\u00f2 nel 2005 al \"talent show\" organizzato dalla \"Eesti Televisioon\" \"\"Kaks takti ette\", durante il quale, per sostenere una delle prove, si trov\u00f2 nella necessit\u00e0 di doversi esibire con un gruppo. Contatt\u00f2 quindi due violoncelliste (Johanna M\u00e4ngel e Mari M\u00f6ldre) e una violista (Mann Helstein), fondando cos\u00ec il gruppo musicale delle Urban Symphony, di cui Sandra Nurmsalu divent\u00f2 leader e cantante.\nNel marzo del 2009, le Urban Symphony parteciparono all'Eesti Laul (la competizione estone che decide quale sar\u00e0 la canzone che rappresenter\u00e0 l'Estonia all'Eurovision Song Contest) vincendolo e guadagnandosi quindi il diritto di partecipare all'Eurofestival del 2009 con la canzone \"R\u00e4ndajad\" (\"Nomadi\"\"), scritta da Sven L\u00f5hmus.\nCon 129 punti, la canzone si piazz\u00f2 al 6\u00ba posto nella finale, dando quindi fama internazionale a Sandra Nurmsalu e alle sue colleghe."}
{"id": "2430189", "revid": "287204", "url": "https://it.wikipedia.org/wiki?curid=2430189", "title": "Zdzislaw Kasprzak", "text": ""}
{"id": "2430190", "revid": "149727", "url": "https://it.wikipedia.org/wiki?curid=2430190", "title": "Streganz", "text": ""}
{"id": "2430192", "revid": "149727", "url": "https://it.wikipedia.org/wiki?curid=2430192", "title": "Wolzig", "text": ""}
{"id": "2430197", "revid": "400694", "url": "https://it.wikipedia.org/wiki?curid=2430197", "title": "The Great Pretender (album Freddy Mercury)", "text": ""}
{"id": "2430198", "revid": "1100311", "url": "https://it.wikipedia.org/wiki?curid=2430198", "title": "Juan Alb\u00edn", "text": "Carriera.\nClub.\nDebutta col Nacional nella stagione 2002, club nel quale milit\u00f2 fino alla 2005-2006. Con il Club Nacional de Football ha disputato 64 partite e fatto 24 gol. Nella stagione 2006-2007 passa al Getafe dove nella prima annata in 13 partite non riesce a siglare nemmeno una rete. L'anno dopo disputa 29 incontri segnando per\u00f2 7 gol e fornendo 2 assist. Al termine della stagione 2010-2011 viene acquistato dall'Espanyol per meno di due milioni di euro. Successivamente nel gennaio 2013 la squadra catalana lo gira in prestito alla sua squadra di inizio carriera, il Nacional."}
{"id": "2430199", "revid": "287204", "url": "https://it.wikipedia.org/wiki?curid=2430199", "title": "Juan Angel Albin", "text": ""}
{"id": "2430200", "revid": "15756", "url": "https://it.wikipedia.org/wiki?curid=2430200", "title": "Barriera emato-testicolare", "text": "La barriera emato-testicolare \u00e8 una struttura presente nei tubuli seminiferi formata dalla cellule del Sertoli, costituita da giunzioni occludens per impedire il passaggio di molecole tra il compartimento basale e quello adluminale, condizione necessaria per il normale funzionamento dell'apparato genitale maschile.\nFunzioni.\nLa sua funzione principale \u00e8 quella di fornire una barriera ermetica per impedire il reflusso di elementi cellulari immaturi tra le due zone molto diverse tra loro (basale e adluminale). Nella zona basale troviamo spermatogoni e spermatociti primari che proliferano mitoticamente mentre nella zona adluminale troviamo spermatociti secondari o spermatidi che invece hanno iniziato il processo meiotico. Il passaggio dalla fase mitotica a quella meiotica \u00e8 l'unico momento durante il quale questa barriera permette il flusso in direzione del lume del tubulo seminifero.\nRisvolti clinici.\nUna deficienza di questa barriera permetterebbe il reflusso delle proteine delle cellule spermatogenetiche nel flusso sanguigno che sarebbero riconosciute come non-self. Questo porterebbe alla formazione di anticorpi specifici per gli spermatozoi che porterebbe alla sterilit\u00e0 autoimmune."}
{"id": "2430201", "revid": "287204", "url": "https://it.wikipedia.org/wiki?curid=2430201", "title": "Juan Albin", "text": ""}
{"id": "2430203", "revid": "599013", "url": "https://it.wikipedia.org/wiki?curid=2430203", "title": "Ferrovia delle Caravanche", "text": "La ferrovia delle Caravanche (\"Karawankenbahn\" in tedesco) \u00e8 una linea internazionale facente parte del complesso della ferrovia Transalpina. Essa valica le Caravanche grazie ad un traforo ed unisce Jesenice, in Slovenia, a \"Rosenbach\", frazione dell'austriaca Sankt Jakob im Rosental. Da questa localit\u00e0 la ferrovia si diparte in due rami: quello occidentale \u00e8 diretto a Villach, mentre quello orientale percorre la Rosental (da cui il nome tedesco di \"Rosentalbahn\") per giungere a Sankt Veit an der Glan, sulla ferrovia Rudolfiana.\nAttualmente (2009) la linea si trova per la maggior parte della sua lunghezza in territorio austriaco, mentre il breve tratto dal tunnel delle Caravanche fino a Jesenice appartiene alla Slovenia. La gestione delle infrastrutture \u00e8 dunque di competenze delle societ\u00e0 ferroviarie nazionali: la \u00d6sterreichische Bundesbahnen (\u00d6BB) per l'Austria e la Slovenske \u017eeleznice (S\u017d) per la Slovenia.\nStoria.\nPremesse.\nLa ferrovia Vienna-Trieste, costruita nel 1857, aveva consentito lo sviluppo del porto di Trieste, ma negli ultimi decenni del XIX secolo le onerose tariffe applicate dalla S\u00fcdbahn, che era la societ\u00e0 proprietaria della linea, ne stavano limitando la crescita. Le Ferrovie imperiali dello Stato austriaco (KkStB) propugnarono quindi la costruzione di un nuovo sistema di linee ferroviarie che avrebbe collegato la stazione statale di Trieste Sant'Andrea al centro Europa austro-ungarico.\nLa ferrovia delle Caravanche fu il cuore di questo sistema che comprendeva, tra le altre, la ferrovia dei Tauri e la Jesenice-Trieste. Essa era formata da un traforo a doppio binario lungo metri che avrebbe valicato la catena montuosa delle Caravanche tra Jesenice e Rosenbach. Da questa localit\u00e0 si sarebbero diramate due linee ferroviarie, entrambe a singolo binario:\nCostruzione ed apertura.\nL'autorizzazione per la costruzione della ferrovia delle Caravanche fu assegnata dalla legge 6 giugno 1901. La linea fu completata nel 1906 e aperta contestualmente alla Jesenice-Trieste.\nNel 1912 fu rinnovato il nodo di Sankt Veit an der Glan, dato che il ramo della Rudolfiana diretto a Klagenfurt in origine si connetteva alla linea principale in direzione Tarvisio, mentre alla KkStB conveniva che fosse in direzione opposta, verso Vienna. La stazione originaria fu ridenominata \"Sankt Veit an der Glan Westbahnhof\" (stazione occidentale) e fu costruito un nuovo tracciato che sarebbe passato pi\u00f9 a nord collegandosi al vicino scalo di Sankt Georgen am L\u00e4ngsee, aggirando quello di Glandorf. Sul nuovo tracciato fu costruita l'attuale stazione di \"Sankt Veit an der Glan\", ubicata a nord-est del centro abitato, dalla quale si sarebbe diramata anche la linea per Klagenfurt. La stazione di \"Glandorf\" rimase funzionante per la ferrovia delle Caravanche, mentre il tracciato che da quest'impianto era diretto a \"Sankt Georgen am L\u00e4ngsee\" fu in seguito dismesso.\nDopo la prima guerra mondiale.\nA seguito del Trattato di Saint Germain, la citt\u00e0 di \"Assling\" (Jesenice) pass\u00f2 al Regno dei Serbi, dei Croati e degli Sloveni. Di conseguenza, il traforo delle Caravanche divenne valico di confine fra Austria e Jugoslavia, mentre l'impianto di Jesenice divenne stazione internazionale di transito.\nCaratteristiche.\nArmamento e trazione.\nLa linea ferroviaria adotta uno scartamento ferroviario standard da , mentre le rotaie sono di tipo Vignoles. La linea originariamente era stata concepita per essere a singolo binario e come tale si presenta nei tratti tra G\u00f6dersdorf e Rosenbach e fra questa localit\u00e0 e Klagenfurt. \u00c8 a doppio binario nei seguenti tratti:\nLa linea Villach\u00a0\u2013\u00a0Jesenice e il tronco Sankt Veit an der Glan \u2013 Klagenfurt sono inoltre elettrificate secondo lo standard delle linee austriache: in corrente alternata con frequenza . La \"Rosentalbahn\" fra Rosenbach e Klagenfurt, invece, \u00e8 a trazione diesel.\nEsercizio.\nIl ramo occidentale Villach\u2013Jesenice \u00e8 elettrificato, munito del blocco automatico reversibile ed \u00e8 attualmente gestito in telecomando dalla \"stazione di Villaco Centrale\".\nIl ramo orientale invece, \u00e8 munito del blocco telefonico ed \u00e8 dotata dei vecchi segnali ad ala. Le stazioni, ad eccezione di quella di Feistritz, sono impresenziate o soppresse.\nPercorso.\nRamo occidentale (Villach \u2013 Jesenice).\nDa \"Villach Hauptbahnhof\" (\"stazione centrale di Villaco\") fino G\u00f6dersdorf, la linea percorre un tratto in comune con la ferrovia Rudolfiana. Poco prima della stazione ovest di Villach (\"Villach Westbahnhof\"), un raccordo con la ferrovia della Drava permette l'instradamento dei convogli provenienti da Jesenice diretti verso lo scalo di Spittal-Millst\u00e4ttersee, dal quale si dirama la ferrovia dei Tauri, o verso San Candido, sulla ferrovia della Val Pusteria.\nDa G\u00f6dersdorf fino a Rosenbach, la ferrovia segue un tracciato autonomo. Essa si mantiene al fianco della costa meridionale della Valle della Drava, passando a sud del lago di Faaker See.\nDopo Rosenbach, la linea si dirige verso meridione valicando le Caravanche grazie alla lunga galleria omonima lunga metri. Al termine del traforo, giunta in territorio sloveno, la ferrovia piega verso oriente seguendo il percorso della Sava per giungere alla stazione di Jesenice, dal quale partono la linea per Lubiana, un tempo parte della \"Rudolfiana\", e la Linea per Nova Gorica e Trieste Campo Marzio.\nRamo orientale (\"Rosentalbahn\").\nIl ramo orientale si dirama da Sankt Veit an der Glan, una stazione della ferrovia Rudolfiana, e si dirige a meridione verso Klagenfurt. Poco prima di giungere nei pressi del centro abitato della citt\u00e0 della Carinzia, la ferrovia passa ad ovest dell'aeroporto cittadino e successivamente aggira a oriente il centro storico per giungere alla stazione centrale (\"Klagenfurt Hauptbahnhof\"), dove avviene l'incrocio con la linea della Drava, che collega la slovena Maribor a San Candido, e alle ferrovia della Val Pusteria.\nDopo Klagenfurt, la ferrovia scavalca il Gian, emissario del lago W\u00f6rther See, proseguendo in direzione meridionale verso Maria Rain. Da questa stazione, la linea si dirige verso ovest affiancando per un tratto la Drava, scavalcandola nei pressi di Weizelsdorf. Dall'impianto ferroviario di questa localit\u00e0 si dirama la breve linea per Ferlach, la \"Ferlarcher Bahn\".\nLa linea ferroviaria prosegue quindi in direzione ovest, attraversando la Rosental e mantenendosi a meridione della Drava fino a Rosenbach, dove si congiunge con il ramo occidentale proveniente da Villach e diretto a Jesenice.\nTraffico.\nLa linea \u00e8 utilizzata per diversi itinerari internazionali come il Villaco \u2013 Jesenice \u2013 Sesana per Lubiana, Zagabria e Capodistria.\nDel ramo orientale il tratto Sankt Veit an der Glan \u2013 Klagenfurt \u00e8 utilizzato per l'itinerario Tarvisio \u2013 Villaco \u2013 Vienna. Tra Rosenbach e Klagenfurt il servizio funziona come una \"ferrovia vicinale secondaria\", dove anche la maggior parte dei treni locali \u00e8 svolto da automotrici diesel ed \u00e8 rimpiazzata, nei giorni di sabato e domenica, da autoservizi. La sopravvivenza di questo tratto di linea, oltre che per motivi storici, \u00e8 legato a quello di linea di soccorso in caso di interruzione del ramo principale di Villaco."}
{"id": "2430205", "revid": "390364", "url": "https://it.wikipedia.org/wiki?curid=2430205", "title": "Dogui", "text": ""}
{"id": "2430208", "revid": "1442080", "url": "https://it.wikipedia.org/wiki?curid=2430208", "title": "Torneo di Wimbledon 2009 - Doppio femminile", "text": "Venus Williams e Serena Williams erano le detentrici del titolo e l'hanno riconfermato battendo in finale per 7-64 6-4 la coppia australiana formata da Samantha Stosur e Rennae Stubbs."}
{"id": "2430213", "revid": "1991", "url": "https://it.wikipedia.org/wiki?curid=2430213", "title": "Wu Guozhu", "text": ""}
{"id": "2430214", "revid": "1991", "url": "https://it.wikipedia.org/wiki?curid=2430214", "title": "Wu Kuo-chu", "text": ""}
{"id": "2430217", "revid": "287204", "url": "https://it.wikipedia.org/wiki?curid=2430217", "title": "Victor Borja", "text": ""}
{"id": "2430224", "revid": "599013", "url": "https://it.wikipedia.org/wiki?curid=2430224", "title": "Azar Karadas", "text": "Biografia.\nKaradas \u00e8 nato a Nordfjordeid, ma \u00e8 di origine turche ed il suo cognome significa \"pietra nera\". Suo padre proviene dalla Turchia, mentre la madre \u00e8 norvegese.\nCaratteristiche tecniche.\nKaradas pu\u00f2 giocare sia da difensore che da attaccante, sebbene nasca prevalentemente come centrale difensivo. Anche nella Nazionale Under-21 norvegese, veniva schierato in entrambe le posizioni.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nClub.\nGli inizi.\nHa iniziato la carriera in un club chiamato Eid. La sua prima squadra professionistica, invece, \u00e8 stato il Brann. Ha esordito nell'Eliteserien il 20 giugno 1999, subentrando a Raymond Kvisvik nel successo per 3-0 sull'Odd Grenland. Il 29 aprile 2000 \u00e8 arrivata la prima rete nella massima divisione norvegese: ha trovato il gol, infatti, nella vittoria per 0-2 sul campo dello Start. Il 22 ottobre successivo, ha realizzato una doppietta nel 4-0 inflitto al Molde.\nNel 2002, \u00e8 passato al Rosenborg, in cambio di 6.000.000 di corone. Il trasferimento \u00e8 stato molto discusso: Karadas aveva dichiarato, poche settimane prima della cessione, che il Brann era la sua squadra preferita. Il passaggio ai rivali del Rosenborg, quindi, \u00e8 stato accolto rabbiosamente dai suoi vecchi tifosi, che sono arrivati a minacciarlo di morte. Ha debuttato in squadra il 14 aprile, nella sconfitta per 0-1 contro l'Odd Grenland. Il 16 maggio, \u00e8 andato in gol nella vittoria per 4-2 sullo Start. Per le prime 10-12 partite, l'allenatore Nils Arne Eggen lo ha schierato al centro della difesa, per poi cambiare idea e posizionarlo in attacco. Nella nuova posizione, per\u00f2, ha sofferto la concorrenza di Frode Johnsen e spesso \u00e8 stato costretto a giocare sulla fascia o a restare in panchina. Il 17 settembre, comunque, ha realizzato una doppietta nel pareggio casalingo per 2-2 contro l'Inter, in una partita valida per la Champions League 2002-2003. Al termine della stagione, il Rosenborg ha centrato la vittoria nell'Eliteserien. Questo risultato \u00e8 stato ripetuto anche l'anno seguente, con Karadas che ha lasciato poi il club a met\u00e0 del campionato 2004. Proprio in quell'anno, infatti, Karadas aveva cominciato bene la stagione; a causa dello scarso contributo in zona gol, per\u00f2, \u00e8 stato relegato in panchina in estate.\nIl trasferimento all'estero.\nKaradas \u00e8 stato quindi messo sotto contratto dai portoghesi del Benfica, che per il suo cartellino hanno pagato 15.300.000 corone. Il norvegese ha firmato un accordo triennale. Ha debuttato nella Primeira Liga il 29 agosto 2004, siglando anche una doppietta nella vittoria per 2-3 sul campo del Beira-Mar. Il Benfica si \u00e8 aggiudicato il campionato in quella stagione, con Karadas che ha contribuito a quest'affermazione con 27 presenze e 4 reti. Il club ha raggiunto anche la finale di Ta\u00e7a de Portugal 2004-2005, dove per\u00f2 \u00e8 uscito sconfitto dal Vit\u00f3ria Set\u00fabal, mancando cos\u00ec il \"double\".\nNell'estate 2005, \u00e8 passato in prestito agli inglesi del Portsmouth: il nuovo club si \u00e8 riservato anche un'opzione per rendere definitivo il trasferimento. Ha giocato il primo incontro nella Premier League in data 13 agosto, quando \u00e8 stato titolare nella sconfitta per 0-2 contro il Tottenham. Ha siglato un'unica rete per i \"Pompey\", sancendo il definitivo pareggio per 1-1 contro il Bolton. A fine stagione, il calciatore non \u00e8 stato riscattato ed \u00e8 tornato al Benfica.\nRientrato in Portogallo, Karadas \u00e8 stato ceduto con la stessa formula ai tedeschi del Kaiserslautern, appena retrocessi nella 2. Bundesliga. L'esordio in squadra \u00e8 stato datato 27 agosto 2006, quando \u00e8 stato schierato titolare nella vittoria per 2-0 sul Paderborn 07. Il 9 settembre \u00e8 arrivato il primo gol con questa casacca, nella vittoria per 0-2 in casa del Gera, in una sfida valida per il primo turno della Coppa di Germania 2006-2007. Ha siglato l'unica rete in campionato nel pareggio per 1-1 contro l'Unterhaching. Il Kaiserslautern ha chiuso il campionato al sesto posto e Karadas \u00e8 tornato nuovamente al Benfica.\nIl ritorno al Brann.\nIl 24 agosto 2007, ha firmato un contratto con il Brann, tornando cos\u00ec al vecchio club. \u00c8 tornato a vestire la maglia della squadra il 2 settembre, nel match contro il Sandefjord, dove \u00e8 stato accolto come un eroe e dove i tifosi gli hanno dedicato uno striscione che recitava: \"\"Vi hatet deg s\u00e5 mye, fordi vi elsker deg s\u00e5 h\u00f8yt!\" (Ti abbiamo odiato cos\u00ec tanto, perch\u00e9 ti amiamo cos\u00ec tanto!\"), riferendosi ai dissidi che si sono creati al momento del suo passaggio al Rosenborg. \u00c8 subentrato a Robbie Winters nei minuti finali e il Brann ha vinto la partita per 1-0. Nella stessa stagione, il Brann ha vinto il campionato, con Karadas che ha contribuito a questo risultato con 4 reti in 8 incontri. \u00c8 rimasto in forza al club per il successivo anno e mezzo.\nKas\u0131mpa\u015fa e Sogndal.\nIl 1\u00ba settembre 2009, Karadas ha firmato un contratto triennale con i turchi del Kas\u0131mpa\u015fa. Il debutto nella S\u00fcper Lig \u00e8 arrivato il 13 settembre, quando \u00e8 stato schierato titolare nella sconfitta per 1-0 sul campo del Gaziantepspor. L'unica rete stagionale \u00e8 arrivata il 1\u00ba novembre, nel pareggio per 1-1 contro l'Eski\u015fehirspor. Nel campionato 2010-2011, il Kas\u0131mpa\u015fa non \u00e8 riuscito a raggiungere la salvezza ed \u00e8 retrocesso pertanto nella 1. Lig. Nella stagione seguente, la squadra ha centrato l'immediata promozione.\nSvincolato, il 28 agosto 2012 ha firmato un contratto valido fino al termine della stagione con il Sogndal. Si \u00e8 svincolato a fine stagione. Successivamente al suo rilascio, si \u00e8 allenato con il Nest-Sotra, per mantenersi in forma. Il 27 febbraio 2013 ha trovato un nuovo accordo col Sogndal. A fine stagione si \u00e8 ritrovato nuovamente senza contratto, ma l'11 febbraio 2014 ha firmato un rinnovo biennale con il Sogndal, con opzione per il terzo anno.\nLa terza esperienza al Brann.\nIl 15 luglio 2014 ha fatto ufficialmente ritorno al Brann, legandosi al club con un contratto valido per il successivo anno e mezzo. La firma \u00e8 arrivata il giorno seguente e il giocatore ha scelto la maglia numero 9. A fine stagione, il Brann \u00e8 retrocesso nella 1. divisjon. In vista del campionato 2015, Karadas ha cambiato numero di maglia, passando dal 9 al 18. Il 21 ottobre 2015, in virt\u00f9 della vittoria del Sogndal sul Kristiansund nel recupero della 27\u00aa giornata di campionato, il Brann ha matematicamente conquistato la promozione in Eliteserien con due giornate d'anticipo sulla fine della stagione. Il 26 ottobre successivo \u00e8 stato operato alla caviglia, che gli aveva causato problemi nel corso del periodo autunnale, approfittando cos\u00ec della fine della stagione per poter recuperare. L'11 gennaio 2016 ha rinnovato il contratto che lo legava al club per un'ulteriore stagione. Il 21 ottobre successivo ha ulteriormente prolungato l'accordo con il Brann, fino al 31 dicembre 2017. Il 14 giugno 2017 ha rinnovato il contratto fino al 31 dicembre 2018.\nNazionale.\nKaradas ha giocato 33 partite, con 12 reti, per la : l'esordio \u00e8 arrivato il 22 febbraio 2000, nella partita contro la ; nello stesso incontro, ha realizzato la prima rete, che ha sancito il successo della sua squadra per 0-1. Il 10 ottobre 2003, \u00e8 stato autore di una tripletta nella vittoria per 5-0 sul .\nIl 24 gennaio 2001, ha debuttato per la Nazionale maggiore, nella vittoria per 2-3 in amichevole sulla . Il 28 gennaio 2003, ha realizzato l'unica rete, nel successo per 1-2 contro l'. Il suo \"score\" per la Norvegia \u00e8 di 10 presenze e una rete.\nStatistiche.\nPresenze e reti nei club.\n\"Statistiche aggiornate al 30 novembre 2017.\""}
{"id": "2430227", "revid": "287204", "url": "https://it.wikipedia.org/wiki?curid=2430227", "title": "Francisco Jordao", "text": ""}
{"id": "2430233", "revid": "287204", "url": "https://it.wikipedia.org/wiki?curid=2430233", "title": "Jesus Olmos", "text": ""}
{"id": "2430235", "revid": "123177840", "url": "https://it.wikipedia.org/wiki?curid=2430235", "title": "Principio copernicano", "text": "In cosmologia, il principio copernicano, che prende il nome da Niccol\u00f2 Copernico, afferma che \"la Terra non \u00e8 in una posizione centrale o di particolare privilegio\". Pi\u00f9 di recente, il principio \u00e8 stato generalizzato al concetto relativistico che le creature umane non sono osservatori privilegiati dell'universo. In questo senso, equivale al principio di mediocrit\u00e0, con rilevanti implicazioni nella filosofia della scienza.\nA partire dagli anni novanta, il termine \u00e8 stato usato (in alternativa a \"il metodo Copernicano\") da John Richard Gott III per la previsione della durata degli avvenimenti in corso, basandosi sull'inferenza bayesiana, una versione generalizzata dell'argomento sul giorno dell'apocalisse.\nOrigine e implicazioni.\nMichael Rowan-Robinson enfatizza l'importanza del principio copernicano: \nHermann Bondi lo defin\u00ec, nel mezzo del XX secolo, il \"principio copernicano\", anche se il principio stesso risale alla rivoluzione scientifica del XVI-XVII secolo, quando il sistema tolemaico poneva la Terra al centro dell'universo. Copernico dimostr\u00f2 che il moto dei pianeti si pu\u00f2 spiegare senza il postulato che la Terra sia localizzata in posizione centrale e stazionaria, argomentando che l'apparente moto retrogrado dei pianeti \u00e8 un'illusione causata dal movimento della Terra, che il modello tolemaico collocava al centro dell'universo, attorno al Sole. Copernico stesso fu spinto principalmente dall'insoddisfazione tecnica verso il precedente sistema pi\u00f9 che a sostegno del principio di mediocrit\u00e0.\nIn cosmologia, se uno presume il principio copernicano ed osserva che l'universo appare isotropo dal nostro punto di vista privilegiato sulla Terra, poi si pu\u00f2 provare che l'universo \u00e8 generalmente omogeneo in un istante qualsiasi ed \u00e8 anche isotropo in un punto qualsiasi. Queste due affermazioni costituiscono il principio cosmologico.\nIn pratica, gli astronomi osservano che l'universo possiede strutture eterogenee fino alla scala di superammassi di galassie, filamenti e grandi vuoti, ma diviene sempre pi\u00f9 omogeneo ed isotropo quando si osserva su scale sempre pi\u00f9 grandi, dove la pi\u00f9 piccola struttura individuabile \u00e8 su una scala di oltre 200 milioni di parsec. Comunque, su scale comparabili al raggio dell'universo osservabile, si osservano variazioni sistematiche con la distanza dalla Terra. Per esempio, le galassie contengono stelle pi\u00f9 giovani e sono meno ammassate, mentre le quasar appaiono assai numerose. Mentre questo fatto potrebbe suggerirci che la Terra sia al centro dell'universo, il principio copernicano richiede che sia interpretato come una prova dell'evoluzione dell'universo nel tempo: questa luce lontana ha impiegato la maggior parte dell'et\u00e0 dell'universo per raggiungerci e mostrarci l'universo quand'era giovane. La luce pi\u00f9 distante in assoluto, la radiazione cosmica di fondo, \u00e8 isotropa per almeno una parte su mille.\nLa moderna cosmologia matematica \u00e8 basata sull'assunzione che, sulle scale pi\u00f9 grandi, il principio cosmologico \u00e8 quasi completamente vero. Il principio copernicano rappresenta il presupposto filosofico e non semplificabile necessario a comprovarlo, quando viene combinato con le osservazioni sperimentali.\nBondi e Thomas Gold usarono il principio copernicano per argomentare riguardo al principio cosmologico perfetto, che sostiene che l'universo sia omogeneo pure nella durata, e che costituisce il fondamento della teoria dello stato stazionario. Tuttavia, ci\u00f2 contrasta fortemente con l'evidenza dell'evoluzione cosmologica menzionata in precedenza: l'universo \u00e8 progredito dalle condizioni estremamente diverse del Big Bang, e continuer\u00e0 a progredire verso condizioni estremamente diverse, soprattutto sotto la crescente influenza dell'energia oscura, apparentemente verso il Big Freeze o il Big Rip.\nConferma.\nLe misure degli effetti della radiazione cosmica di fondo nella dinamica dei sistemi astrofisici distanti fatte nel 2000 hanno dimostrato il principio copernicano su scala cosmologica. ; il suo raffreddamento uniforme in miliardi di anni si pu\u00f2 spiegare solamente se si suppone che nell'universo sia in corso un'espansione metrica dello spazio.\nAllineamento sull'eclittica dell'anisotropia della radiazione di fondo.\nI risultati del WMAP sembrano dar torto alle aspettative copernicane. Il moto del sistema solare, e l'orientamento del piano dell'eclittica \u00e8 allineato con caratteristiche del cielo a microonde, che nel pensiero tradizionale \u00e8 determinato da una struttura al margine dell'universo osservabile. \nLawrence Krauss \u00e8 cos\u00ec citato in un articolo della fondazione Edge:\nRisulterebbe piuttosto sorprendente se gli allineamenti del WMAP si rivelassero una coincidenza completa, ma le implicazioni anti-copernicane suggerite da Krauss lo sarebbero molto di pi\u00f9, se fossero vere. Le altre possibilit\u00e0 sono:\nTest recenti.\nDall'articolo intitolato \"Nuovi test proposti sul principio copernicano\" pubblicato su \"Physicsworld.com\":"}
{"id": "2430236", "revid": "287204", "url": "https://it.wikipedia.org/wiki?curid=2430236", "title": "Francisco Martinez", "text": ""}
{"id": "2430237", "revid": "287204", "url": "https://it.wikipedia.org/wiki?curid=2430237", "title": "Silvio Hernandez", "text": ""}
{"id": "2430240", "revid": "124123", "url": "https://it.wikipedia.org/wiki?curid=2430240", "title": "Odette Laure", "text": "\u00c8 sepolta nel cimitero di Bagnolet (Senna-Saint-Denis)."}
{"id": "2430242", "revid": "287204", "url": "https://it.wikipedia.org/wiki?curid=2430242", "title": "Jose Pamplona", "text": ""}
{"id": "2430245", "revid": "287204", "url": "https://it.wikipedia.org/wiki?curid=2430245", "title": "Mario-Gil Fernandes", "text": ""}
{"id": "2430246", "revid": "1543377", "url": "https://it.wikipedia.org/wiki?curid=2430246", "title": "Daniel Berg Hestad", "text": "Biografia.\nBerg Hestad proviene da una lunga dinastia di calciatori del Molde. Suo padre, Stein Olav Hestad, \u00e8 stato detentore del record di presenze con la maglia del club, prima di essere battuto proprio da suo figlio. Anche gli zii Harry Hestad, Odd Berg e Jan Berg hanno giocato molti anni per la squadra. Ha un fratello minore, di nome Peter, che ha giocato con lui al Molde, per alcune stagioni.\nSposato con Trude Vik dal 2006, ha due figli: Tobias e Jonathan. Nel 2000, \u00e8 stato arrestato per guida in stato d'ebbrezza: durante il party natalizio con i compagni di squadra, ha ricevuto la notizia del ricovero ospedaliero di sua moglie e di suo figlio. Berg Hestad ha preso allora la sua automobile per raggiungerli, ma si \u00e8 schiantato dopo poche centinaia di metri.\nCarriera.\nClub.\nLa prima esperienza al Molde.\nBerg Hestad ha debuttato nell'Eliteserien con la maglia del Molde, in data 23 maggio 1993: ha sostituito Morten Kristiansen nella sconfitta per 4-0 sul campo dello Start. Il 13 giugno dello stesso anno, ha segnato la prima rete nella massima divisione norvegese, seppure inutile ai fini del risultato: la sua squadra \u00e8 stata sconfitta infatti per 5-3 dal Lyn Oslo. Il 23 ottobre 1994, ha vinto il primo trofeo della carriera: \u00e8 stato infatti titolare nella finale dell'edizione stagionale del Norgesmesterskapet, vinta per 3-2 sul Lyn Oslo. \u00c8 rimasto in squadra per circa un decennio.\nL'avventura olandese.\nNel 2004, ha lasciato la natia Norvegia per passare agli olandesi dell'Heerenveen, a parametro zero. Ha esordito nell'Eredivisie il 24 gennaio 2004, quando \u00e8 stato titolare nel successo per 0-1 sul campo del Vitesse. Ha totalizzato 41 apparizioni in campionato, con 5 reti all'attivo, in un anno e mezzo in squadra.\nIl ritorno in patria.\nNel luglio 2005, Berg Hestad \u00e8 tornato al Molde. Il 3 luglio \u00e8 tornato in campo con questa maglia, schierato titolare nel successo per 2-0 sul Lillestr\u00f8m. Pochi mesi dopo, \u00e8 stato titolare e capitano della formazione che si \u00e8 aggiudicata la vittoria nella finale del Norgesmesterskapet 2005, grazie al successo per 4-2 sul Lillestr\u00f8m, dove \u00e8 andato anche a segno. Alla fine del campionato 2006, il Molde \u00e8 retrocesso in 1. divisjon, ma Berg Hestad \u00e8 rimasto al club e ha contribuito all'immediato ritorno nell'Eliteserien.\nA questo punto della carriera, occupava la seconda posizione tra i calciatori con il maggior numero di presenze nella storia della massima divisione norvegese, dietro soltanto a Roar Strand. \u00c8 stato ancora tra i titolari della squadra nel campionato 2011, conclusosi con il successo finale del suo Molde, che ha vinto il primo titolo nazionale della sua storia. Il successo \u00e8 stato ripetuto l'anno seguente. Il 6 dicembre 2012, ha rinnovato il contratto che lo legava al Molde per un'ulteriore stagione.\nIl 22 agosto 2014, ha rinnovato ulteriormente il suo contratto per un'altra annata. Il 4 ottobre 2014 ha vinto il campionato 2014 con il suo Molde, raggiungendo matematicamente il successo finale con quattro giornate d'anticipo grazie alla vittoria per 1-2 sul campo del Viking. Il 23 novembre successivo, il Molde ha centrato il successo finale nel Norgesmesterskapet 2014, ottenendo cos\u00ec il \"double\".\nIl 18 settembre 2015 ha annunciato il suo ritiro dall'attivit\u00e0 agonistica alla fine della stagione in corso.\nIl 5 novembre seguente \u00e8 diventato il marcatore pi\u00f9 anziano della storia dell'UEFA Europa League, a 40 anni, nel corso della partita vinta 1-2 contro il Celtic, superando il precedente record di Pavel Horv\u00e1th (in rete a 37 anni e 214 giorni con il Viktoria Plze\u0148).\nIl 25 febbraio 2016, al termine del doppio confronto valido per i sedicesimi di finale dell'Europa League 2015-2016 contro il Siviglia, si \u00e8 ritirato dall'attivit\u00e0 agonistica.\nNazionale.\nBerg Hestad ha giocato 27 incontri per la , con 12 reti all'attivo. La prima di queste presenze \u00e8 stata datata 6 giugno 1995, nel successo per 3-0 su . Il 2 febbraio 1996 ha segnato invece la prima rete, nel pareggio per 4-4 contro gli . Ha contribuito al terzo posto finale della selezione al campionato europeo Under-21 1998.\nIl centrocampista conta anche 8 apparizioni per la Nazionale maggiore. Il debutto \u00e8 stato datato 22 aprile 1998, quando \u00e8 subentrato a Kjetil Rekdal nel successo per 0-2 sulla , in un incontro disputato a Copenaghen.\nStatistiche.\nPresenze e reti nei club.\n\"Statistiche aggiornate al 26 febbraio 2016.\""}
{"id": "2430250", "revid": "1504506", "url": "https://it.wikipedia.org/wiki?curid=2430250", "title": "Magyar labdar\u00fag\u00f3-ligakupa", "text": "La Coppa di Lega ungherese (\"Magyar labdar\u00fag\u00f3-ligakupa\") \u00e8 stata creata nel 2007 dalla federazione ungherese e soppressa nel 2015, contando solo otto edizioni. Il resta l'ultimo vincitore della competizione, mentre il \u00e8 la squadra che si \u00e8 aggiudicata pi\u00f9 edizioni del torneo, con tre successi."}
{"id": "2430256", "revid": "320578", "url": "https://it.wikipedia.org/wiki?curid=2430256", "title": "Curato di Ars", "text": ""}
{"id": "2430257", "revid": "320578", "url": "https://it.wikipedia.org/wiki?curid=2430257", "title": "Curato d'Ars", "text": ""}
{"id": "2430261", "revid": "599013", "url": "https://it.wikipedia.org/wiki?curid=2430261", "title": "Cato Hansen", "text": "Biografia.\n\u00c8 il figlio di Hugo Hansen, anch'egli calciatore professionista.\nCarriera.\nClub.\nGli inizi.\nHansen ha iniziato la carriera nelle giovanili del Bryne, nel 1999. Nel maggio 2006 \u00e8 passato in prestito al Klepp, nella 2. divisjon norvegese. \u00c8 tornato al Bryne nell'estate successiva e ha esordito nella 1. divisjon in data 13 agosto, subentrando ad Allan Borgvardt nella sconfitta per 4-1 sul campo dell'H\u00f8nefoss. Rimasto in squadra per un triennio, ha totalizzato 45 presenze e 10 reti nel solo campionato.\nIl Brann e la parentesi al L\u00f8v-Ham.\n\u00c8 passato al Brann prima dell'inizio dell'Eliteserien 2009. Ha debuttato nella nuova squadra e nella massima divisione il 16 marzo, nella sconfitta in trasferta per 3-1 contro il Sandefjord, sostituendo Erik Huseklepp. Il 24 maggio, nella partita del Norgesmesterskapet 2009 contro il Lyngb\u00f8, ha segnato la prima rete per il Brann, contribuendo alla vittoria della sua squadra per 0-2.\nNell'estate 2009, \u00e8 stato ceduto al L\u00f8v-Ham con la formula del prestito, tornando cos\u00ec a calcare i campi della 1. divisjon. Ha debuttato in squadra il 9 agosto, venendo schierato titolare nel pareggio casalingo per 1-1 contro il Kongsvinger. Il 16 agosto ha realizzato le prime reti, con una doppietta nel successo per 2-3 sul campo del Notodden. In questa porzione di stagione, ha siglato 6 gol in 9 incontri, per poi tornare al Brann.\nNel corso dell'intera stagione 2010, ha messo a referto un'unica marcatura: ha infatti realizzato un gol in occasione del successo per 0-2 sul campo dell'Arna-Bj\u00f8rnar, in una sfida valida per il primo turno del Norgesmesterskapet 2010.\nIl passaggio al Sogndal.\nIl 5 gennaio 2011 \u00e8 stato reso noto il suo passaggio al Sogndal, in un'operazione che ha coinvolto anche il suo compagno di squadra Kenneth Udjus. Ha disputato il primo match con questa maglia il 20 marzo successivo, quando \u00e8, stato schierato titolare nella sconfitta per 2-1 sul campo dello Str\u00f8msgodset. Ha giocato 20 incontri in squadra, senza mai andare a segno. A fine stagione, cos\u00ec, il suo contratto non \u00e8 stato rinnovato e Hansen si \u00e8 ritrovato svincolato.\nIl trasferimento al Sandefjord.\nAlla fine di marzo 2012, ha firmato un contratto con il Sandefjord. Ha esordito in squadra in data 9 aprile, schierato titolare nel successo per 2-3 sul campo dell'HamKam, partita in cui ha realizzato anche la prima rete con questa maglia. Al termine della prima stagione, ha contribuito al raggiungimento da parte del Sandefjord di una posizione utile per le qualificazioni all'Eliteserien, che non sono state vinte.\nHa contribuito alla promozione in Eliteserien due anni pi\u00f9 tardi, quando il Sandefjord ha vinto il campionato 2014. Si \u00e8 svincolato al termine della stessa stagione. Hansen \u00e8 rimasto in squadra per un triennio, nel corso del quale ha totalizzato 57 presenze e 9 reti.\nEgersund e Fr\u00f8yland.\nIn vista del campionato 2015, Hansen \u00e8 passato all'Egersund, formazione militante nella 2. divisjon locale. L'anno seguente si \u00e8 accordato con il Fr\u00f8yland, in 3. divisjon.\nNazionale.\nHansen conta 8 presenze per la , con 3 reti all'attivo. Ha esordito il 7 febbraio 2008, sostituendo Vidar Nisja nel successo per 0-1 sulla . Il 25 novembre dello stesso anno ha segnato la prima rete, nella sconfitta per 2-1 contro l'.\nStatistiche.\nPresenze e reti nei club.\n\"Statistiche aggiornate al 6 aprile 2016.\""}
{"id": "2430262", "revid": "111297731", "url": "https://it.wikipedia.org/wiki?curid=2430262", "title": "Giuseppe Scalvini", "text": "Biografia artistica.\nFiglio di un artigiano stuccatore, fu impegnato nell'impresa familiare, potendo iscriversi all'accademia di Brera solo frequentandone i corsi serali. Dal 1930 inizia ad esporre le proprie opere scultoree, dedicandosi pienamente all'attivit\u00e0 plastica nella sua storica bottega milanese, da lui appena aperta in quell'anno in via Mac Mahon.\nNel 1937 scolp\u00ec la sua prima opera importante, i due angeli collocati sul timpano del frontone della seicentesca Basilica di San Siro e Materno di Desio, a cui si accompagneranno, in breve tempo, a Milano la realizzazione di diverse opere: decorazioni e bassorilievi, tra cui le aquile del prospetto, per la Stazione centrale a Milano, chiamatovi da Ulisse Stacchini; la Nike del Palazzo di giustizia; altre sculture nel Cimitero monumentale.\nSar\u00e0 proprio in quell'anno che una borsa premio conferitagli dalla \"Societ\u00e0 per le Belle Arti ed Esposizione Permanente\" di Milano gli permetter\u00e0 di lasciare la citt\u00e0 per la Francia, dove far\u00e0 esperienza della scena artistica della Parigi degli anni trenta e in particolare della pittura di Picasso che egli conoscer\u00e0 attraverso l'opera \"Guernica\".\nNel secondo dopoguerra fu attivo nella scena artistica milanese aderendo dapprima al movimento artistico \"15 Borgonovo\" (dal civico della galleria d'arte cittadina che ne raccolse i fermenti) per poi orientarsi verso un personale percorso, partendo dalle tematiche intimiste e quotidiane del Realismo esistenziale milanese degli anni cinquanta.\nNel 1946 tenne a Milano la sua prima personale alla Galleria d'arte moderna.\nNel 1948 espose alla Biennale di Venezia dove fu ancora invitato nell'edizione 1954.\n\u00c8 stato cremato, e le sue ceneri sono state deposte in una celletta del Cimitero Maggiore, a Milano.\nLa collezione di Villa Cusani Traversi Tittoni.\nNel 1999 ha fatto dono di 35 sculture all'amministrazione civica di Desio. A questo lotto si aggiungono, nel gennaio 2003, 15 disegni a carboncino, inchiostro e alcune incisioni fatte stampare da Scalvini (prima della morte). Curatore del museo l'amico e pittore Cristiano Plicato.\nSi realizzava in questo modo la sua volont\u00e0 di veder tutta l'opera in suo possesso cos\u00ec riunita in un'unica collezione, al di fuori di logiche commerciali.\nIl patrimonio artistico di Scalvini ha trovato ospitalit\u00e0 nel museo a lui dedicato nella settecentesca Villa Cusani Tittoni Traversi di Giuseppe Piermarini."}
{"id": "2430267", "revid": "118798951", "url": "https://it.wikipedia.org/wiki?curid=2430267", "title": "Mary Harris Jones", "text": "Biografia.\nMary Harris nacque a Cork, in Irlanda, il 1\u00ba maggio del 1837: nella sua \"Autobiografia\", scritta nel 1925, ella per\u00f2 afferm\u00f2 di essere nata sette anni prima per poter vantare una particolare longevit\u00e0; c'\u00e8 inoltre chi afferma che abbia inventato ad arte la sua nascita nel giorno simbolico della Festa dei lavoratori: certo \u00e8 che venne battezzata il 1\u00ba agosto. Discendeva da contadini poveri: il nonno paterno fu impiccato da soldati del Regno Unito, perch\u00e9 combattente per l'indipendenza irlandese come il figlio Richard, che nel 1835 decise di emigrare da solo negli Stati Uniti d'America, a Monroe, nel Michigan.\nPresa la cittadinanza, pot\u00e9 farsi raggiungere nel 1838 dalla moglie e dai tre figli a Toronto, in Canada, dove allora lavorava come operaio delle ferrovie e dove Mary studi\u00f2 in una scuola per maestre elementari e dove impar\u00f2 anche il mestiere di cucitrice. La famiglia torn\u00f2 a Monroe e Mary trov\u00f2 impiego in una scuola che lasci\u00f2 per aprire una sartoria a Chicago, preferendo \u00abcucire che comandare bambini piccoli\u00bb. Torn\u00f2 per\u00f2 a insegnare in una scuola di Memphis, nel Tennessee, dove conobbe e spos\u00f2 nel 1861 George Jones, sindacalista e operaio metallurgico.\nNel 1867 morirono sia il marito che i suoi quattro figli a causa di un'epidemia di febbre gialla: si trasfer\u00ec allora a Chicago, riaprendo con una socia un'altra sartoria. Lavorando per la ricca clientela di Chicago, pot\u00e9 notare \u00abil lusso e la stravaganza della loro vita. Spesso cucendo nelle case dei signori e baroni che vivevano nella magnificenza della Lake Shore Drive, potevo vedere dai vetri delle loro finestre i poveri, disoccupati e affamati, camminare rabbrividendo dal freddo sul lungolago congelato. Il contrasto della loro condizione con le comodit\u00e0 godute della gente per la quale cucivo, mi era molto doloroso\u00bb.\nLa sartoria fu distrutta nel grande incendio che devast\u00f2 la citt\u00e0 nel 1871. Perduta la casa e il lavoro, s'impegn\u00f2 nel movimento sindacale operaio e s'iscrisse tra i \"Knights of Labour\" (I cavalieri del lavoro), organizzazione di lavoratori fondata nel 1869 a Filadelfia, fino al 1878 strutturata come una societ\u00e0 segreta, sulla scorta delle logge massoniche, e poi divenuta il pi\u00f9 influente sindacato degli Stati Uniti. Nelle loro fila i \"Knights\" accoglievano anche le donne e i neri, teorizzavano l'amore fraterno e la solidariet\u00e0 verso tutti gli esseri umani, e la possibilit\u00e0 di fondare collettivit\u00e0 di lavoro sull'esempio dei socialisti utopisti europei.\nMary Jones non credeva alla possibilit\u00e0 di successo di questo genere di cooperative di lavoro che pretendevano di essere completamente autosufficienti e di rappresentare il modello di una nuova societ\u00e0: nel 1893 fu invitata a far parte di una di queste organizzazioni, la colonia agricola \u00abJohn Ruskin\u00bb, fondata dal socialista Julius Wayland nel Tennessee. Rifiut\u00f2, sostenendo che \u00abbisogna avere la religione per fare una colonia di successo, e il lavoro non \u00e8 ancora una religione\u00bb. Ritenendo che ai lavoratori fosse innanzi tutto necessaria un'istruzione e una voce in difesa dei loro interessi, due anni dopo aiut\u00f2 il Wayland a fondare, a Kansas City, il giornale \u00abAppeal to Reason\u00bb.\nUno dei primi scioperi dei quali si occup\u00f2 come sindacalista fu quello degli operai della \"Baltimore and Ohio Railroad\" nei primi anni Settanta. Presto entrarono in azione i provocatori, \u00abteppisti pagati dagli uomini d'affari di Pittsburgh\u00bb, che crearono disordini danneggiando materiale ferroviario per incolpare gli scioperanti: \u00abSapevo, come tutti sapevano, chi realmente avesse commesso il crimine di bruciare le propriet\u00e0 della ferrovia. L\u00ec per l\u00ec ho imparato che sono i lavoratori a dover portare la croce per i peccati altrui, devono essere loro le vittime sacrificali dei torti fatti dagli altri\u00bb.\nNegli Stati Uniti d'America era l'epoca, immediatamente successiva alla fine della Guerra civile, della formazione dei grandi complessi industriali a carattere monopolistico di fronte ai quali s'inchinava anche il potere politico: \u00abDi pari passo con la crescita delle fabbriche e l'espansione delle ferrovie, con l'accumulazione del capitale e la crescita delle banche, venne la legislazione contro i lavoratori. Vennero gli scioperi. Venne la violenza. Venne la convinzione nei cuori e nelle menti dei lavoratori che le leggi sono fatte a favore degli industriali\u00bb.\nCos\u00ec, per esempio, \u00abLo Stato del Colorado non apparteneva alla Repubblica, ma al Colorado Fuel and Iron Company, alla Victor-Company e alle loro filiali. Il governatore era il loro agente. La milizia sotto Bell li serviva. Ogni volta che i padroni dello Stato dicevano al governatore di abbaiare, egli uggiolava come un cane furioso. Ogni volta che dicevano ai militari di mordere, essi mordevano\u00bb. Nei conflitti sociali, la grande stampa che, controllata del monopolista Heart, condizionava l'opinione pubblica, si schierava invariabilmente contro le richieste dei lavoratori.\nDal 1880 in poi la Jones si dedic\u00f2 completamente alla lotta sindacale. La grande immigrazione dall'Europa aveva creato nelle maggiori citt\u00e0 statunitensi affollate baraccopoli dove, in mancanza di una legislazione sociale, i datori di retribuzione offrivano bassi salari in cambio di un lungo impiego dalla forza-lavoro degli emigrati, che erano costretti ad accettare per sopravvivere: in questo modo anche i lavoratori statunitensi vedevano diminuire le loro retribuzioni, se pure non perdevano il lavoro. Proteste, scioperi, richieste della giornata lavorativa di otto ore, erano represse dalla polizia, mentre il \u00abChicago Tribune\u00bb, l'organo degli industriali, consigliava ironicamente di avvelenare, come fossero parassiti, i disoccupati che si trascinavano nelle periferie industriali.\nIn questo torbido clima il 4 maggio 1886 matur\u00f2 a Chicago la tragedia di Haymarket, dove durante una manifestazione di protesta per l'uccisione di due operai da parte della polizia, un provocatore lanci\u00f2 una bomba contro i reparti di polizia, uccidendo un poliziotto: nella reazione incontrollata, altri sette poliziotti rimasero uccisi dal fuoco degli stessi colleghi. Otto anarchici, emigrati tedeschi, furono ingiustamente accusati della strage e impiccati l'11 novembre 1887. Organizz\u00f2 scioperi e manifestazioni di operaie e di figli di lavoratori in lotta nelle pi\u00f9 diverse localit\u00e0 degli Stati Uniti d'America: nel 1902 il procuratore della Virginia, Reese Blizzard, la fece arrestare con l'accusa di organizzazione di pubbliche riunioni di minatori in scioperi, qualificandola \u00abla donna pi\u00f9 pericolosa degli Stati Uniti d'America\u00bb.\nNel 1903 Mother Jones organizz\u00f2 una marcia di bambini operai delle fabbriche e delle miniere di Kensington, in Pennsylvania. Raggiunsero a Oyster Bay, vicino a New York, la residenza del presidente Theodore Roosevelt, esibendo scritte e slogan del tipo \u00abVogliamo giocare!\u00bb e \u00abVogliamo andare a scuola!\u00bb. Il presidente rifiut\u00f2 di ricevere i manifestanti e tuttavia questa protesta contribu\u00ec a porre il problema del lavoro minorile di fronte all'opinione pubblica. Lei stessa descrive cos\u00ec il lavoro dei bambini in una filatura di cotone nel 1906: \u00abBambine e bambini, a piedi nudi, andavano e venivano tra interminabili fila di fusi, avvicinando alle macchine le manine scarne per riannodare i fili spezzati.\nSi rannicchiavano sotto le macchine per oliarle. Giorno e notte, notte e giorno, cambiavano i fusi. Bambini di sei anni dal volto di vecchi di sessanta, lavoravano otto ore al giorno per dieci centesimi. Quando si addormentavano, venivano risvegliati lanciandogli in faccia acqua fredda e la voce del direttore tuonava sopra il fracasso continuo delle macchine\u00bb. Partecip\u00f2 nel 1905 alla fondazione dell'Industrial Workers of the World e ader\u00ec al Partito Socialista d'America.\nNel 1913, durante uno sciopero di minatori, la Jones fu arrestata in Virginia con l'accusa, in partecipazione con altri sindacalisti, di tentato di omicidio. L'arresto provoc\u00f2 una tale tempesta di proteste da costringere le autorit\u00e0 a rilasciarla, mentre il Senato ordin\u00f2 un'inchiesta sulle condizioni di lavoro nelle miniere di carbone.\nDue mesi dopo fu ancora arrestata durante uno sciopero di minatori del Colorado. Dopo il massacro di Ludlow incontr\u00f2 John Davison Rockefeller in persona, convincendolo a introdurre qualche miglioramento nelle condizioni di lavoro degli operai. Mary Jones non guard\u00f2 mai con simpatia al movimento femminista del suo tempo, in parte perch\u00e9 questo, composto in grande maggioranza di donne della piccola e media borghesia, non si interessava delle lotte sindacali operaie, in parte per la sua stessa educazione ricevuta, nella quale non si erano mai messo in discussione i differenti ruoli sociali riservati a donne e uomini.\nCos\u00ec, rifiut\u00f2 di battersi per il diritto di voto alle donne: \u00abNon ho mai avuto diritto al voto - disse a una manifestazione di suffragette - eppure ho scatenato l'inferno in tutto il paese [...] sono due generazioni che le donne del Colorado hanno il voto, eppure uomini e donne della classe operaia versano in schiavit\u00f9\u00bb. La sua idea del ruolo della donna nella societ\u00e0 era quella tradizionale dell'\u00abangelo del focolare\u00bb e dell'educatrice dei figli: \u00ab\u00c8 questa la loro missione pi\u00f9 bella. Se gli uomini guadagnassero abbastanza, non sarebbe necessario che le donne trascurassero la casa e i bambini per aumentare le entrate\u00bb. Mother Jones continu\u00f2 a lottare per tutta la vita e a essere perseguita dalla magistratura statunitense per \u00absedizione\u00bb. Nel 1925 perse la causa contro l'editore del \"Chicago Times\" e fu condannata a una forte ammenda; quell'anno stesso spar\u00f2 a due malviventi che si erano introdotti in casa sua e uno di essi mor\u00ec per le ferite: arrestata, fu poi rilasciata essendole stata riconosciuta la legittima difesa e l'inchiesta accert\u00f2 che i due agivano agli ordini di un uomo d'affari. Ancora nel 1925 pubblic\u00f2 la sua autobiografia.\nPass\u00f2 gli ultimi anni nel Maryland, morendo a Silver Spring nel 1930: fu sepolta nel cimitero del sindacato dei minatori a Mount Olive, nell'Illinois, accanto alle tombe degli operai uccisi dalla polizia durante gli scioperi di Virden (Illinois), nel 1898. La sua fama super\u00f2 le frontiere. Trotskij scrisse di lei: \u00abL'autobiografia della Jones, l'ho letta con vero piacere. Descrivendo le lotte operaie, condensate e spogliate da ogni pretenziosit\u00e0 letteraria, Jones mostra lo spaventoso quadro dei bassifondi del capitalismo statunitense della sua democrazia. Non si pu\u00f2 leggere, senza fremere e maledire, le sue descrizione dello sfruttamento e del degrado dei bambini nelle fabbriche\u00bb."}
{"id": "2430270", "revid": "439868", "url": "https://it.wikipedia.org/wiki?curid=2430270", "title": "Rance", "text": "Il Rance \u00e8 un fiume della Francia occidentale, in Bretagna, della lunghezza di circa 100\u00a0km. \nPercorso.\nIl Rance nasce nelle \"Landes du Men\u00e8\"; scorre verso nord-est, bagna Dinan e sfocia nella Manica a Saint-Malo.\nAlla foce, sull'estuario, \u00e8 installato un grande impianto per la produzione di energia elettrica che utilizza la forza maremotrice che deriva dai moti alterni della marea.\nLa centrale comprende una diga di pietra, 6 chiuse di entrata e uscita, 24 turbine a bulbo."}
{"id": "2430271", "revid": "48344", "url": "https://it.wikipedia.org/wiki?curid=2430271", "title": "S\u00f8nderjylland", "text": ""}
{"id": "2430273", "revid": "1592097", "url": "https://it.wikipedia.org/wiki?curid=2430273", "title": "Disk jockey", "text": ""}
{"id": "2430275", "revid": "125348852", "url": "https://it.wikipedia.org/wiki?curid=2430275", "title": "Nottingham Open", "text": "Il Nottingham Open (conosciuto come Viking Open e in precedenza Nature Valley Open e Aegon Open per motivi di sponsorizzazione), \u00e8 un torneo di tennis maschile e femminile che si gioca annualmente sui campi in erba del Nottingham Tennis Centre di Nottingham nel Regno Unito.\nNasce nel 1995 per rimpiazzare il Manchester Open ed era inizialmente riservato ai tennisti uomini nell'ambito del circuito ATP. Nel 2009 viene a sua volta rimpiazzato dall'AEGON International di Eastbourne, che fino ad allora era denominato International Women's Open ed era un evento del circuito WTA femminile; a partire da quell'anno viene inserito nel programma, oltre al consueto torneo femminile, uno maschile. Dal 2011 si \u00e8 tenuto a Nottingham l'AEGON Nottingham Challenge, che faceva parte dell'ATP Challenger Tour e dell'ITF Women's Circuit, e che viene soppresso dopo l'edizione del 2014.\nIl Nottingham Open viene reinserito nel circuito nel 2015 con un torneo femminile che fa parte della categoria WTA International e uno maschile della categoria ATP 250. Nel 2017 l'edizione maschile entra a far parte dell'ATP Challenger Tour. L'edizione del 2020 non viene disputata a causa della pandemia di COVID-19. Nel 2021 il torneo femminile diventa un WTA 250.\nAlbo d'oro.\nSingolare femminile.\nIl torneo femminile si \u00e8 giocato solo nel biennio 1972-1973"}
{"id": "2430280", "revid": "1924342", "url": "https://it.wikipedia.org/wiki?curid=2430280", "title": "Discografia di Ne-Yo", "text": "La seguente \u00e8 la discografia di Ne-Yo, cantante, produttore ed autore statunitense di musica pop e R&amp;B.\nAltre collaborazioni.\n2012 - \"Let's Go\" (Calvin Harris feat. Ne-Yo)"}
{"id": "2430286", "revid": "1305772", "url": "https://it.wikipedia.org/wiki?curid=2430286", "title": "Chi c*zzo me lo fa fare", "text": "Chi c*zzo me lo fa fare (indicato anche come Chi c*zzo me lo) \u00e8 un singolo del rapper italiano Caparezza, pubblicato nel 2000 come terzo estratto dal primo album in studio \"?!\".\nDescrizione.\nLa canzone si compone di tre strofe, ognuna delle quali \u00e8 una critica ad un particolare fenomeno culturale moderno. Nella prima viene criticato il mondo che gira attorno al luogo della discoteca, fatto spesso di droga, prostituzione e musica a tutto volume per evitare un qualsiasi pensiero. Nella seconda vengono criticati la cultura goth, fenomeno in parte legato a quello della discoteca, attraverso il quale i giovani gotici predicano la morte disprezzando la \"vita di merda\". La strofa conclusiva \u00e8 una critica in particolare alla platea degli stadi, al linguaggio xenofobo di alcuni slogan, ai fenomeni di violenza e teppismo che hanno origine negli stadi e sono generati da una forma di unione, quella del branco di ultras, che trasmette ad ogni individuo che lo compone sicurezza e contemporaneamente lo solleva da ogni responsabilit\u00e0.\nUna prima versione del brano \u00e8 stata realizzata ed inserita nel secondo demo di Caparezza \"Zappa\", uscito nel 1999.."}
{"id": "2430287", "revid": "124808", "url": "https://it.wikipedia.org/wiki?curid=2430287", "title": "Chi cazzo me lo fa fare", "text": ""}
{"id": "2430289", "revid": "88740", "url": "https://it.wikipedia.org/wiki?curid=2430289", "title": "Villa di Bahj\u00ed", "text": "La Villa di Bahj\u00ed (arabo per: \"gioia\", \"letizia\") \u00e8 la dimora dove Mizra Husayn Ali Nuri detto Baha'ullah, il fondatore della fede bahai, mor\u00ec nel 1892. Si trova ad Acri, in Israele, ed \u00e8 il luogo pi\u00f9 sacro per i bahai, tanto che essi vi rivolgono sempre il viso durante la preghiera.\nNei pressi della villa \u00e8 situato il Mausoleo di Baha'ullah, e l'intero complesso religioso, parte integrante del Centro Mondiale Bahai, \u00e8 chiamato dai fedeli \"Posto della Gioia\".\nLa propriet\u00e0.\nL'area in cui si trova ora la villa originariamente era un giardino a cui il proprietario, Suleiman Pasha, aveva dato il nome di Bahji. Nel 1831 fu ulteriormente abbellita da 'Abdu'llah Pasha, tanto da diventare famosa per i suoi giardini. Successivamente la sua propriet\u00e0 pass\u00f2 alla famiglia cristiana dei Jamals..\nNel 1870 `Udi Khammar, un ricco mercante di Acri, che era stato proprietario della Casa di `Abb\u00fad, ne compr\u00f2 parte e vi costru\u00ec la villa che avrebbe preso il nome di \"Magione di Bahji\".\n`Udi Khammar costru\u00ec la villa per la sua famiglia e quando mor\u00ec fu sepolto in una tomba adiacente all'angolo sud-est dell'edificio stesso..\nNel 1879 una epidemia ne allontan\u00f2 gli abitanti lasciando vacante la villa.\n'Abdu'l-Bah\u00e1 prima affitt\u00f2 e poi compr\u00f2 la villa perch\u00e9 il padre, Bah\u00e1'u'll\u00e1h, e la famiglia vi vivessero: Bah\u00e1'u'll\u00e1h vi risiedette fino alla morte..\nIl Mausoleo di Bah\u00e1'u'll\u00e1h.\nQuando Bah\u00e1'u'll\u00e1h mor\u00ec, il 29 maggio 1892, fu sepolto in uno degli edifici adiacenti.\nQuesta sepoltura ulteriormente abbellita e circondata da un lussureggiante giardino, in cui crescono alberi e fiori, divenne il Mausoleo di Bah\u00e1'u'll\u00e1h e, per i credenti bahai, \u00e8 il luogo pi\u00f9 sacro al mondo.\nIl Mausoleo costituisce per i Bahai la Qiblih, ossia la direzione verso cui rivolgersi quando pregano.\nIl complesso della villa, del mausoleo e dei giardini che \u00e8 stato iscritto, nel luglio 2008, nella lista del Patrimonio dell'Umanit\u00e0, \u00e8 meta costante di pellegrinaggio da parte dei Bahai provenienti da tutto il mondo."}
{"id": "2430299", "revid": "287204", "url": "https://it.wikipedia.org/wiki?curid=2430299", "title": "Robert Barr", "text": "Barr immigr\u00f2 a Toronto, in Canada, all'et\u00e0 di quattro anni. All'et\u00e0 di vent'anni divenne preside di una scuola e poco dopo lasci\u00f2 il paese per lavorare come reporter presso il Detroit Free Press. Nel 1881 il giornale lo invi\u00f2 a Londra, dove fond\u00f2 nel 1892 la rivista \"The Idler\" insieme al collaboratore Jerome K. Jerome."}
{"id": "2430300", "revid": "365417", "url": "https://it.wikipedia.org/wiki?curid=2430300", "title": "Puchar Ekstraklasy", "text": "La Coppa dell'Ekstraklasa (\"pol.\" \"Puchar Ekstraklasy\") era una competizione calcistica polacca riservata ai club di Ekstraklasa.\nStoria.\nFu nel 1952 che la PZPN decise di organizzare una manifestazione per le 12 squadre che disputavano il campionato di I liga. Il \"Puchar Zlotu M\u0142odych Przodownik\u00f3w\", questo il nome della competizione, fu vinta dal Wawel Cracovia, ma in seguito venne declassata a manifestazione non ufficiale.\nLa prima edizione ufficiale si tenne perci\u00f2 nel 1977, ma anche in questo caso non ebbe seguito. L'anno seguente, infatti, solo 11 delle 16 squadre di I liga si iscrissero, alle quali si aggiunsero quattro formazioni ungheresi, ragion per cui l'edizione 1978, vinta dal G\u00f3rnik Zabrze, non viene considerata ufficiale.\nIl Puchar Ekstraklasy vero e proprio \u00e8 nato nel 2000 e si \u00e8 svolto con regolarit\u00e0 per tre stagioni consecutive. Nel 2002 il torneo \u00e8 stato di nuovo accantonato ed \u00e8 tornato a svolgersi solo dopo 5 anni, nel 2007. Dopo tre stagioni la competizione \u00e8 stata nuovamente sospesa per la mancanza di una sponsorizzazione."}
{"id": "2430303", "revid": "1005847", "url": "https://it.wikipedia.org/wiki?curid=2430303", "title": "Triplice Intervento", "text": "L\"\" (cinese: \u4e09\u570b\u5e72\u6d89 \"S\u0101ng\u00fao g\u0101nsh\u00e8\") fu un intervento diplomatico compiuto da Impero russo, Germania e Francia il 23 aprile 1895 sui termini del Trattato di Shimonoseki firmato tra il Giappone e la Cina della dinastia Qing, che pose fine alla prima guerra sino-giapponese.\nTrattato di Shimonoseki.\nIn base ai termini del Trattato di Shimonoseki, al Giappone era stata concessa la Penisola di Liaodong compresa la citt\u00e0 portuale di Port Arthur, che esso aveva conquistato dalla Cina. Immediatamente dopo che i termini del trattato furono diventati pubblici, la Russia \u2014 con i propri progetti e la propria sfera di influenza in Cina \u2014 espresse preoccupazione circa l'acquisizione giapponese della Penisola di Liaodong ed il possibile impatto dei termini del trattato sulla stabilit\u00e0 della Cina. La Russia persuase allora la Francia e la Germania ad esercitare pressioni diplomatiche sul Giappone per la restituzione del territorio alla Cina, in cambio di un maggiore indennizzo.\nLe potenze europee.\nLa Russia era quella che aveva da guadagnare di pi\u00f9 dal Triplice Intervento. Negli anni precedenti, infatti, essa era andata lentamente accrescendo la sua influenza in Estremo Oriente. La costruzione della Ferrovia Transiberiana e l'acquisizione di un porto in acque calde (e quindi libero dai ghiacci) avrebbe consentito alla Russia di consolidare la sua presenza nella regione e di espandersi ulteriormente in Asia e nel Pacifico. La Russia non si era aspettata che il Giappone sarebbe uscito vittorioso contro la Cina. Port Arthur cadendo in mani giapponesi avrebbe minacciato il suo desiderio di ottenere per s\u00e9 un porto pi\u00f9 a sud di Vladivostok.\nLa Francia fu obbligata ad unirsi alla Russia in base al trattato del 1892. Sebbene i banchieri francesi avessero effettivamente interessi finanziari in Russia (specialmente nelle ferrovie), la Francia non aveva ambizioni territoriali in Manciuria, dal momento che la sua sfera di influenza era nella Cina meridionale. (Vedi guerra franco-cinese.) I francesi in realt\u00e0 avevano relazioni cordiali con i giapponesi: consiglieri militari francesi erano stati inviati ad addestrare l'Esercito imperiale giapponese e numerose navi giapponesi erano state costruite in cantieri francesi. Tuttavia, la Francia non desiderava essere isolata diplomaticamente, come era accaduto in precedenza, specialmente data la crescente potenza della Germania.\nLa Germania aveva due ragioni per sostenere la Russia. Primo, attirare l'attenzione della Russia stessa ad est e lontano da s\u00e9. Secondo, procurarsi l'appoggio della Russia nello stabilire le concessioni territoriali tedesche in Cina. La Germania sperava che il sostegno alla Russia avrebbe incoraggiato quest'ultima, a sua volta, a sostenere le ambizioni coloniali della Germania, che erano particolarmente frustrate, dal momento che la Germania si era da poco costituita come nazione unificata ed era quindi arrivata tardi al \"gioco\" coloniale.\nConclusione.\nIl governo giapponese acconsent\u00ec con riluttanza all'intervento, in quanto l'intercessione diplomatica britannica ed americana non era disponibile, ed il Giappone non era assolutamente in condizione di resistere militarmente alle tre maggiori potenze europee. Il 5 maggio 1895, il primo ministro Hirobumi Ito annunci\u00f2 il ritiro delle forze giapponesi dalla Penisola di Liaodong in cambio di un indennizzo addizionale di 30 milioni di kuping tael (450 milioni di yen). Le ultime truppe giapponesi partirono a dicembre.\nCon grande stupore e costernazione del Giappone, la Russia si mosse quasi immediatamente per occupare l'intera Penisola di Liaodong e specialmente per fortificare Port Arthur. La Germania, la Francia e perfino la Gran Bretagna approfittarono della Cina indebolita per impadronirsi con vari pretesti di citt\u00e0 portuali ed espandere cos\u00ec le loro sfere di influenza.\nQuesta umiliazione per mano delle potenze europee contribu\u00ec a diffondere in Giappone l'ideologia \"Gashin Sh\u014dtan\" o \"Perseverare attraverso la sofferenza (per amore della vendetta)\", attraverso la quale le energie dell'intera nazione furono mobilitate in un grande sforzo collettivo per accrescere l'industria pesante e la potenza delle forze armate, specialmente la marina, a spese dei desideri e dei bisogni individuali. Fu anche una causa diretta della guerra russo-giapponese (1904\u201305) ed, in misura minore, dell'entrata giapponese nella prima guerra mondiale."}
{"id": "2430307", "revid": "74801", "url": "https://it.wikipedia.org/wiki?curid=2430307", "title": "John Fassell", "text": ""}
{"id": "2430308", "revid": "1494169", "url": "https://it.wikipedia.org/wiki?curid=2430308", "title": "Anno uno", "text": ""}
{"id": "2430315", "revid": "765341", "url": "https://it.wikipedia.org/wiki?curid=2430315", "title": "Darwin LeOra Teilhet", "text": "Il suo personaggio pi\u00f9 famoso \u00e8 il barone von Kaz, un eccentrico e arguto viennese (\"Il dardo piumato\", uno dei romanzi della serie, \u00e8 edito da Polillo Editore). \nLa moglie, Hildegarde Tolman, appare come coautrice in alcuni dei suoi romanzi."}
{"id": "2430316", "revid": "767487", "url": "https://it.wikipedia.org/wiki?curid=2430316", "title": "Anno uno (film 2009)", "text": "Anno uno (\"Year One\") \u00e8 un film del 2009 scritto e diretto da Harold Ramis.\nTrama.\nZed e Oh sono due primitivi e imbranati cavernicoli, rispettivamente un cacciatore e un raccoglitore, che dopo essere stati banditi dal loro villaggio iniziano un lungo viaggio biblico incontrando Caino mentre uccide Abele. Vengono poi resi schiavi dalle guardie di Sodoma e incontrano Abramo poco prima di sacrificare Isacco e Zed ferma il sacrificio, dicendo di esser un messaggero di Dio. Sono cos\u00ec invitati a casa di Abramo e, dopo aver cenato, Isacco porta Zed e Oh a Sodoma.\nCast.\nI protagonisti Jack Black e Michael Cera vengono affiancati da un nutrito cast; Christopher Mintz-Plasse interpreta Isacco mentre Hank Azaria ricopre il ruolo di Abramo. Il regista del film Harold Ramis impersona Adamo mentre Rhoda Griffis \u00e8 Eva, inoltre Kyle Gass \u00e8 Zaftig l'Eunuco, Bill Hader interpreta uno sciamano e Vinnie Jones il capo delle guardie di Sodoma.\nDistribuzione.\nIl film, prodotto dalla Apatow Productions, \u00e8 stato distribuito negli Stati Uniti il 19 giugno 2009 dalla Columbia Pictures mentre \u00e8 uscito nelle sale cinematografiche italiane il 6 novembre 2009, distribuito dalla Sony Pictures."}
{"id": "2430317", "revid": "4175", "url": "https://it.wikipedia.org/wiki?curid=2430317", "title": "Comune di Milano", "text": ""}
{"id": "2430319", "revid": "214509", "url": "https://it.wikipedia.org/wiki?curid=2430319", "title": "D. Teilhet", "text": ""}
{"id": "2430320", "revid": "214509", "url": "https://it.wikipedia.org/wiki?curid=2430320", "title": "Hildegarde Tolman", "text": ""}
