{"id": "2480049", "revid": "628767", "url": "https://it.wikipedia.org/wiki?curid=2480049", "title": "Distretto di \u017dylyoj", "text": "Il distretto di \u017dylyoj (in kazako: \u0416\u044b\u043b\u044b\u043e\u0439 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Q\u016blsary."}
{"id": "2480051", "revid": "110157", "url": "https://it.wikipedia.org/wiki?curid=2480051", "title": "\u00d3b\u00e1nya", "text": "\u00d3b\u00e1nya \u00e8 un comune dell'Ungheria di 155 abitanti (dati 2001) situato nella provincia di Baranya, nella regione Transdanubio Meridionale."}
{"id": "2480052", "revid": "1442080", "url": "https://it.wikipedia.org/wiki?curid=2480052", "title": "Ordina Open 2007 - Singolare femminile", "text": "Il singolare femminile del torneo di tennis Ordina Open 2007, facente parte del WTA Tour 2007, ha avuto come vincitrice Anna \u010cakvetadze che ha battuto in finale Jelena Jankovi\u0107 7-6(2), 3-6, 6-3.\nTeste di serie.\nLe prime 2 teste di serie hanno ricevuto un bye per il 2\u00ba turno"}
{"id": "2480054", "revid": "110157", "url": "https://it.wikipedia.org/wiki?curid=2480054", "title": "\u00d3cs\u00e1rd", "text": "\u00d3cs\u00e1rd \u00e8 un comune dell'Ungheria di 412 abitanti (dati 2008) situato nella provincia di Baranya, nella regione Transdanubio Meridionale."}
{"id": "2480055", "revid": "110157", "url": "https://it.wikipedia.org/wiki?curid=2480055", "title": "\u00d3falu", "text": "\u00d3falu \u00e8 un comune dell'Ungheria di 346 abitanti (dati 2008) situato nella provincia di Baranya, nella regione Transdanubio Meridionale."}
{"id": "2480056", "revid": "729019", "url": "https://it.wikipedia.org/wiki?curid=2480056", "title": "Okorv\u00f6lgy", "text": "Okorv\u00f6lgy \u00e8 un comune dell'Ungheria di 94 abitanti (dati 2001) situato nella provincia di Baranya, nella regione Transdanubio Meridionale."}
{"id": "2480057", "revid": "123114598", "url": "https://it.wikipedia.org/wiki?curid=2480057", "title": "Alpe Fej", "text": "L'Alpe Fej () \u00e8 un alpeggio situato in Valsesia sulle Alpi, pi\u00f9 precisamente in Val Sermenza. Si trova a poco pi\u00f9 di un'ora di marcia dal centro di Rossa, imboccando la mulattiera che conduce in 30 minuti alla frazione Piana, abitata fino agli inizi del Novecento da qualche centinaio di persone. In questa frazione \u00e8 possibile ammirare un piccolo oratorio con affreschi del Quattrocento detto \"San Giovanni il Vecchio\" per distinguerlo dalla chiesa ottocentesca di imponente architettura, dedicata anch'essa a San Giovanni Battista.\nIl sentiero prosegue a destra con andamento pianeggiante, raggiungendo in poco pi\u00f9 di 30 minuti le baite dell'alpe Fej.\nL'alpe Fej, insieme con altri piccoli alpeggi della zona, era spesso utilizzata come punto d'appoggio per la traversata o come rifugio durante il periodo della Resistenza. \nTra la fine di ottobre e gli inizi di novembre del 1944 uno di questi nuclei, composto da una quindicina di uomini, si trovava in questo alpeggio posto lungo uno dei sentieri che mettono in comunicazione la Val Sermenza con il territorio di Cervatto, nel quale i partigiani avevano una base in localit\u00e0 Taponaccio. \nLa tragedia del 7 novembre 1944.\nI ruderi dell'alpe Fej conservano le tracce di quanto avvenne all'alba del 7 novembre 1944, quando un nucleo di partigiani della brigata \"Strisciante Musati\" fu investito dall'attacco di un reparto militare di tedeschi e fascisti che circond\u00f2 le baite disponendosi intorno a ferro di cavallo. \nRimasero uccisi Renato Casalino (classe 1921), Enrico Dellavalle (classe 1921), Severino Gheller (classe 1924), Enrico Rinotti (classe 1916) i cui corpi vennero straziati e abbandonati tra le fiamme dell'incendio che fu dato alle baite allo scopo di distruggere la base partigiana. Furono raccolti e ricomposti dalla popolazione di Rossa accorsa a tentare di spegnere le fiamme.\nDue partigiani (tra cui Lino Tosi, l'artista di Varallo che produrr\u00e0 il bassorilievo commemorativo di Alagna) erano assenti perch\u00e9 in missione. \nTre partigiani riuscirono miracolosamente a mettersi in salvo: Giulio Quazzola, Guerrino Agnesetti e il \"Walser\". \nGli alti sei partigiani furono portati a Balmuccia, paese del fondovalle, poco prima di mezzogiorno. L\u00ec dopo estenuanti trattative il parroco don Uglietti riusc\u00ec a evitare la fucilazione del partigiano pi\u00f9 giovane, Davide Gallini (classe 1929) che emigrer\u00e0 in Svezia dopo la Liberazione e non torner\u00e0 mai pi\u00f9 in Italia. I partigiani fucilati furono: Aldo Bertolino (classe 1920), Antonio Marzola (classe 1920), Vincenzo Occhi (classe 1920), Pietro Renditore (classe 1914), Daniele Sebastiani (classe 1926). \nPochi giorni prima gli stessi uomini dell'alpe Fej avevano recuperato e portato a valle, trasportandolo nella neve che era caduta in abbondanza, il corpo del comandante partigiano Martino Giardini detto \"Martin Valanga\", uno dei primi partigiani valsesiani, morto all'alpe Tracciora in seguito allo scoppio accidentale di esplosivo che aveva nello zaino. \nAi funerali, celebratisi a Rossa, parteciparono molti comandanti partigiani. Forse l'eccessiva pubblicit\u00e0 data al funerale di Martin Valanga o forse una delazione fu causa dell'attenzione nazifascista. Il tenente Pisoni, appartenente alle SS italiane, guid\u00f2 la spedizione di SS tedesche e legionari della \"Muti\" verso l'alpe Fej. \nNel 1987, in memoria dei caduti, \u00e8 stata eretta la Cappella del Partigiano.\nLa leggenda dell'abete.\nCome spesso accade, da questo triste episodio, prese vita una leggenda.\nUn vecchio partigiano della zona raccontava che alcuni partigiani catturati presso l'alpe, anzich\u00e9 essere portati a Balmuccia, furono uccisi davanti a un grosso abete. \nLa pianta, molto alta e imponente, esisteva fino ai primi anni duemila. Purtroppo ora \u00e8 rimasto solo il tronco che si \u00e8 seccato, probabilmente a causa di un evento naturale.\nLa leggenda narrava che un proiettile di mitra fosse finito conficcato nel tronco dell'albero e, si diceva che, se si accostava l'orecchio al tronco si sentivano ancora risuonare cupamente i colpi sparati dai Tedeschi, come un'eco. Per aiutarci a non dimenticare.\nQuante cose sussurravano le sue fronde. Non si sentiva la sua voce, era un lieve soffio nel vento che parlava a chi sapeva ascoltare. "}
{"id": "2480059", "revid": "729019", "url": "https://it.wikipedia.org/wiki?curid=2480059", "title": "Okor\u00e1g", "text": "Okor\u00e1g \u00e8 un comune dell'Ungheria di 165 abitanti (dati 2008) situato nella provincia di Baranya, nella regione Transdanubio Meridionale."}
{"id": "2480060", "revid": "125772342", "url": "https://it.wikipedia.org/wiki?curid=2480060", "title": "Mezzo (rete televisiva)", "text": "Mezzo \u00e8 un canale televisivo satellitare francese interamente dedicato alla musica classica, opera, balletto, jazz e world music che \u00e8 presente in tutti i paesi europei, tranne che in Irlanda del sud. Da novembre 2016 \u00e8 ricevibile anche in Italia al canale 49 della piattaforma satellitare Tiv\u00f9Sat. \u00c8 stato fondato da Gi\u00f3n Bal\u00f3n.\nStoria.\nNel 1992 il gruppo France Televisions lanci\u00f2 il suo primo canale tematico, France Supervision, che trasmetteva una selezione dei programmi di France 2 e France 3 con lo standard D2-MAC e in formato , tra i quali figurava Taratata. Successivamente ha cambiato programmazione, dedicandosi alla trasmissione di grandi eventi culturali e sportivi. Dal 21 marzo 1998, France Supervision viene sostituito dal nuovo canale Mezzo, dedicato alla musica, alla danza e all'opera.\nGestione e diffusione.\nIl Gruppo Lagard\u00e8re controlla per il 60% il canale televisivo insieme a France T\u00e9l\u00e9visions (40%).\n\u00c8 la pubblicit\u00e0 di France T\u00e9l\u00e9visions che commercializza l'antenna ed \u00e8 Lagard\u00e8re Television International che diffonde le trasmissioni e tutta la programmazione all'estero. Mezzo \u00e8 l'unico canale televisivo globale dedicato 24 ore su 24 con musica classica, opera e danza (75%) e jazz (25%)."}
{"id": "2480061", "revid": "339392", "url": "https://it.wikipedia.org/wiki?curid=2480061", "title": "Mezzo TV", "text": ""}
{"id": "2480062", "revid": "110157", "url": "https://it.wikipedia.org/wiki?curid=2480062", "title": "Olasz", "text": "Olasz (che significa \"italiano\" in ungherese) \u00e8 un comune dell'Ungheria di 635 abitanti (dati 2008) situato nella provincia di Baranya, nella regione Transdanubio Meridionale."}
{"id": "2480063", "revid": "767487", "url": "https://it.wikipedia.org/wiki?curid=2480063", "title": "Nieder\u00f6sterreichischen-Cup 1918-1919", "text": "La Nieder\u00f6sterreichischen-Cup 1918-1919 \u00e8 stata la 1\u00aa edizione della coppa nazionale di calcio austriaca, dopo due edizioni non ufficiali. Vide la vittoria del Rapid Vienna, che sconfisse in finale il Wiener Sport-Club.\nI viennesi divennero cos\u00ec la prima squadra austriaca ad ottenere il \"double\"."}
{"id": "2480064", "revid": "110157", "url": "https://it.wikipedia.org/wiki?curid=2480064", "title": "Old (Ungheria)", "text": "Old \u00e8 un comune dell'Ungheria di 366 abitanti (dati 2008) situato nella provincia di Baranya, nella regione Transdanubio Meridionale."}
{"id": "2480069", "revid": "110157", "url": "https://it.wikipedia.org/wiki?curid=2480069", "title": "Orf\u0171", "text": "Orf\u0171 \u00e8 un comune dell'Ungheria di 846 abitanti (dati 2008) situato nella provincia di Baranya, nella regione Transdanubio Meridionale."}
{"id": "2480070", "revid": "110157", "url": "https://it.wikipedia.org/wiki?curid=2480070", "title": "Auburn (azienda)", "text": "La Auburn \u00e8 stata un marchio automobilistico statunitense attivo tra il 1900 e il 1937.\nLa nascita della Auburn.\nLa \"Auburn Automobile Company\" nacque e si svilupp\u00f2 indipendentemente dalla \"Eckart Carriage Company\", fondata a Auburn, in Indiana, nel 1875 da Charles Eckhart (1841-1915). Infatti i suoi figli non andarono a lavorare con il padre, ma diedero origine ad una nuova Casa, ossia la \"Auburn Automobile Company\". I figli di Eckhart, Frank e Morris, all'inizio cominciarono a costruire automobili sperimentali prima di entrare nel business vero e proprio. Assorbirono due costruttori locali di automobili, e nel 1909 trasferirono l'attivit\u00e0 in un impianto pi\u00f9 grande. L'azienda ebbe un modesto successo fino a quando la mancanza di materiali provocata dalla Prima guerra mondiale caus\u00f2 la chiusura dell'impianto.\nIl primo modello: la Auburn Model A.\nIl primo modello Auburn \u00e8 datato 1904. Il suo nome era Auburn Model A, ed era un'auto da turismo con carrozzeria Tonneau, poteva ospitare due o quattro passeggeri e fu venduta per 1000 dollari. Il motore monocilindrico (con il cilindro che formava un angolo di 180\u00b0 con il blocco motore) era situato al centro della vettura, ed erogava 10 hp (7,5\u00a0kW). La trasmissione era a due rapporti di tipo epicicloidale. Il telaio della vettura era in acciaio. L'auto pesava 680 kg ed aveva sospensioni a balestra.\nGli anni seguenti.\nNel 1919 i fratelli Eckhart vendettero la Auburn ad un gruppo finanziario di Chicago guidato da Ralph Austin Bard, che pi\u00f9 tardi, durante la Seconda guerra mondiale, fu Assistente Segretario per la Marina per il Presidente Franklin Delano Roosevelt e Sottosegretario della Marina per il Presidente Roosevelt e per il Presidente Harry Truman. I nuovi proprietari ripresero il business, ma non fecero il profitto che speravano. Nel 1924 incontrarono Errett Lobban Cord (1894\u20131974), un venditore d'automobili di grandissimo successo, a cui offrirono l'azienda. Cord rispose con un'offerta di tipo leveraged buyout. Il gruppo di Chicago accett\u00f2.\nCord piazz\u00f2 sul mercato l'invenduto della Auburn con una aggressiva politica di marketing e complet\u00f2 la sua acquisizione entro la fine del 1925. Nel 1926 divenne socio della Duesenberg, famosa per le sue auto da competizione, che us\u00f2 come trampolino di lancio per una linea di costose auto di lusso. Errett Lobban Cord mise il suo nome su una casa automobilistica, la Cord. Il primo modello venduto di questa impresa fu la Cord L-29, che \u00e8 stata la prima autovettura a trazione anteriore venduta negli Stati Uniti d\u2019America\nImpiegando designer fantasiosi come Gordon Buehrig e Alan Leamy, Cord costru\u00ec automobili che divennero famose per l'avanzata ingegneria oltre ad una linea attraente come, per esempio, la Auburn Boattail Speedster (1928), la Duesenberg J (1929-1937), la Auburn Speedsters (1937), la Cord 810 (1936-1937) e la Cord 812 (1937).\nLe auto di Errett Lobban Cord erano ben ingegnerizzate, molto innovative e con una bella linea, ma gli alti prezzi di listino penalizzarono le vendite, specie in un periodo difficile come quello della crisi economica tra il 1929 ed i primi anni trenta (la grande depressione). Quindi la Auburn vendeva poco, e le operazioni commerciali di Cord lo obbligarono a vendere il suo gruppo automobilistico. Fu anche sotto ingiunzione da parte della U.S. Securities and Exchange Commission che gli intim\u00f2 di astenersi da eventuali violazioni od operazioni illecite. Nel 1937, la produzione di Auburn, Cord e Duesenberg cess\u00f2.\nLa sede principale della casa automobilistica ad Auburn ora ospita l'Auburn Cord Duesenberg Automobile Museum. Dal 2005 \u00e8 National Historic Landmark.\nLa Auburn aveva uno stabilimento produttivo anche a Connersville, nell'Indiana, che occupava gli impianti precedentemente usati dalla Lexington"}
{"id": "2480075", "revid": "599013", "url": "https://it.wikipedia.org/wiki?curid=2480075", "title": "Justice Christopher", "text": ""}
{"id": "2480076", "revid": "767487", "url": "https://it.wikipedia.org/wiki?curid=2480076", "title": "Cherrybomb", "text": "Cherrybomb \u00e8 un film del 2009 diretto da Lisa Barros D'Sa ed interpretato da Rupert Grint e Robert Sheehan.\nTrama.\nLa storia \u00e8 ambientata a Belfast ed \u00e8 incentrata sulla rivalit\u00e0 in amore tra Luke e Malachy, entrambi innamorati di Michelle, arrivata da poco in citt\u00e0. Annoiata e manipolatrice, Michelle incoraggia i due a darsi battaglia per vincere il suo cuore. Luke e Malachy faranno in fretta a trasformarsi da migliori amici a peggiori nemici, e quella che avrebbe dovuto essere una rilassante vacanza estiva, si trasforma in una folle corsa a base di alcol, sesso e droga che li condurr\u00e0 a un tragico finale.\nProduzione e distribuzione.\nLe riprese iniziate il 7 luglio 2008 sono durate 4 settimane. Nonostante il film fosse stato completato da diversi mesi, a causa della mancanza di una casa di distribuzione cinematografica, il film non \u00e8 arrivato nei cinema anglofoni fino a quando una petizione firmata da migliaia di fan di Rupert Grint ha reso possibile la distribuzione dal 23 aprile 2010."}
{"id": "2480078", "revid": "125097457", "url": "https://it.wikipedia.org/wiki?curid=2480078", "title": "Giuseppe Di Piazza", "text": "Biografia.\nHa cominciato la carriera nel 1979 al quotidiano \"L'Ora\" di Palermo, allora diretto da Nicola Cattedra. Giornalista professionista dal 1984, in quell'anno si trasferisce a Roma per lavorare alla rivista \"Cooperazione\" del Ministero degli affari esteri. Nel 1985 partecipa alla nascita del quotidiano \"Reporter\", diretto da Enrico Deaglio.\nNel 1986 passa a \"Il Messaggero\", dove resta per quindici anni. Nel quotidiano romano \u00e8 prima capocronista, poi caporedattore di Interni e Giudiziaria, editorialista, ed infine caporedattore centrale.\nNel 2000 si trasferisce a Milano, come vicedirettore della multimedialit\u00e0 di Rcs MediaGroup, il cui responsabile \u00e8 Pietro Calabrese. Diviene poi direttore dei contenuti di Hdpnet, la societ\u00e0 multimediale del gruppo.\nNel 2002 gli viene affidata la direzione di AGR, l'agenzia di stampa radiofonica e digitale di Rcs. Nel 2003 diventa direttore del mensile \"Max\". Dal 27 settembre 2007 fino all'8 marzo 2012 ha diretto il settimanale \"Corriere della Sera Magazine\", poi ritornato al suo nome originario di \"Sette\" il 26 novembre 2009. Dal marzo 2012 \u00e8 al Corriere della Sera come articolista e responsabile delle nuove iniziative. Da settembre 2013 a giugno 2017 \u00e8 responsabile editoriale del sistema \"Corriere Innovazione\" del Corriere della Sera. Dal primo luglio 2017 \u00e8 responsabile dell'edizione romana del Corriere della Sera. Sul sito web Corriere.it \u00e8 titolare delle rubriche video \"La Confessione\" e \"Controluce\".\n\u00c8 sposato, ha tre figli, e vive tra Roma e Milano. \nHa insegnato per 14 anni al Master in giornalismo presso la Libera Universit\u00e0 di Lingue e Comunicazione IULM.\nNel 2011 ha esordito come fotografo con la mostra \"Io non sono padano\". Nel gennaio 2013 \u00e8 stata inaugurata al Palazzo delle Stelline (Milano) la sua seconda mostra - \"Italia Magazine\" - ritratti in bianco e nero di 26 direttori di periodici italiani. Nell'ottobre del 2014 \u00e8 stata inaugurata a Milano la sua terza mostra, \"Negli occhi delle donne\": venti ritratti di scrittrici, conduttrici tv, professioniste della comunicazione. Sono seguite altre mostre di paesaggi a Roma, Firenze, Milano, Spoleto, Gubbio, New York (alla New York University). \nNel gennaio 2012 ha pubblicato il suo primo romanzo \"I quattro canti di Palermo\" (Bompiani), a cui sono seguiti, nell'aprile 2013, \"Un uomo molto cattivo\" (Bompiani), e nel settembre 2013 l'e-book \"Fango - Doppia morte di un uomo perbene\" (I Corsivi del Corriere della Sera). Nell'ottobre del 2014 \u00e8 uscita negli Usa, presso l'editore Other Press, l'edizione americana de \"I quattro canti di Palermo\". Titolo: \"The four corners of Palermo\". Nel gennaio 2018 \u00e8 uscito \"Malanottata\", romanzo edito in Italia e Francia da HarperCollins. \"Malanottata\" ha vinto il Premio Cortina 2018. Nel marzo 2019 \u00e8 uscito il romanzo \"Il movente della vittima\", edito da HarperCollins. Nel 2020 \u00e8 stato pubblicato il suo romanzo \"I cinque canti di Palermo\" (HarpreCollins). Nel 2021 il suo saggio \"L'arte di non amare\" (HarperCollins). I suoi libri sono stati tradotti negli Stati Uniti, in Francia e in Serbia."}
{"id": "2480080", "revid": "287204", "url": "https://it.wikipedia.org/wiki?curid=2480080", "title": "Salmanassar IV", "text": "Sal\u00ec al trono con il nome di \u0160ulmanu-a\u0161ared IV ma viene ricordato con il nome di Salmanassar IV poich\u00e9 questo \u00e8 quello usato nella Bibbia, succedette a Adad-nirari III (810 a.C. - 783 a.C.) ed alla sua morte sal\u00ec sul trono assiro il fratello Assur-dan III (772 a.C. - 755 a.C.).\nAnche perch\u00e9 impegnato nella lunga lotta contro Urartu non riusc\u00ec a n\u00e9 a fermare n\u00e9 a rallentare la decadenza dell'impero assiro che continu\u00f2 inesorabile nel suo regno."}
{"id": "2480084", "revid": "2033069", "url": "https://it.wikipedia.org/wiki?curid=2480084", "title": "Human Target", "text": "Human Target \u00e8 una serie televisiva statunitense d'azione. La serie \u00e8 un adattamento dell'omonimo fumetto della Vertigo creato da Len Wein e Carmine Infantino. La \"premi\u00e8re\" dello show \u00e8 andata in onda il 17 gennaio 2010. Per la prima stagione sono stati commissionati 13 episodi.\nNel maggio 2010 \u00e8 stata confermata una seconda stagione che \u00e8 andata in onda negli Stati Uniti nell'autunno del 2010.\nL'11 maggio 2011 la serie \u00e8 stata ufficialmente cancellata.\nIl personaggio di Christopher Chance ritorner\u00e0 poi come guest star in alcuni episodi di \"Arrow\".\nIntroduzione.\nChristopher Chance, alias \"Human Target\", \u00e8 un personaggio secondario nato in casa DC Comics per dare supporto agli albi di Superman, negli anni settanta. In seguito, negli anni novanta, il personaggio venne trasportato sullo schermo in una omonima serie tv, con protagonista la star del pop Rick Springfield. All'inizio del nuovo millennio fu rivisitato il personaggio cartaceo con una nuova serie \"Human Target\", creata da Len Wein e Carmine Infantino per Vertigo, una etichetta della societ\u00e0 DC Comics. Nel 2009 FOX ha annunciato l'acquisto di una nuova serie tv dedicata alla storia di Christopher Chance.\nTrama.\nChristopher Chance (Mark Valley) \u00e8 un esperto di sicurezza, abile in varie discipline di combattimento nonch\u00e9 discreto nell'uso di armi da fuoco di vario calibro e genere, che si occupa di difendere quelle persone che, minacciate di morte a causa di attivit\u00e0 segrete o al limite della legalit\u00e0, non possono rivolgersi alle forze dell'ordine.\nIl metodo di Chance consiste nell'introdursi nella vita dei suoi clienti fino a diventare il nuovo obiettivo dei sicari.\nAd assistere Chance, un ex poliziotto di nome Wiston, un abile stratega per quanto riguarda l'organizzazione di azione semi-belliche finalizzate al raggiungimento delle varie missioni. E un esperto di tecnologie ed assassino di fama mondiale Guerrero, dimostra durante l'intero svolgimento della serie tv, di avere amicizie in tutto il mondo, amante delle armi di grosso calibro \u00e8 un free lance molto legato per questioni di onore al protagonista. Nella seconda stagione dopo varie missioni Chance se ne va in un monastero abbandonando Wiston e Guerrero. Chance viene trovato da Ilsa Pucci, vedova di un miliardario filantropo, la quale gli chiede protezione. Riunita la squadra durante la missione viene fermata da Wiston e Guerrero una giovane ragazza di nome Ames. A missione conclusa Ilsa Pucci chiede di poter finanziare la societ\u00e0 di bodyguard promettendogli jet privati, macchine, armi e molto altro. Chance accetta. In pi\u00f9, alla squadra si aggiunge Ames, giovane ed avvenente, dimostra eccezionali abilit\u00e0 in particolare nelle vesti di ladro e scassinatrice, improvvisa situazioni al limite senza pudore e si prende varie responsabilit\u00e0 senza mai tradire le varie aspettative."}
{"id": "2480085", "revid": "599013", "url": "https://it.wikipedia.org/wiki?curid=2480085", "title": "Pirmin Schwegler", "text": "Ha anche un fratello minore Christian Schwegler, anch'egli calciatore."}
{"id": "2480086", "revid": "628767", "url": "https://it.wikipedia.org/wiki?curid=2480086", "title": "Provincia di Llanquihue", "text": " \nLa provincia di Llanquihue \u00e8 una provincia del Cile, parte della regione di Los Lagos.\nStoria.\nLlanquihue cominci\u00f2 la sua storia nel 1852 quando i primi coloni tedeschi si stanziarono l\u00ec, col pioniere della colonizzazione tedesca, Bernhard Eunom Philippi.\nLa data certa di inizio della colonizzazione tedesca della zona \u00e8 il 28 novembre 1852, giorno in cui arrivarono alle coste dell'attuale Puerto Montt i primi immigranti che si stabilirono presso la Cuenca del Lago Llanquihue.\nNel 1968 viene istituito il Municipio e si sviluppano importanti impianti dell'industria agroalimentare per la produzione di latticini ed altri prodotti.\nIl 22 ottobre 1861 venne istituita la provincia di Llanquihue con tre dipartimenti e quattro municipalit\u00e0. Vennero istituiti il dipartimento di Carelmapu, il dipartimento di Osorno ed il dipartimento di Llanquihue a partire dall'antico Territorio di colonizzazione di Llanquihue, creato nel 1853. Durante questo periodo, e fino a 1925, la provincia di Llanquihue comprendeva tutto il territorio continentale fino al 43\u00ba parallelo sud nella penisola di Taitao, attuale regione di Ays\u00e9n, che faceva parte del dipartimento di Llanquihue.\nIl 30 dicembre 1927 vennero unite le provincie di Llanquihue e di Chilo\u00e9, ed il dipartimento di Osorno venne accorpato alla provincia di Valdivia. Quindi il 12 febbraio 1937 si divise la provincia di Chilo\u00e9 in due, ricreando cos\u00ec la provincia di Llanquihue con quattro dipartimenti: Puerto Varas, Llanquihue, Maull\u00edn e Calbuco.\nDurante gli anni '70 del XX secolo, viene attuata una nuova divisione politica-amministrativa del paese, con la creazione delle regioni. Viene creata la regione di Los Lagos, con le province di Chilo\u00e9, Llanquihue, Osorno, Palena e Valdivia. La regione \u00e8 governata da un intendente, e la provincia da un governatore. Si riforma il livello provinciale ed il livello comunale. Si sopprimono i dipartimenti ed i distretti. Attualmente questi ultimi sono utilizzati per la realizzazione dei Censimenti.\nComuni.\nLa provincia di Llanquihue \u00e8 costituita da 9 comuni:"}
{"id": "2480090", "revid": "209113", "url": "https://it.wikipedia.org/wiki?curid=2480090", "title": "Padula", "text": "Padula (\"A Parula\" in dialetto locale) \u00e8 un comune italiano di abitanti della provincia di Salerno in Campania.\nSituata nel Vallo di Diano, \u00e8 celebre per la certosa di San Lorenzo.\nGeografia fisica.\nPadula si trova a sud-est della provincia di Salerno, nel Vallo di Diano, su due colli a 699 Lungo il confine con Sassano scorre il fiume Tanagro, che attraversa il Vallo di Diano da sud a nord.\nPadula dista da Salerno e da Potenza e circa dieci chilometri da Sala Consilina.\nPer quanto riguarda la Classificazione sismica, rientra nella zona 1 (sismicit\u00e0 alta), Ordinanza PCM. 3274 del 20/03/2003.\nOrigini del nome.\nIl nome di Padula deriva dal latino \"paludem\", accusativo di \"palus\", \"paludis\", cio\u00e8 palude, mediante la trasposizione delle lettere \"d\" e \"l\" che si osserva anche nell'italiano \"padule\", maschile (variante toscana di \"palude\"): infatti in passato nella pianura sottostante si estendeva una palude.\nStoria.\nDall'Antichit\u00e0 al Medioevo.\nIn localit\u00e0 Civita diversi ritrovamenti fanno stimare che i primi insediamenti umani vi si siano stabiliti intorno al XII secolo a.C. : \u00e8 quindi da datare in questo periodo la fondazione della citt\u00e0 di Cosilinum, l'antica Padula, molto probabilmente fondata dagli Enotri.\n\u00c8 solo nel VI secolo a.C. che si inizi\u00f2 a popolare la zona dove sorge l'attuale Padula: in localit\u00e0 Valle Pupina sono stati ritrovati bellissimi corredi tombali, formati da vasellame in bronzo e ceramiche di chiaro stampo greco, attualmente esposti nel museo archeologico, presso la Certosa di Padula.\nOccupata dai Lucani prima, dai Romani poi, la citt\u00e0 non ebbe vita facile: schieratasi con Pirro e con Annibale, dovette subire le ripercussioni derivanti da queste infelici scelte.\nRiusc\u00ec a risollevarsi grazie all'impulso ricevuto dalla costruzione della Regio-Capuam (la via Popilia-Annia, che insieme alla via Appia e alla via Traiana, fungeva da rete stradale per tutto il Sud Italia) che la collegava alle pi\u00f9 centrali Paestum e Velia, tanto che nell'89 a.C. diventa Municipio Romano.\nLa citt\u00e0 col tempo si espanse molto, arrivando ad edificare anche a valle: in localit\u00e0 Fonti sorge infatti, in un antico luogo di culto pagano, il Battistero paleocristiano di San Giovanni, che divenne sede diocesale.\nNel VI secolo d.C., prima che vi sorgesse l'attuale centro abitato, viene edificato il monastero di San Nicola, che a lungo rimarr\u00e0 il centro politico, oltre che spirituale, del paese.\nSi diffonde il culto di San Michele, probabilmente derivante dal culto del dio pagano Attis, che diviene patrono del paese: a lui verr\u00e0 consacrato l'eremo presente nei pressi dell'antica Cosilinum e, sempre in suo onore, verr\u00e0 eretta la chiesa madre.\nAnche la Badia di San Nicola al Torone, sorta poco lontana dal sopracitato eremo, rispecchia la massiccia presenza di molti ordini religiosi nel territorio, tutti, o quasi, di stampo orientaleggiante: l'influenza araba \u00e8 ancora presente nei nomi di alcune contrade.\nAgli inizi del X secolo l'antica citt\u00e0 risultava completamente disabitata: gli ultimi abitanti l'avevano abbandonata a seguito delle scorrerie saracene, che probabilmente la distrussero (stessa sorte capitata alla vicina Grumentum).\nL'arrivo dei Normanni port\u00f2 a una inevitabile militarizzazione della zona e il fragile equilibrio che si era tanto faticosamente raggiunto venne sconvolto dall'introduzione del feudalesimo che cambi\u00f2 i rapporti di potere.\nIn particolare ne ebbero a soffrire i Monaci basiliani, che vennero allontanati dalla citt\u00e0: il monastero che per secoli era stato il centro politico si trov\u00f2 cos\u00ec a dover rapportarsi ad una nuova figura, il feudatario.\n\u00c8 curioso notare come i due luoghi ebbero vite parallele, senza quasi mai incontrarsi: se intorno al Castello si svilupparono la piazza d'armi, centro civile del paese, la zona intorno al San Nicola risultava gi\u00e0 satura, sorgendo quasi sul ciglio di uno strapiombo che fungeva da difesa naturale, e la vivibilit\u00e0 ne risentiva non poco.\nTra Medioevo ed Et\u00e0 moderna.\nI Sanseverino e i marchesati.\nLa prima trasformazione urbanistica in chiave unitaria si ebbe ad opera di Tommaso Sanseverino, incaricato da Carlo II d'Angi\u00f2 nel 1296 di provvedere alla difesa della citt\u00e0.\nQuesti cinse tutto l'abitato con un imponente cinta muraria che partiva dei bastioni del castello per arrivare a chiudersi sullo strapiombo, rendendo il paese impenetrabile. Da notare l'introduzione di accessi fortificati e torri di guardia, di chiaro stampo angioino.\nNon fu possibile creare intorno alle mura un fossato difensivo, a causa dell'orografia del paese; tuttavia se ne pu\u00f2 ipotizzare la presenza almeno in localit\u00e0 \u201cFossi\u201d (piazza Umberto I), da cui il nome.\nLa guerra del Vespro, scoppiata nel 1292 a Palermo e ben presto dilagata, port\u00f2 i feudatari ad aumentare la pressione fiscale: una simile manovra in un momento di crescita demografica e di calo della produttivit\u00e0, port\u00f2 pi\u00f9 volte le masse contadine ad insorgere.\nQuesti fenomeni di violenza, uniti alla nascita del banditismo e alle impressionanti epidemie (si pensi solo alla peste nera del 1348), comportarono l'abbandono dei centri rurali pi\u00f9 a valle, per rifugiarsi in nuclei pi\u00f9 grandi e meglio difesi.\nI Sanseverino furono gli artefici, oltre che gli interpreti, di queste trasformazioni. Si svilupp\u00f2 l'area intorno al castello: sorge la chiesa di San Clemente, che era cappella privata del feudatario, un ospedale pubblico, la sede del governo cittadino, e diversi palazzi, sedi degli uffici o alloggi dei dipendenti del marchesato.\nInoltre, sposando lo spirito guelfo della corte angioina, favorirono l'insediamento di ordini monastici nel territorio di Padula: oltre alla ripopolazione del monastero di San Nicola al Torone e alla fondazione della Certosa di San Lorenzo (1306), i Sanseverino provvidero all'inserimento nel tessuto cittadino degli agostiniani (1350) e dei francescani (1380).\nI rapporti non furono comunque sempre idilliaci, tanto che nel 1383 il paese, colpevole di essersi ribellato agli ordini superiori, venne cinto d'assedio da Enrico, pronipote di Tommaso.\nDal XVI fino al XVIII, Padula pass\u00f2 di signore in signore, venendo donata o venduta.\nTutti costoro furono feudatari che non dimoravano in paese, ma ricevevano dal territorio notevoli benefici economici, anche perch\u00e9 rinunciarono ad amministrare la giustizia in materia penale: cos\u00ec facendo la citt\u00e0 divenne una piccola oasi di libert\u00e0, dove n\u00e9 l\"'universitas\" (il comune) n\u00e9 i cittadini potevano essere giudicati.\nTutto ci\u00f2 per\u00f2 non favor\u00ec lo sviluppo economico e sociale, in quanto le continue inondazioni tormentavano l'intera valle. Interventi di bonifica si rendevano necessari, ma furono sempre avversati dai nobili locali, a cui conveniva mantenere accese le discordie tra i vari paesi.\nNon solo, la situazione nella parte vecchia della citt\u00e0 era tragica: le anguste stradine, tanto utili per la difesa della rocca, e l'assenza delle fognature, dovuta alla natura rocciosa del sito, portavano al mancato rispetto delle norme d'igiene, favorivano il diffondersi delle epidemie\nLa miseria estrema del popolo costringeva i braccianti ad emigrazioni stagionali, in particolare in Puglia, molti commercianti a chiudere bottega e ugualmente grigio era l'orizzonte intellettuale: i migliori uomini non potendo vivere in ambienti cos\u00ec meschini, si rifugiavano a Napoli.\nTale situazione disastrosa \u00e8 da imputare al malgoverno dell\"'universitas\", che badava solo ai privilegi goduti dei nobili e del clero.\nIl Risorgimento.\nDal 1811 al 1860, Padula divenne capoluogo dell'omonimo circondario appartenente al distretto di Sala del Regno delle Due Sicilie. Mercoled\u00ec 27 ottobre del 1839, lo straripamento del torrente Fabbricato distrugge due terzi del territorio di Padula, oltre a sommergere la Certosa.\nSono proprio i pochi uomini acculturati tra i pi\u00f9 convinti portatori di idee democratiche della zona: nel 1799 davanti alla Certosa venne eretto l'Albero della libert\u00e0 al grido di \u201c\"Mora il Tiranno, viva la Libert\u00e0\"!\u201d.\nIntanto nel 1806 la certosa fu abbandonata dai monaci, che dovettero obbedire a un decreto reale: l'esercito francese fa razzie di beni ed opere d'arte e inizia la fase calante della parabola dello splendido monumento, che solo negli ultimi anni inizia a riemergere dagli abissi della noncuranza.\nAltre insurrezioni, sfociate nel sangue, si verificarono nel 1820 e nel 1857, quando Carlo Pisacane, accompagnato dai \u00ab\"300 giovani e forti\u00bb\" si recarono a Padula convinti che vi fossero buone probabilit\u00e0 di una rivolta popolare: al contrario invece trovarono i patrioti del posto arrestati, le guardie del re ad aspettarli e un clero che dispensava false indicazioni.\nI compagni di Pisacane furono massacrati, e le residenze dei rivoluzionari del posto saccheggiate.\nMa le forze della natura sembrarono voler accanirsi contro i territori: il terremoto del 16 dicembre 1857 fa tremare Padula, tanto da provocare 32 morti e 171 case crollate.\nRilevante fu il contributo dato dai padulesi al compimento del processo di unit\u00e0 nazionale: Vincenzo Padula ed Antonio Sant'Elmo furono tra i Mille che sbarcarono a Marsala guidati dal generale Giuseppe Garibaldi. Durante la recrudescenza del brigantaggio che caratterizz\u00f2 i primi anni dell'Unit\u00e0, intorno a Padula agiva la banda di Angelantonio Masini responsabile di ruberie sequestri di persona omicidi ed altre efferatezze. La Guardia Nazionale di Padula guidata dal capitano Filomeno Padula in appoggio all'esercito regolare riusc\u00ec infine a intrappolare il brigante che fu ucciso il 23 dicembre 1864.\nL'Et\u00e0 contemporanea.\nI tentativi di rimettere in moto l'economia a Padula, come in tutto il comprensorio, fallirono miseramente, causando l'inizio di un flusso migratorio verso le Americhe che, intorno agli inizi del XX secolo, aveva gi\u00e0 dimezzato la popolazione locale. Dal 1860 al 1927, durante il Regno d'Italia divenne capoluogo dell'omonimo mandamento appartenente al Circondario di Sala Consilina.\nNel Novecento, il monumento certosino, ormai abbandonato da circa un secolo, diviene campo di concentramento per disertori e prigionieri, tra il 1915 e il 1921, e un campo di lavoro inglese tra il 1943 e il 1945.\nDal 1923 al 1959 la certosa fu sede anche di un orfanotrofio per i figli dei caduti in guerra, con breve interruzione dovuta agli eventi bellici della seconda guerra mondiale. Fu voluto e realizzato dal barnabita padre Giovanni Semeria, cappellano militare al fronte durante la prima guerra mondiale.\nIl tessuto economico-civile usc\u00ec distrutto dalla seconda guerra mondiale, tanto che inizi\u00f2 una seconda ondata migratoria, diretta verso il Nord Italia, il Centro Europa e l'America Latina. Tra gli anni cinquanta e sessanta, Padula, inoltre, fu sconvolta dallo sviluppo urbanistico: si rese necessaria la costruzione di diverse strutture e infrastrutture, quali l'apparato fognario, la scuola elementare, la strada provinciale che collega la parte bassa del paese al centro storico.\nMonumenti e luoghi d'interesse.\nArchitetture religiose.\nConventi.\nA parte la presenza fondamentale della Certosa di Padula, la cittadina valdianese accoglie anche fondazioni conventuali, quali, il Convento di San Francesco, il Convento di Sant'Agostino e, in passato, la Badia di San Nicola al Torone, di cui restano le rovine.\nSiti archeologici e di interesse storico.\nSiti di rilevante interesse archeologico risultano gli scavi dell'antica \"Cosilinum\" e, in ambito tardoantico, l'Eremo di San Michele alle Grottelle e il Battistero di San Giovanni in Fonti o di Marcelliano (IV secolo), un antico battistero paleocristiano fondato su un preesistente tempio pagano.\nNella struttura urbana, si distinguono numerosi elementi medievali e moderni, a partire dal Castello Normanno, di cui restano ruderi della torre nel giardino di palazzo Padula, alle spalle della Chiesa di San Clemente; terrazzamenti lungo via della Madonnella; resti del muro di cinta lungo la salita di via Carlo Poerio, le Torri Angioine di Palazzo Tepedino (Via Nicotera) e Palazzo Marsicovetere (Piazza Trieste e Trento), ambedue in prossimit\u00e0 del Castello.\nNotevoli anche i palazzi di Et\u00e0 moderna: Palazzetto Sanseverino o Di Stasio: resti della facciata merlata con stemma della famiglia in Via Municipio; Porta dell'Auliva: Sita in via Vittorio Emanuele II (rione Torno), vicinissima alla Chiesa di San Giovanni, rappresenta la presenza pi\u00f9 antica di accesso alla Terra; Palazzo Baronale: sito in via San Giacomo, rappresentava la seconda residenza dei signori di Padula; Porta di Sant'Antonio o della \"Chianca Vecchia\": in via Vittorio Emanuele III, nei pressi della piazza principale (Umberto I o \"I Fossi\"), fino agli anni Sessanta presentava anche la torre fortificata poi trasformata in abitazione privata; all'imposta dell'arco \u00e8 scolpito lo stemma dell'Universit\u00e0; Palazzo Rienzo: settecentesco, con attigua cappella di San Vito in Via Francesco de Sanctis; Palazzo Trezza: di fronte alla Chiesa di San Martino con portale e pozzo in pietra e giardino pensile; Palazzo Petrella: in via San Domenico alla Tarpea, che si segnala per il giardino pensile; Palazzo Sasso Santelmo, seicentesco con portale bugnato, cortile interno e giardino; il Portale dell'Ospedale della SS. Annunziata, presso la chiesa omonima ed il sacrario dei Trecento, con lo Stemma dell'Universit\u00e0; Casa Castillejo (con colombaia settecentesca), Casa De Nicolellis e Di Gregorio; i Palazzi della Famiglia Romano: in Largo I Luglio e in Via Costantinopoli, dove \u00e8 ben conservato un frantoio tradizionale con le macine mosse da muli; Palazzo Netti: di fronte alla Chiesa Madre di San Michele Arcangelo, con pozzo di pietra e antica farmacia; Palazzo Santelmo: con pozzo in pietra sulla loggia a valle.\nSociet\u00e0.\nEtnie e minoranze straniere.\nAl 31 dicembre 2017 a Padula risultano residenti 363 cittadini stranieri. Le nazionalit\u00e0 principali sono:\nCultura.\nScuole.\nPadula \u00e8 sede del liceo scientifico statale \"Carlo Pisacane\", fondato come sezione staccata del liceo scientifico \"Giovanni da Procida\" di Salerno e venne situato nella parte alta del centro storico, come presidio per il paese, dal 1964.\nLa scelta di Padula, dovuta alla presenza della Certosa di San Lorenzo e alla tradizione culturale del centro valdianese, pose il Liceo come crocevia per gli studenti dei 18 centri del Vallo di Diano, non pi\u00f9 costretti a viaggi in treno lunghi e faticosi, vista la posizione eccentrica del Vallo nella provincia di Salerno. Con nota n. 27833 del 30 gennaio 1971, il Provveditorato agli Studi di Salerno comunicava di aver proposto al Ministero della Pubblica Istruzione di concedere l'autonomia alla sezione staccata a partire dall'anno scolastico 1971/72.\nInizialmente situato nella parte alta del paese, nei pressi della chiesa di San Clemente, in un edificio privato, l'istituto venne trasferito, nei primi anni Dieci del XXI secolo, in un apposito edificio scolastico, in precedenza adibito a scuola media e ristrutturato per ospitare, appunto, il liceo: l'edificio attuale, dunque, in cui, al 2018, risiede il liceo \u00e8 un edificio pubblico di propriet\u00e0 comunale e ceduto in affitto alla provincia di Salerno. Negli ultimi sei anni, dal 2012 al 2018, la popolazione scolastica del liceo ha avuto fasi altalenanti, attestandosi, comunque, intorno a circa 300 studenti.\nMusei.\nPadula ospita numerosi musei di interesse locale e nazionale, quali il museo archeologico provinciale della Lucania occidentale, la Casa-museo Joe Petrosino, il museo della pietra di Padula, il museo del cognome (inaugurato nell'aprile 2012, il museo \u00e8 una struttura interamente dedicata all'onomastica, con la possibilit\u00e0 di accedere a risorse web e cartacee per effettuare ricerche onomastiche, con l'assistenza del personale del museo), il museo civico multimediale che, inaugurato nel luglio del 2014, \u00e8 un museo interattivo su due piani che racconta la storia dell'archeologia del Vallo di Diano al piano terra, mentre al piano superiore illustra i moti rivoluzionari che sfociarono nella spedizione di Carlo Pisacane del 1857, concludendosi con un \"processo\" virtuale al rivoluzionario napoletano.\nCinema.\nMolti sono stati i film girati nella citt\u00e0 certosina: \"C'era una volta\", \"La citt\u00e0 del sole\", \"La fine del mondo nel nostro solito letto in una notte piena di pioggia\", \"Cavalli si nasce\", \"Quanto \u00e8 bello lu murire acciso\".\nTradizione e folclore.\nNotevoli le feste religiose, tra cui, l'ultima domenica di maggio, la festa in onore del santo patrono San Michele Arcangelo. La terza domenica di luglio si ha la festa in onore della Madonna del Carmine e, il 1\u00ba agosto, in onore di Sant'Alfonso de Liguori, seguita, il 14-15 agosto, dalla festa in onore di Maria Santissima Assunta. In autunno, il 4 ottobre, la festa in onore della Madonna del Rosario e, la 1\u00aa domenica di ottobre, in onore di San Francesco D'Assisi. Ancora, il 13 dicembre, la festa in onore della Santa Martire Lucia.\nAmministrazione.\nIl comune fa parte della Comunit\u00e0 montana Vallo di Diano. Le competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele che dal 15 maggio \u00e8 stata accorpata, diventando \"Autorit\u00e0 di bacino regionale Campania Sud ed interregionale per il bacino idrografico del fiume Sele.\"\nSindaci.\nDi seguito la lista dei primi cittadini dal 1988, elencati dal Ministero dell'Interno:\nSport.\nLa principale squadra di calcio della citt\u00e0 \u00e8 l'ASD Certosa di Padula che ha militato nelle maggiori categorie della Campania."}
{"id": "2480091", "revid": "2149408", "url": "https://it.wikipedia.org/wiki?curid=2480091", "title": "Nemo", "text": ""}
{"id": "2480092", "revid": "599013", "url": "https://it.wikipedia.org/wiki?curid=2480092", "title": "Eie", "text": ""}
{"id": "2480103", "revid": "767487", "url": "https://it.wikipedia.org/wiki?curid=2480103", "title": "Efe Sodje", "text": ""}
{"id": "2480104", "revid": "33528", "url": "https://it.wikipedia.org/wiki?curid=2480104", "title": "Alfred Hawthorn Hill", "text": ""}
{"id": "2480105", "revid": "1305772", "url": "https://it.wikipedia.org/wiki?curid=2480105", "title": "Indravarman II", "text": "Indravarman II fu un sovrano dell'Impero Khmer, figlio di Jayavarman VII.\nCi sono delle dispute riguardo alla collocazione temporale del suo regno e ben poche notizie al riguardo, anche perch\u00e9 probabilmente il suo successore, Jayavarman VIII, cancell\u00f2 dei riferimenti. La sola iscrizione che lo menziona direttamente cita l'anno 1243 d.C. come data della sua morte. Profess\u00f2 il buddismo, come il padre.\nSi ignora che ruolo possa aver giocato di preciso nel vastissimo piano di costruzione di edifici di Jayavarman VII, alcuni studiosi gli attribuiscono allargamenti (o completamenti) di diversi templi fondati da Jayavarman VII. Durante il suo pacifico regno, i Khmer persero il controllo del Regno Champa e il Regno di Sukhothai, appena sorto, prese possesso di alcuni territori della frontiera occidentale. David P. Chandler in un influente articolo ipotizz\u00f2 che Indravarman II potesse essere stato il citato nelle leggende Khmer."}
{"id": "2480109", "revid": "149727", "url": "https://it.wikipedia.org/wiki?curid=2480109", "title": "Werder a./Havel", "text": ""}
{"id": "2480115", "revid": "363629", "url": "https://it.wikipedia.org/wiki?curid=2480115", "title": "Cosina", "text": "Cosina Co., Ltd. (\u682a\u5f0f\u4f1a\u793e\u30b3\u30b7\u30ca, Kabushiki-gaisha Koshina) \u00e8 una fabbrica di fotocamere e obiettivi, con sede in Giappone a Nakano (nella Prefettura di Nagano). I prodotti Cosina sono distribuiti dalla giapponese Kenko Co., Ltd.\nCosina nasce nel 1959 dalla Nik\u014d, una societ\u00e0 produttrice di obiettivi fotografici; nel 1973 viene assunto l'attuale nome \"Cosina\".\nNel 1990 acquisisce il marchio austro-tedesco Voigtl\u00e4nder.\nStoria.\nCosina nasce dall'azienda ottica \"Nik\u014d\" (o \"Nikoh\"), costruttrice di lenti, nel 1959. \nNel 1966, inizia la produzione di macchine fotografiche compatte 35 millimetri e cine camere 8 millimetri; nel 1968 inaugura una fabbrica di lenti e un anno pi\u00f9 tardi inizia la produzione di reflex a obiettivo singolo 35\u00a0mm. \nNik\u014d cambi\u00f2 il nome nel 1973 in Cosina, la prima parte del nome da Koshi-Nakano, provenienza del fondatore Kobayashi Bunjir\u014d (\u5c0f\u6797\u6587\u6cbb\u90ce).\nVoigtl\u00e4nder.\nLe apparecchiature Voigtl\u00e4nder furono sempre molto considerate da Kobayashi Hirofumi \u5c0f\u6797\u535a\u6587, presidente della Cosina dalla morte del padre, nel 1988, il fondatore Kobayashi Bunjir\u014d.\nIl nome Cosina \u00e8 presente su diverse lenti per diverse marche di macchine SLR, e a singolo nome Voigtl\u00e4nder su una parte minore del catalogo.\nAltri costruttori.\nCosina \u00e8 nota per la fabbricazione di prodotti per altri costruttori su specifica, come la Canon T60, la Yashica FX-3 (1979), FX-3 Super, e Super 2000, la Nikon FM10 e FE10, la Olympus OM2000, Konica TC-X, e vari modelli Vivitar.\nUn modello Cosina del 1982, la Cosina CX-2, \u00e8 stato copiato dalla russa LOMO e commercializzato come Lomo LC-A.\nCosina fabbrica fotocamere Rollei 35 RF per la Rollei Fototechnic, e ha sviluppato e fabbricato le fotocamere per Epson come la R-D1.\nCosina fabbrica lenti per macchine Carl Zeiss con Leica (ZM), Nikon (ZF), Pentax (ZK), Canon EOS (ZE), e attacco a filetto M42 (ZS)."}
{"id": "2480117", "revid": "149587", "url": "https://it.wikipedia.org/wiki?curid=2480117", "title": "San Serapione di Catania", "text": ""}
{"id": "2480118", "revid": "219355", "url": "https://it.wikipedia.org/wiki?curid=2480118", "title": "Norman Graham Hill", "text": ""}
{"id": "2480119", "revid": "110157", "url": "https://it.wikipedia.org/wiki?curid=2480119", "title": "Neustadt/ Westerwald", "text": "Neustadt/ Westerwald \u00e8 un comune di 576 abitanti della Renania-Palatinato, in Germania.\nAppartiene al circondario (\"Landkreis\") Westerwaldkreis (targa WW) ed \u00e8 parte della comunit\u00e0 amministrativa (\"Verbandsgemeinde\") di Rennerod.\nAmministrazione.\nGemellaggi.\nNeustadt \u00e8 membro del gemellaggio internazionale \"Neustadt in Europa\", che riunisce 36 citt\u00e0 e comuni che portano nel nome la dicitura \"Neustadt\" (\"citt\u00e0 nuova\")."}
{"id": "2480120", "revid": "219355", "url": "https://it.wikipedia.org/wiki?curid=2480120", "title": "Daman Graham Devereux Hill", "text": ""}
{"id": "2480121", "revid": "726373", "url": "https://it.wikipedia.org/wiki?curid=2480121", "title": "Make It or Break It - Giovani campionesse", "text": "Make It or Break It - Giovani campionesse (\"Make It or Break It\") \u00e8 una serie televisiva statunitense di genere drammatico che segue le vite di alcune giovani atlete di ginnastica che sognano di competere nelle Olimpiadi.\nLa serie \u00e8 stata creata da Holly Sorensen che svolge anche la funzione di produttore esecutivo, affiancata da Paul Stupin (gi\u00e0 al lavoro in \"Dawson's Creek\").\nNegli Stati Uniti d'America la serie ha esordito il 22 giugno 2009 su ABC Family, mentre in Italia \u00e8 arrivata in anteprima sul canale satellitare Fox il 19 novembre 2009. In chiaro le prime due stagioni sono state trasmesse dal 14 novembre 2011 su Italia 1, mentre la terza \u00e8 ancora inedita.\nIl doppiaggio della versione italiana \u00e8 stato diretto, per le prime due stagioni, da Danilo De Girolamo, mentre la terza, in seguito alla scomparsa del sig. De Girolamo, \u00e8 stata diretta da Fabrizio Manfredi e dedicata alla sua memoria. Gli autori dei dialoghi italiani sono Danilo De Girolamo, Maria Gabriella Petti e Giselle Spiteri Miggiani.\nTrama.\nLa serie, ambientata nel mondo della ginnastica artistica, segue Payson, Kaylie, Lauren ed Emily, quattro giovani promesse olimpiche che si allenano a Boulder (Colorado), alla \"Rocky Mountains Gym\", conosciuta come \"The Rock\". Mentre le loro abilit\u00e0 rendono ogni ragazza una potenziale medaglia d'oro alle Olimpiadi, il gruppo \u00e8 continuamente in balia di vari conflitti interiori che rischiano di distrarle dal loro obiettivo. Con l'aiuto di Sasha Belov, il loro rude ma sensibile coach, le ginnaste dovranno affrontare e superare i loro problemi per riuscire a vincere.\nProduzione.\nLa serie ha esordito sul canale ABC Family il 22 giugno 2009 con 10 episodi ordinati e, visto il buon esordio, il network ha ordinato altri dieci episodi il 27 luglio successivo portando la stagione a un totale di 20 episodi. A gennaio del 2010, la serie \u00e8 stata rinnovata per una seconda stagione che, a partire dal 13 luglio 2010, va in onda, in Patria, dopo i nuovi episodi di \"Pretty Little Liars\".\nEdizioni DVD.\n\"Walt Disney Studios Home Entertainment\" ha distribuito i primi 10 episodi in un cofanetto intitolato \"Make It or Break It \u2013 Volume 1: Extended Edition\". Il materiale extra include scene tagliate, un finale inedito e una featurette \"Making It\" che mostra come gli attori riescono a gestire le difficili acrobazie."}
{"id": "2480123", "revid": "1537043", "url": "https://it.wikipedia.org/wiki?curid=2480123", "title": "Stazione di Cesano di Roma", "text": "La stazione di Cesano di Roma \u00e8 la stazione ferroviaria a servizio della omonima zona del comune di Roma e dei comuni limitrofi. La stazione \u00e8 ubicata lungo la ferrovia Roma-Capranica-Viterbo ed \u00e8 servita dalla linea regionale FL3, ed ha termine la tratta a doppio binario della linea.\nStoria.\nLa stazione, in origine denominata semplicemente \"Cesano\", venne attivata prima del 1916.\nSuccessivamente (nel 2000), con il raddoppio, la stazione venne completamente ricostruita e assunse il nome attuale.\nStrutture e impianti.\nLa stazione dispone di un fabbricato viaggiatori, che ospita le banchine coperte, i servizi igienici, l'edicola e la sala per la dirigenza del movimento, in quanto stazione presenziata.\n\u00c8 dotata di quattro binari, tre passanti elettrificati ed uno tronco non elettrificato. I primi tre binari sono utilizzati per il servizio viaggiatori, mentre il quarto binario viene utilizzato per il ricovero dei mezzi da lavoro.\nLa stazione \u00e8 stata recentemente ristrutturata nel 2017 insieme alle stazioni di Valle Aurelia, la storta e del policlinico Gemelli.\nFino ai primi anni '80 era presente una diramazione per il Centro Radio Vaticana di Santa Maria di Galeria, ora sostituita da una strada, e una diramazione verso la Scuola di Fanteria, i binari sono stati rimossi ma il tracciato ancora \u00e8 visibile in parte a pochi passi dalla stazione.\nMovimento.\nNella stazione fermano tutti i treni regionali per Roma Ostiense, Roma Tiburtina, Bracciano e Viterbo. \u00c8 capolinea di due delle quattro corse l'ora provenienti da Roma e per Roma.\nDal 15 giugno 2014 alcuni treni regionali in partenza sono prolungati oltre la stazione di Roma Tiburtina, arrivando fino alla stazione di Monterotondo-Mentana, sulla linea FL1. Un treno regionale \u00e8 prolungato fino alla stazione di Fara Sabina-Montelibretti, sempre sulla FL1.\nServizi.\nLa stazione dispone di:"}
{"id": "2480124", "revid": "6923", "url": "https://it.wikipedia.org/wiki?curid=2480124", "title": "Kenko", "text": "Kenko Co., Ltd. (\u682a\u5f0f\u4f1a\u793e\u30b1\u30f3\u30b3\u30fc, Kabushiki-gaisha Kenk\u014d) \u00e8 un'azienda giapponese, fondata nel 1957, che produce accessori fotografici, fotocamere e telescopi, conosciuta soprattutto per la produzione di filtri e moltiplicatori di focale. La sede \u00e8 situata a Tokyo. Kenko produce anche obiettivi fotografici sotto il nome di Tokina."}
{"id": "2480125", "revid": "149727", "url": "https://it.wikipedia.org/wiki?curid=2480125", "title": "Neustadt/Westerwald", "text": ""}
{"id": "2480129", "revid": "367445", "url": "https://it.wikipedia.org/wiki?curid=2480129", "title": "Palazzo Cesaroni", "text": "Palazzo Cesaroni \u00e8 un palazzo neoclassico di Perugia. Situato in Piazza Italia, \u00e8 la sede del Consiglio Regionale dell'Umbria. \nStoria.\nPalazzo Cesaroni venne costruito, \"a decoro di Perugia\", su iniziativa di un influente esponente della borghesia cittadina, Ferdinando Cesaroni, che affid\u00f2 il progetto all'architetto Guglielmo Calderini. Il palazzo conserva il maggiore ciclo di affreschi in stile \"Liberty\" della citt\u00e0, realizzati da Annibale Brugnoli e Domenico Bruschi.\nI lavori furono eseguiti in poco pi\u00f9 di 2 anni e terminarono nel 1898, sotto la direzione dell'ingegner Rombaldoni. \nIl palazzo non venne mai abitato dal suo proprietario e nel corso degli anni venne destinato a diversi usi.\nUna delle sue sale ospit\u00f2 dapprima i nuovi Uffici delle Regie Poste mentre il resto del palazzo divenne un lussuoso albergo con il nome di Palace Hotel. \nNel 1925 il palazzo fu acquistato dall'Istituto Nazionale delle Assicurazioni (INA).\nAl posto del Palace Hotel s'insediarono all'interno dell'edificio la Camera di Commercio e l'Accademia dei Filedoni (un'associazione culturale che rimase in queste mura sino a tutti gli anni '60) ed infine l'Agenzia generale dell'INA e di Assitalia (compagnie d'assicurazione). L'ultimo piano e la torretta, intorno agli anni 50 del '900, fu la residenza dei coniugi Brajo Fuso ed Elisabetta Rampielli, qui intorno agli anni '50 del '900 i coniugi erano soliti accogliere nel loro salotto letterario: Argan, Guttuso, Burri, Dottori, Moravia, Ungaretti, Zavattini ecc..\nAgli inizi degli anni '70 il palazzo versava in cattive condizioni, al punto che il Consiglio Regionale dell'Umbria chiese all'INA di poter acquisire il palazzo per stabilirvi il proprio quartier generale. \nPalazzo Cesaroni divenne quindi il 23 giugno 1977 sede del Consiglio regionale dell'Umbria, e divenne definitivamente di propriet\u00e0 della Regione Umbria nel 1999.\nArchitettura.\nPalazzo Cesaroni \u00e8 stato costruito in stile neoclassico su modello dei palazzi romani cinquecenteschi. Di notevole pregio al suo interno \u00e8 il ciclo di affreschi realizzato da Domenico Bruschi e Annibale Brugnoli denominato \"La danza delle ore\"."}
{"id": "2480130", "revid": "287204", "url": "https://it.wikipedia.org/wiki?curid=2480130", "title": "Primera Divisi\u00f3n 2009-2010 (Argentina)", "text": "La Primera Divisi\u00f3n 2009-2010 \u00e8 stata l'80\u00aa edizione del campionato di calcio argentino e la 20\u00aa ad essere disputata con la formula dei tornei di Apertura e Clausura. Il torneo di Apertura 2009, iniziato il 21 agosto 2009 e terminato il 13 dicembre 2009, \u00e8 stato vinto dal Banfield, al suo primo titolo nazionale. Nel Clausura 2010, iniziato il 29 gennaio 2010 e terminato il 16 maggio 2010, si \u00e8 invece imposto l'Argentinos Juniors, che ha cos\u00ec conquistato il suo terzo titolo nazionale a 25 anni di distanza dall'ultimo.\nTorneo Apertura.\nL'avvio dell'Apertura 2009, inizialmente previsto per il 14 agosto 2009, ha avuto luogo il 21 agosto. Il torneo si \u00e8 concluso il 13 dicembre, con la vittoria del Banfield.\nCoppa Libertadores 2010.\nSi qualificano per la Coppa Libertadores 2010 Estudiantes, V\u00e9lez S\u00e1rsfield e Banfield, in quanto vincitori rispettivamente di Coppa Libertadores 2009, Clausura 2009 e Apertura 2009, oltre a Lan\u00fas, Col\u00f3n e Newell's Old Boys rispettivamente per la maggior quantit\u00e0 di punti ottenuti tra le squadre non vincitrici del 2009 (Clausura/Apertura).\nTorneo Clausura.\nL'avvio del Clausura 2010 ha avuto luogo il 29 gennaio 2010. Il torneo si \u00e8 concluso il 16 maggio.\nRetrocessioni.\n\"Retrocedono in Primera B Nacional le due squadre con la peggior media punti. La terzultima e la quartultima giocano uno spareggio promozione/retrocessione con la terza e la quarta della Primera B Nacional.\""}
{"id": "2480131", "revid": "110157", "url": "https://it.wikipedia.org/wiki?curid=2480131", "title": "Neustadt (Wied)", "text": "Neustadt (Wied) \u00e8 un comune di 6.427 abitanti della Renania-Palatinato, in Germania.\nAppartiene al circondario (\"Landkreis\") di Neuwied (targa NR) ed \u00e8 parte della comunit\u00e0 amministrativa (\"Verbandsgemeinde\") di Asbach.\nAmministrazione.\nGemellaggi.\nNeustadt \u00e8 membro del gemellaggio internazionale \"Neustadt in Europa\", che riunisce 36 citt\u00e0 e comuni che portano nel nome la dicitura \"Neustadt\" (\"citt\u00e0 nuova\")."}
{"id": "2480132", "revid": "1442080", "url": "https://it.wikipedia.org/wiki?curid=2480132", "title": "Ordina Open 2007 - Doppio maschile", "text": "Il doppio maschile del torneo di tennis Ordina Open 2007, facente parte dell'ATP Tour, ha avuto come vincitori Jeff Coetzee e Rogier Wassen hanno vinto in finale 3-6, 7\u20136(5), [12-10] contro Martin Damm e Leander Paes."}
{"id": "2480134", "revid": "36426", "url": "https://it.wikipedia.org/wiki?curid=2480134", "title": "Compianto della Croce al Tempio", "text": "Il Compianto sul Cristo morto \u00e8 un dipinto, tempera su tavola (105x164 cm), di Beato Angelico, datato al 1436 e conservato nel Museo nazionale di San Marco a Firenze.\nStoria.\nL'opera \u00e8 documentata con la commissione da parte della Compagnia di Santa Maria della Croce al Tempio nell'aprile del 1436 e saldata nel dicembre dello stesso anno per diciotto lire e otto soldi. Alcuni per\u00f2, leggendo le lettere mimetizzate nel bordo del manto della Vergine, hanno rilevato la datata MIIIXXXX (1440), per cui \u00e8 anche possibile che la pala fosse stata lasciata a met\u00e0 e completata solo dopo il ritorno del soggiorno a Cortona del 1439-1440.\nL'opera fu commissionata da fra Sebastiano di Jacopo Benintendi, che era nipote della Beata Villana, una pia donna legata all'Ordine Domenicano di Santa Maria Novella, le cui reliquie erano legate da alcuni diritti alla Confraternita. Secondo l'agiografia della Beata (\"Santi e Beati dell'Ordine Domenicano\" di Razzi) infatti essa era solita aspirare a dividere le sofferenze del Signore, del quale aveva frequenti visioni come spose celeste. In queste visioni Ges\u00f9 era sempre picchiato e crocifisso.\nL'opera era dislocata presso la chiesetta al Tempio, scomparsa dopo l'assedio di Firenze, dove la Compagnia di Santa Maria della Croce al Tempio recava i rei prima che venissero giustiziati per l'ultima preghiera e poi qui riportati per essere sotterrati nell'attiguo cimitero.\nPrima della distruzione due tavole furono salvate, quella del Beato Angelico e una \"Decollazione del Battista\" di Ridolfo del Ghirlandaio. Forse trasferita nell'oratorio in via dei Malcontenti, il \"Compianto\" dopo le soppressioni leopoldine fu trasferito alla Galleria dell'Accademia e poi nel costituendo nucleo di opere del frate pittore presso il Museo di San Marco.\nDescrizione e stile.\nSebbene in condizioni di conservazione non ottimali (perduta \u00e8 un'ampia fascia in basso per via delle alluvioni), il dipinto \u00e8 ben rappresentativo della \"pittura di luce\" sviluppata dall'Angelico negli anni trenta del Quattrocento. Vi \u00e8 raffigurato il Cristo appena deposto dalla Croce, circondato dai consueti santi (le Marie, san Giovanni evangelista) e alcuni testimoni inconsueti, quali san Domenico (a sinistra) e la stessa Beata Villana, rappresentata in ginocchio a destra vestita di nero, con i raggi invece dell'aureola e con una frase che le esce dalla bocca, tratta dai testi delle sue visioni (\"Cristo Jesu l[']amor mio crucifisso\").\nNon tutte le figure vengono attribuite alla mano dell'Angelico, poich\u00e9 di qualit\u00e0 inferiore, ma sicuramente della mano del maestro \u00e8 l'elegiaco paesaggio sulla sinistra, che sporge oltre le alte mura di una citt\u00e0 fortificata: si tratta di Gerusalemme anche se assomiglia a Firenze, ed \u00e8 paragonabile a un'analoga raffigurazione nell'Arca di San Zanobi di Lorenzo Ghiberti."}
{"id": "2480136", "revid": "6923", "url": "https://it.wikipedia.org/wiki?curid=2480136", "title": "Tokina", "text": "Tokina Co., Ltd. \u00e8 un'azienda giapponese produttrice di obiettivi per macchine fotografiche e per TV a circuito chiuso.\nTokina \u00e8 nata su iniziativa di un ex ingegnere Nikon nei primi anni settanta del secolo scorso, con lo scopo di progettare e produrre obiettivi fotografici zoom poco diffusi a quel tempo.\nAccanto alla serie di obiettivi standard viene presto affiancata la serie ATX ad elevate prestazioni.\nNel periodo di massima espansione delle fotocamere reflex a fuoco automatico, la Tokina produce obiettivi compatibili con i principali innesti: Canon, Minolta, Nikon e Pentax.\nNegli anni '90 viene introdotta la serie ATX-PRO con i migliori standard costruttivi e prestazioni ottiche. \nCaratteristico della serie ATX-PRO \u00e8 il meccanismo \"One-touch Focus Clutch Mechanism\", tirando la ghiera di fuoco verso la fotocamera, dopo uno scatto meccanico si attiva la ghiera di messa a fuoco, che gira con una fluidit\u00e0 e smorzamento ottimali, tipici delle migliori ottiche a fuoco manuale.\nCon l'inizio della diffusione delle reflex digitali viene ridotto il catalogo delle ottiche, mentre gli innesti reflex vengono riservati solo a Canon e Nikon.\nRecentemente Tokina \u00e8 diventata partner della Pentax, per la quale produce obiettivi fotografici. Obiettivi Tokina sono disponibili anche con attacco a baionetta Nikon e Canon, mentre dall'autunno 2009 \u00e8 iniziata anche la produzione di obiettivi con attacco Sony Alpha.\nDal 2010 controlla la nota azienda francese produttrice di filtri fotografici Cokin.\nNel 2011 si \u00e8 fusa con la Kenko Co., Ltd. formando il gruppo \u201cKenko-Tokina Co., Ltd.\". La sede centrale \u00e8 stata trasferita da Miyoshi-machi, Isuma-gun, Saitama a Shinjuku-ku, Tokyo."}
{"id": "2480139", "revid": "371529", "url": "https://it.wikipedia.org/wiki?curid=2480139", "title": "Edmund Kemper", "text": "Conosciuto anche semplicemente come \u00abEd Kemper\u00bb o il \"Killer delle studentesse\", \u00e8 uno degli assassini seriali pi\u00f9 efferati della storia americana. Attivo nei primi anni settanta, inizi\u00f2 la sua vita criminale sparando ad entrambi i suoi nonni quando aveva quindici anni. Successivamente Kemper uccise e smembr\u00f2 sei autostoppiste nella zona di Santa Cruz. Infine assassin\u00f2 sua madre e una delle amiche di lei, prima di costituirsi egli stesso alla polizia poche ore dopo gli omicidi.\nBiografia.\nGiovinezza.\nKemper era l'unico figlio maschio nato dall'unione tra Edmund Emil Kemper Jr. e Clarnell Strandberg. Da bambino era estremamente brillante, ma manifest\u00f2 sintomi di disturbi psichici fin dalla giovane et\u00e0: si divertiva a torturare e uccidere gli animali, faceva strani giochini sessuali con le bambole delle sorelle, era un piromane e mostrava segni di necrofilia; una volta, quando sua sorella gli disse di dare un bacio a una insegnante, ebbe una crisi di rabbia e le rispose: \u00abPer baciarla dovrei prima ucciderla\u00bb. Kemper era molto attaccato al padre e rimase devastato dal divorzio dei suoi genitori avvenuto nel 1957, essendo stato affidato alla madre, che lo port\u00f2 a vivere nel Montana. Aveva un rapporto pessimo con sua madre, Clarnell, poich\u00e9 lei, spaventata dalle tendenze sadiche del figlio, lo trattava in maniera pi\u00f9 severa rispetto alla sue sorelle. Clarnell faceva spesso dormire il figlio chiuso in cantina, perch\u00e9 temeva che potesse violentare la sorella pi\u00f9 piccola.\nNell'estate del 1963 Kemper scapp\u00f2 di casa per andare a cercare il padre in California. Una volta l\u00ec, scopr\u00ec che il padre si era risposato e non voleva avere pi\u00f9 niente a che fare con lui; Kemper padre piazz\u00f2 il figlio dai nonni, Edmund e Maude Kemper, affinch\u00e9 si occupassero di lui. I nonni vivevano in un ranch sulle montagne nel North Fork, in California. Kemper trov\u00f2 deprimente vivere l\u00ec, specialmente perch\u00e9 detestava sua nonna. Il 27 agosto 1964 Kemper spar\u00f2 alla nonna mentre la donna era seduta al tavolo della cucina intenta a scrivere le pagine conclusive del suo libro di fiabe. Quando suo nonno rincas\u00f2, Kemper spar\u00f2 anche a lui. Poi telefon\u00f2 alla madre, che lo convinse a chiamare la polizia. Interrogato, disse che \u00abvoleva solo sentire cosa si provasse a uccidere la nonna\u00bb e che uccise anche il nonno perch\u00e9 sapeva che si sarebbe arrabbiato con lui per quello che aveva fatto.\nKemper fu internato nell'Ospedale Psichiatrico Criminale di Atascadero, dove divenne amico del suo psicologo e divent\u00f2 persino suo assistente. Come risultato dei test su di lui effettuati, si scopr\u00ec che possedeva un quoziente d'intelligenza di 145. Si guadagn\u00f2 la fiducia dello psicologo ed ebbe accesso ai risultati dei test sugli altri prigionieri. Kemper fu rilasciato dalla prigione nel 1969, dopo aver scontato una pena di meno di cinque anni di detenzione. Contro il parere di molti dottori dell\u2018ospedale psichiatrico, venne riaffidato alla madre. Kemper riusc\u00ec a convincere gli psichiatri che ora stava bene e che i suoi problemi giovanili se li era lasciati alle spalle. Fece una serie di lavori estemporanei prima di trovare un impiego nel dipartimento dei lavori pubblici (sezione autostrade) dello Stato della California. All\u2018epoca, era alto pi\u00f9 di due metri e pesava circa 136\u00a0kg ed era noto come un giovane rispettabile e serio, tanto da aver stretto una solida amicizia con il capo della polizia della sua citt\u00e0, che lo aveva soprannominato affettuosamente \u00abBig Ed\u00bb e lo invitava spesso a casa sua.\nOmicidi e vittime.\nTra il maggio 1972 e il febbraio del 1973, Kemper effettu\u00f2 una serie di omicidi, raccogliendo dalla strada giovani autostoppiste, portandole in zone rurali isolate e uccidendole. Accoltellava o strangolava le vittime per poi portarne i cadaveri nel suo appartamento, dove abusava dei corpi per poi sezionarli. Uccise cos\u00ec sei studentesse (quattro della UC Santa Cruz e una del Cabrillo College). Spesso usciva a caccia di vittime quando litigava con sua madre.\nMary Ann Pesce e Anita Luchessa.\nIl 7 maggio 1972 Kemper stava guidando nei pressi del campus universitario del Fresno State College, quando diede un passaggio a due studentesse diciottenni di nome Mary Ann Pesce e Anita Luchessa, che stavano facendo l'autostop per raggiungere la Berkeley University. Dopo aver guidato per circa un'ora, si diresse in una zona di campagna vicino Alameda, dove ferm\u00f2 la macchina e strangol\u00f2 entrambe le ragazze. Non contento accoltell\u00f2 ripetutamente sia Pesce sia Luchessa con un grosso coltello da cucina che aveva comprato in una ferramenta proprio per l'occasione. Kemper trasport\u00f2 i cadaveri a casa della madre, port\u00f2 i corpi in camera sua e scatt\u00f2 macabre foto pornografiche delle ragazze. Quella stessa notte, Kemper fece a pezzi i cadaveri e infil\u00f2 i resti di Pesce in una valigia, che poi abbandon\u00f2 sul ciglio della strada vicino alle montagne. Si serv\u00ec della testa decapitata di Luchessa per praticare sesso orale, prima di gettare i resti della ragazza in una scarpata.\nAiko Koo.\nLa notte del 14 settembre 1972 Kemper raccolse dalla strada la quindicenne Aiko Koo, che aveva deciso di fare l'autostop fino a casa per non dovere aspettare l'autobus. Minacciandola con una pistola, Kemper ferm\u00f2 l'auto a lato della strada e strangol\u00f2 a morte la ragazza. Piazz\u00f2 quindi il corpo nel bagagliaio della sua auto e guid\u00f2 indietro fino alla casa materna. Nella sua stanza, violent\u00f2 e dissezion\u00f2 il cadavere.\nCindy Schall.\nIl 7 gennaio 1973 Kemper diede un passaggio alla studentessa diciannovenne Cindy Schall. Ferm\u00f2 l'auto in una zona isolata e le spar\u00f2 con una pistola calibro 22, pi\u00f9 precisamente una S&amp;W Model 41 che aveva comprato sottobanco. Come sempre port\u00f2 il corpo a casa della madre e lo smembr\u00f2. Rimosse anche il proiettile dal cranio della ragazza e seppell\u00ec la testa in giardino con il viso rivolto verso le finestre della camera della madre per farle uno scherzo. Successivamente motiv\u00f2 il fatto affermando che lei voleva sempre che le persone la guardassero.\nRosalind Thorpe e Alice Liu.\nIl 5 febbraio, dopo una discussione con la madre, Edmund usc\u00ec di casa in cerca di potenziali vittime. Incontr\u00f2 la ventiquattrenne Rosalind Thorpe e la ventitreenne Alice Liu. Thorpe entr\u00f2 per prima nell'auto, convincendo Alice a salire dopo di lei. Appena arrivato in una zona \u201csicura\u201c, egli spar\u00f2 a entrambe le ragazze e dopo ripet\u00e9 il solito rituale di portare i corpi in camera, per poi violentarli e smembrarli.\nClarnell Strandberg Kemper e Sally Hallett.\nVenerd\u00ec 20 aprile 1973 Edmund uccise la madre nel sonno colpendola con un martello. Successivamente la decapit\u00f2, ne violent\u00f2 il corpo e mise la testa sulla mensola del caminetto, dove la us\u00f2 come bersaglio per le freccette. Infine le strapp\u00f2 le corde vocali e le gett\u00f2 nel tritarifiuti. \u00abMi sembrava appropriato\u00bb comment\u00f2 dopo il suo arresto, \u00abdato che non aveva fatto altro che urlare, strillare e infierire contro di me per anni\u00bb. Non avendo ancora placato il suo istinto omicida, invit\u00f2 per cena la migliore amica di sua madre, la cinquantanovenne Sally Hallett. Appena la donna arriv\u00f2, la strangol\u00f2 e usc\u00ec di casa.\nKemper guid\u00f2 verso est cercando di uscire dalla California, credendo di essere soggetto di una caccia all'uomo. Quando per\u00f2 si accorse, tramite la radio, che la notizia non era in realt\u00e0 circolata e che nessun agente era sulle sue tracce, si scoraggi\u00f2, ferm\u00f2 l'auto, chiam\u00f2 la polizia e confess\u00f2 gli omicidi.\nCannibalismo.\nInterrogato in carcere, ammetter\u00e0 di aver compiuto anche atti di cannibalismo su almeno una delle sue vittime. Kemper dichiar\u00f2 infatti: \u00abEffettivamente ho divorato in parte la mia terza vittima. Ho tagliato dei pezzetti di carne che avevo messo nel congelatore. Una volta scongelata, ho cotto la carne in un pentolino con delle cipolle. Poi ho aggiunto della pasta e del formaggio\u00bb.\nDetenzione.\nAl processo si dichiar\u00f2 infermo di mente, ma venne giudicato colpevole di otto omicidi. Fu richiesta la pena di morte ma, essendo stata sospesa all'epoca, fu condannato all'ergastolo. Kemper non ha mai mostrato nessun segno di rimorso e non ha mai chiesto scusa ai genitori e parenti delle sue vittime. Anzi \u00e8 parso addirittura orgoglioso del suo acume criminale e del fatto che, per arrestarlo, la polizia abbia dovuto attendere che fosse lui stesso a costituirsi. Dal 1973, anno della condanna, Ed Kemper si \u00e8 laureato e insegna informatica in carcere e partecipa attivamente a un programma di trascrizione di opere letterarie in alfabeto Braille per i ciechi. Queste attivit\u00e0 gli hanno procurato diversi premi dall'amministrazione carceraria americana. Nonostante la buona condotta e l'aver scontato quasi cinquant'anni di detenzione (\u00e8 recluso dal 1973), Edmund Kemper \u00e8 tuttora imprigionato nella California State Prison, di Vacaville, California.\nNella cultura di massa.\nEdmund Kemper compare nel libro \"\" (\"Mind Hunter: Inside FBI\u2019s Elite Serial Crime Unit\") e nel suo adattamento televisivo \"Mindhunter\", nel quale il serial killer \u00e8 interpretato dall'attore Cameron Britton. Britton ricevette una nomination al Premio Emmy nella categoria \"Miglior attore non protagonista in una serie drammatica\" grazie al ruolo.\nEstratti dalle interviste di Kemper sono stati utilizzati in numerose canzoni, principalmente in ambito metal estremo, incluse \"Love // Hate\" dei Dystopia, \"The Glorious Dead\" dei Gorefest, di \"Abomination Unseen\" dei Devourment, \"Forever\" dei The Berzerker, \"Severed Head\" dei Suicide Commando e \"Crave\" degli Optimum Wound Profile. Egli viene inoltre citato in molte altre canzoni, come \"Edmund Kemper Had a Horrible Temper\" dei Macabre, \"Fortress\" dei System of a Down, \"Temper Temper Mr. Kemper\" dei The Celibate Rifles, \"Murder\" dei Seabound, \"Edmund Temper\" degli Amigo the Devil e \"Killfornia (Ed Kemper)\" dei Church of Misery."}
{"id": "2480140", "revid": "36426", "url": "https://it.wikipedia.org/wiki?curid=2480140", "title": "Compianto su Cristo morto", "text": ""}
{"id": "2480144", "revid": "61051", "url": "https://it.wikipedia.org/wiki?curid=2480144", "title": "Boeing Helicopters", "text": ""}
{"id": "2480146", "revid": "61051", "url": "https://it.wikipedia.org/wiki?curid=2480146", "title": "Boeing-Vertol YUH-61", "text": ""}
{"id": "2480149", "revid": "1342115", "url": "https://it.wikipedia.org/wiki?curid=2480149", "title": "Carlo Gubbini", "text": "Biografia.\nNato in una famiglia di agricoltori, da Nello Gubbini (1908-1986), sarto, e Ester Angeli. I Gubbini erano originari di Fossato di Vico e si erano stabiliti a Gualdo nella seconda met\u00e0 del \u2018700 con Liberato Gubbini (Fossato di Vico 1736 - Corcia 1816) che aveva sposato Caterina Porchetti, anche lei fossatana.\nSindaco di Gualdo Tadino (1971-1980).\nArmando Baldassini governava la citt\u00e0 dal 1946, Il 27 dicembre, a seguito di battaglie interne all'interno del PSI, fu eletto Carlo Gubbini, all'epoca 23 anni, Sindaco della citt\u00e0 con 17 voti a favore, 7 schede bianche, 1 contrario. Due settimane prima, il direttivo del Partito aveva votato una \u00ablista giovane\u00bb a larga maggioranza e l\u2019anziano sindaco che aveva guidato la citt\u00e0 per 23 anni ormai 70 enne dovette arrendersi e lasciare la carica al nuovo sindaco. L'inizio della nuova legislatura non fu facile per Gubbini, infatti essendo giovane, i consiglieri comunali erano scettici sulle sue capacit\u00e0 di gestire la citt\u00e0 dopo la fuoriuscita del suo predecessore. Nelle elezioni comunali del 15 giugno 1975, Gubbini viene rieletto nel PSI raggiungendo uno dei suoi migliori risultati con 2.350 voti (PCI, 3761; PRI, 60; MSI, 330; DC, 2728; PSDI, 207).\nConsigliere regionale e Vicepresidente della Regione Umbria.\nConsigliere regionale umbro dal 1980 fino al 1994, \u00e8 stato anche vicepresidente del Giunta regionale con deleghe ad agricoltura, artigianato, bilancio e personale.\nNel 1992 ha rappresentato l'Umbria alle elezioni del nuovo Presidente della Repubblica.\nSenatore della Repubblica (1994-1996).\nCandidato senatore della repubblica nel collegio Alto Tevere-Alto Chiascio-Assisiate nelle elezioni del 1994 ottiene il 53,8 % dei suffragi nel collegio elettorale. \u00c8 stato membro della 1\u00aa Commissione permanente (Affari Costituzionali) dal 31 maggio 1994 all'8 maggio 1996, quando termina anticipatamente la Legislatura.\nDopo lo scioglimento del PSI \u00e8 stato dirigente regionale del Movimento dei Laburisti ed ha successivamente aderito ai Democratici di Sinistra diventandone segretario comunale a Gualdo Tadino e capogruppo consiliare nella stessa citt\u00e0 dal 2004 al 2009."}
{"id": "2480150", "revid": "61051", "url": "https://it.wikipedia.org/wiki?curid=2480150", "title": "Boeing-Vertol XCH-62", "text": ""}
{"id": "2480158", "revid": "61051", "url": "https://it.wikipedia.org/wiki?curid=2480158", "title": "Boeing Vertol", "text": ""}
{"id": "2480162", "revid": "399", "url": "https://it.wikipedia.org/wiki?curid=2480162", "title": "Occupazione tedesca del Regno d'Albania", "text": "L'occupazione tedesca del Regno d'Albania dur\u00f2 dal 1943 al 1944 nell'ambito dei pi\u00f9 vasti eventi della seconda guerra mondiale.\nGi\u00e0 in unione personale con il Regno d'Italia, il Regno d'Albania (albanese: \"Mbretnija Shqiptare\") fu invaso e occupato dai reparti della Wehrmacht a seguito della stipula da parte degli italiani dell'armistizio di Cassibile. I tedeschi insediarono in Albania un governo provvisorio che, bench\u00e9 formalmente indipendente e neutrale, era di fatto assoggettato agli occupanti; i tedeschi favorirono in particolare il movimento del Balli Komb\u00ebtar, nazionalista e repubblicano, e un \"Partito Nazista Albanese\" nato dalle ceneri del precedente Partito Fascista Albanese.\nA seguito delle vittoriose avanzate dell'Armata Rossa nei Balcani e delle offensive dei partigiani comunisti albanesi del L\u00ebvizja Nacional-\u00c7lirimtare di Enver Hoxha, i tedeschi evacuarono l'Albania entro l'ottobre 1944; il governo collaborazionista cadde e fu rapidamente rimpiazzato dal Governo Democratico dell'Albania, predecessore della Repubblica Popolare d'Albania.\nStoria.\nDopo l'8 settembre 1943 il Regno albanese, sotto guida italiana, fu occupato dai tedeschi. In assenza di re Zog I di Albania fu costituito un \"Consiglio superiore della reggenza\" con funzioni di governo provvisorio, ma i tedeschi in seguito favorirono l'istituzione di un governo retto da membri del movimento collaborazionista del Balli Komb\u00ebtar. I tedeschi confermarono il Regno nei massimi confini raggiunti durante il periodo dell'occupazione italiana: oltre all'odierna Albania, quindi, il Regno comprendeva anche buona parte del Kosovo, alcune regioni della Macedonia occidentale, la citt\u00e0 serba di Tutin e una striscia di territorio nel Montenegro orientale.\nIl governo provvisorio proclam\u00f2 unilateralmente l'Albania \"paese neutro\", citando l'analoga posizione tenuta all'epoca dall'Egitto (Stato indipendente e neutrale bench\u00e9 occupato dalle truppe britanniche e usato come base di operazioni dalle forze degli Alleati); questa distinzione era pi\u00f9 formale che altro, e le forze armate del governo provvisorio collaborarono attivamente a fianco delle truppe tedesche nella repressione dei partigiani comunisti albanesi.\nNel paese fu costituita nel 1944 la divisione delle Waffen SS 21. Waffen-Gebirgs-Division der SS \"Skanderbeg\", cos\u00ec denominata in onore dell'eroe albanese Giorgio Castriota Scanderbeg, formata da collaborazionisti albanesi provenienti dall'Albania e dal Kosovo; la divisione fu impiegata nella lotta contro i partigiani albanesi e jugoslavi, ma si sciolse dopo poche settimane a causa delle numerose diserzioni, e quindi aggregata successivamente alla 7. SS-Freiwilligen-Gebirgs-Division \"Prinz Eugen\".\nIl Partito Fascista Albanese fu riorganizzato come Partito nazista albanese e indicato come titolare del controllo formale di tutta l'Albania. \nDopo l'evacuazione dei reparti tedeschi e la presa della capitale Tirana da parte dei partigiani, avvenuta il 29 novembre 1944, venne costituita il Governo Democratico dell'Albania."}
{"id": "2480163", "revid": "599013", "url": "https://it.wikipedia.org/wiki?curid=2480163", "title": "Benedict Akwuegbu", "text": ""}
{"id": "2480165", "revid": "6923", "url": "https://it.wikipedia.org/wiki?curid=2480165", "title": "Vivitar", "text": "Vivitar \u00e8 un'azienda di materiale fotografico ed ottico fondata nel 1938 con sede ad Oxnard, in California, negli Stati Uniti. Nel 2006 l'azienda \u00e8 stata rilevata dalla Syntax-Brillian Corporation per 26 milioni di dollari. Tuttavia il 21 agosto 2008 la Syntax-Brillian ha dichiarato il fallimento, il brand Vivitar \u00e8 cos\u00ec stato ceduto alla Sakar International.\nI prodotti Vivitar riguardano fotocamere SLR da 35\u00a0mm, obiettivi fotografici, flash, binocoli, fotocamere digitali, visori notturni, treppiedi fotografici ed altri accessori fotografici."}
{"id": "2480167", "revid": "287204", "url": "https://it.wikipedia.org/wiki?curid=2480167", "title": "Kenei Mabuni", "text": "Biografia.\nKenei Mabuni nacque a Shuri, (Okinawa). Figlio di Kenwa Mabuni, il fondatore dello Shit\u014d-ry\u016b ed uno dei pi\u00f9 importanti esperti di karate della storia di arti marziali. Nell'infanzia \u00e8 entrato in contatto con alcuni dei pi\u00f9 grandi maestri come Ch\u014djun Miyagi, Funakoshi Gichin, e Ch\u014dki Motobu. Si \u00e8 allenato durante la sua vita nella pratica del karate e di altre arti marziali come l'aikid\u014d, il kend\u014d, il kobud\u014d, jujutsu, j\u016bd\u014d, e ninjutsu. All'et\u00e0 di 34 anni divenne il capo dello Shit\u014d-ry\u016b."}
{"id": "2480168", "revid": "124910572", "url": "https://it.wikipedia.org/wiki?curid=2480168", "title": "Charles Mason Remey", "text": "Remey, che era un valente architetto, progett\u00f2 il tempio bahai di Kampala in Uganda, quello dell'Australia e quello non costruito di Haifa, Israele.\nViolazione del Patto.\nQuando Shoghi Effendi, il leader della Fede bahai, fondata da Bah\u00e1'u'll\u00e1h, mor\u00ec nel 1957 senza nominare il proprio successore Remey era tra le nove Mani della Causa elette per la gestione \"ad interim\" della fede fino alla elezione della prima Casa Universale di Giustizia, avvenuta poi nel 1963.\nNel 1960 Remey dichiar\u00f2 autonomamente d'essere il successore di Shoghi Effendi e pretese il riconoscimento e la fedelt\u00e0 da tutti i Bahai del mondo, ma questa sua dichiarazione non fu accettata dalle altre Mani della Causa e fu dichiarato \"Violatore del Patto\", ossia eretico.\nL'espulsione si bas\u00f2 sul fatto che Remey non aveva avuto alcun formale incarico o nomina da parte di Shoghi Effendi e che la Custodia della religione bahai abbisognava di varie prerogative, una tra queste, secondo le norme previste, che fossero Aghs\u00e1n, cio\u00e8 discendenti maschi dalla famiglia di Bah\u00e1'u'll\u00e1h.\nQuasi l'intero mondo bahai respinse la rivendicazione di Remey ad eccezione di uno sparuto gruppo che cos\u00ec si posero fuori dalla fede.\nRemey con la sua rivendicazione cre\u00f2 uno sterile scisma destinato al completo fallimento."}
{"id": "2480171", "revid": "123490547", "url": "https://it.wikipedia.org/wiki?curid=2480171", "title": "Hoya Corporation", "text": "Hoya Corporation (HOYA\u682a\u5f0f\u4f1a\u793e, Hoya Kabushiki Gaisha) \u00e8 un'azienda giapponese fondata nel 1941 a Naka-Ochiai, Shinjuku, presso Tokyo specializzata nella produzione di materiale fotografico come filtri ma anche di laser, lenti a contatto, posateria ed oggetti d'arte.\nNel 2007 ha rilevato la Pentax, che ha poi ceduto nel 2011 alla Ricoh."}
{"id": "2480172", "revid": "155634", "url": "https://it.wikipedia.org/wiki?curid=2480172", "title": "Palazzo Papadopoli", "text": "Palazzo Papadopoli (o Palazzo Coccina Tiepolo Papadopoli) \u00e8 un palazzo di Venezia, situato nel sestiere di San Polo e affacciato sul Canal Grande tra Palazzo Giustinian Businello e Palazzo Don\u00e0 a Sant'Aponal, di fronte a Palazzo Grimani di San Luca.\nAttribuzione.\nL'attribuzione dell'opera suscit\u00f2 varie perplessit\u00e0 tra gli studiosi in quanto il palazzo presenta richiami a differenti correnti del XVI secolo. La facciata in pietra d'Istria recante serliane centrali ricorda l'opera del Sanmicheli, i timpani laterali l'opera del Palladio e i cartigli presenti nel sottotetto quella del Jacopo Sansovino o di Alessandro Vittoria.\nStoria.\nPalazzo Papadopoli fu edificato nella seconda met\u00e0 del XVI secolo su progetto del bergamasco Giangiacomo dei Grigi (figlio del pi\u00f9 noto architetto Guglielmo dei Grigi) per commissione della famiglia Coccina, anch'essa di provenienza bergamasca e trasferitasi a Venezia, dove entr\u00f2 a far parte del patriziato veneziano. Probabilmente la data di apertura del cantiere fu l'anno 1560. Il terreno sul quale sorse il palazzo ospitava precedentemente alcune casette risalenti al XIV secolo. Probabilmente nella scelta dell'architetto gioc\u00f2 a favore di Giangiacomo dei Grigi il fatto che avesse portato a termine dopo la morte di Michele Sanmicheli il dirimpettaio Palazzo Grimani. Il cantiere si concluse attorno al 1570.\nIl palazzo, dopo essere stato la dimora dei Coccina, che l'avevano dotato di una ricca raccolta di tele tra le quali se ne segnalano quattro realizzate da Paolo Veronese, tra le quali la pi\u00f9 celebre \u00e8 \"La presentazione della famiglia Coccina alla Vergine\", nota anche come \"La famiglia Coccina davanti alla Vergine\", poi venduta al duca di Modena Francesco d'Este, passa causa estinzione della famiglia proprietaria nel 1748 ai Tiepolo (secondo alcune fonti del ramo di San Beneto, secondo altre al ramo di Sant'Aponal). Nel 1745 era stata venduta anche la restante parte della pinacoteca al principe elettore di Sassonia per la cifra di 100 000 zecchini: essa divenne parte della Gem\u00e4ldegalerie Alte Meister di Dresda. Nel Settecento viene decorato al secondo piano nobile da Giandomenico Tiepolo. Egli realizz\u00f2 \"Il ciarlatano\" e \"Il minuetto\". Il pi\u00f9 celebre Giambattista Tiepolo dipinge attorno al 1750 il soffitto di un'alcova. Tale opera non \u00e8 per\u00f2 presente nel catalogo di Gemin-Pedrocco.\nDiversi altri proprietari si avvicendano lungo il XIX secolo, tra i quali si ricordano Valentino Comello che lo acquist\u00f2 nel 1837, la cui moglie Maddalena Montalban divenne celebre per il suo impegno politico anti-austriaco che la port\u00f2 a scontare un anno di carcere, e Bartolomeo St\u00fcrmer, maresciallo austriaco, finch\u00e9 l'edificio diviene sede della famiglia dei conti Niccol\u00f2 ed Angelo Papadopoli nel 1864, la cui famiglia, originaria di Corf\u00f9, era stata aggregata al patriziato nel 1791: tra il 1874 e il 1875 ag\u00ec nel palazzo l'architetto Girolamo Levi, autore di un rammodernamento in stile neoclassico della struttura cinquecentesca, di elaborazioni in gusto rococ\u00f2 di alcuni ambienti interni, della costruzione di un'intera ala e dell'aggiunta di un ampio giardino sul Canal Grande, realizzato sul luogo dove sorgevano alcune casette attigue. La direzione del decoro fu affidata dal progettista all'antiquario Michelangelo Guggenheim. Alla realizzazione collabor\u00f2 pure Cesare Rotta, che realizz\u00f2 affreschi nella sala da ballo, ricavata dall'antico portego, e lungo lo scalone monumentale.\nPalazzo Papadopoli pass\u00f2 nel 1922 agli eredi dei Papadopoli, la nobile famiglia Arrivabene-Valenti Gonzaga. L'ultimo piano fu sede dagli anni settanta al 2005 dell\"'Istituto di Scienze Marine\", parte del Consiglio Nazionale delle Ricerche.\nTrasformazione in albergo.\nNel 2007 \u00e8 stato parzialmente affittato a un gruppo immobiliare svizzero che ha provveduto alla sua conversione in albergo. Successivamente fu acquistato da una catena di Singapore che lo trasform\u00f2 nel 2013 in un hotel a 7 stelle con 24 suites extralusso prendendo il nome di Aman Canal Grande.\nDescrizione.\nIl palazzo \u00e8 disposto \"a L\" e consta di tre piani (con mezzanino e ammezzato nel sottotetto).\nLa facciata simmetrica presenta i tre livelli ben evidenziati da due cornici marcapiano: quella pi\u00f9 imponente divide i due piani nobili, mentre una di minor importanza divide il secondo piano nobile dal sottotetto. Si tratta di una delle facciate pi\u00f9 maestose ed equilibrate tra quelle affacciate sul Canal Grande. Essa \u00e8 caratterizzata da una decorazione in pietra d'Istria, visibilmente ispirata all'opera di Sebastiano Serlio, e dalla sovrapposizione di pi\u00f9 serliane. Al piano terra \u00e8 presente un grande portale a tutto sesto, nella cui cornice sono contenente due coppie di monofore quadrate sovrapposte.\nI due piani nobili, in corrispondenza del portale, sono abbelliti da serliana con balaustra: quella del primo piano \u00e8 scandita da quattro semicolonne, quella del secondo piano da lesene. Le balaustre non sono uguali in quanto quella inferiore, a differenza di quella del secondo piano nobile, presenta un aggetto. Inoltre, il portale del piano terra, la serliana del primo piano nobile e quella del secondo sono decorate rispettivamente con decorazioni in ordine dorico, ordine ionico e ordine corinzio. Oltre alla serliana, ciascun piano nobile presenta quattro monofore sovrastate da timpano rilevato. Sono triangolari al primo piano e curvilinei al secondo.\nL'apparato che arricchisce questa monumentale facciata \u00e8 veramente ricco. Si segnalano al primo piano nobile due stemmi a rilievo. Vanno infine ricordate sette aperture ovali di piccole dimensioni nel sottotetto (dotate di decorazioni a cartiglio) e, sul tetto, due pinnacoli a forma di obelisco, peculiarit\u00e0 di poche altre facciate veneziane, come Palazzo Belloni Battagia e Palazzo Giustinian Lolin. Il giardino ospita una vera da pozzo tardogotica. Per quanto riguarda gli interni, pregevolissimo \u00e8 l'atrio degli specchi."}
{"id": "2480173", "revid": "281901", "url": "https://it.wikipedia.org/wiki?curid=2480173", "title": "Millerigobius", "text": ""}
{"id": "2480174", "revid": "123653415", "url": "https://it.wikipedia.org/wiki?curid=2480174", "title": "Pala di Perugia", "text": "La Pala di Perugia \u00e8 un dipinto tempera su tavola di Beato Angelico, databile al 1447 circa e conservato nella Galleria nazionale dell'Umbria a Perugia, tranne i primi due scomparti originali della predella che sono alla Pinacoteca vaticana.\nStoria.\nL'opera venne dipinta per la cappella di San Nicola nella chiesa di San Domenico a Perugia. Nella prima met\u00e0 del XIX secolo venne smembrato, in parte disperso, facendo confluire alcuni pannelli della predella nella Pinacoteca vaticana. A Perugia vennero create delle copie della predella, in seguito reintegrate in una nuova cornice neogotica. Del polittico fanno parte anche una serie di piccoli santi sui pilastri laterali e due tondi con l\"'Angelo annunciante\" e la \"Vergine Annunciata\" nelle cuspidi laterali.\nDescrizione.\nL'opera \u00e8 composta da tre pannelli principali: un grande pannello centrale, con la \"Madonna in trono col Bambino e Angeli\" (interamente dell'Angelico), e due pannelli laterali divisi in alto a formare due scomparti ciascuno, per un totale di quattro scomparti con altrettanti santi. A sinistra si trovano i santi Domenico e Nicola di Bari, considerati autografi dell'autore, mentre a destra si trovano i santi Giovanni Battista e Caterina d'Alessandria, considerati in gran parte opera di collaboratori di bottega.\nStile.\nLa Madonna col Bambino, una \"Maest\u00e0\", siede su un ampio trono costruito saldamente in prospettiva e su un gradino davanti al quale si trovano vasi con rose bianche (simbolo della purezza della Vergine) e rosse (preannunciazione della Passione di Cristo). Notevole \u00e8 la somiglianza col pannello centrale del \"Trittico di Cortona\", soprattutto nella Vergine, nell'arco del trono e nella disposizione degli angeli. Il pavimento \u00e8 decorato da illusionistiche incrostazioni marmoree, gi\u00e0 sperimentate dall'artista fin dalle opere giovanili, come il \"Trittico di san Pietro martire\" (1428-29).\nLe figure dei santi sono meno monumentali del Tabernacolo dei Linaioli, del 1433-1435. Dietro di loro si dispiega un insolito tavolo coperto da un drappo di broccato ornato d'oro, sul quale san Nicola ha appoggiato la mitria.\nPredella.\nI pannelli della predella sono composti con figure piuttosto piccole e ritraggono le scene della \"Vita di san Nicola\". Il primo pannello presenta un triplo episodio, la \"Nascita di san Nicola\", \"Educazione di san Nicola attraverso il vescovo\" e \"San Nicola che dona tre palle d'oro a tre fanciulle povere per farle maritare\", costruite con un ardito scorcio prospettico unificato, che mostra due interni ai lati e una strada all'aperto al centro. Alcuni hanno rilevato alcune incertezze nell'effetto di insieme, mentre nel pannello successivo, \"San Nicola salva la nave\", sembra una citazione dei giochi di linee del gotico internazionale alla Gentile da Fabriano.\nLa terza scena infine, \"San Nicola salva tre uomini condannati alla decapitazione\" e \"Morte del santo\", \u00e8 la pi\u00f9 notevole, con una doppia rappresentazione (un esterno e un interno), trattate con un medesimo punto di fuga che cade su particolari significativi (il catafalco del santo). Unificata \u00e8 anche la luce, che irradia le figure da sinistra, filtrando, con un'efficace ombra della parete, anche nella stanza."}
{"id": "2480175", "revid": "36426", "url": "https://it.wikipedia.org/wiki?curid=2480175", "title": "Polittico di San Domenico", "text": ""}
{"id": "2480176", "revid": "36426", "url": "https://it.wikipedia.org/wiki?curid=2480176", "title": "Polittico di Perugia", "text": ""}
{"id": "2480180", "revid": "25152", "url": "https://it.wikipedia.org/wiki?curid=2480180", "title": "Mason Remey", "text": ""}
{"id": "2480182", "revid": "729019", "url": "https://it.wikipedia.org/wiki?curid=2480182", "title": "Piasecki Helicopter Corporation", "text": "La Piasecki Helicopter Corporation, era un'industria di costruzioni aeronautiche statunitense con sede a Filadelfia in Pennsylvania. Era specializzata nella produzione di elicotteri civili e militari nel periodo tra gli anni quaranta e gli anni cinquanta.\nStoria.\nFrank Piasecki era un pioniere della tecnologia meccanica ed aeronautica applicata agli elicotteri. Filadelfia pu\u00f2 a buon titolo vantare il nome di \"culla degli elicotteri statunitensi\", in quanto sede delle prime esperienze sugli aeromobili ad ala rotante. In risposta alla depressione degli anni trenta si costitu\u00ec tra le altre la Platt-LePage, una delle prime aziende ad ottenere un contratto per la produzione di elicotteri per le forze armate USA. Molti dei progettisti al fianco di Laurence LePage intrapresero carriere autonome, tra questi Franck Piasecki.\nPiasecki, nato nel 1919, era figlio di un sarto immigrato polacco e lavor\u00f2 sin da giovanissimo alla Kellett Aircraft Corporation, un costruttore di autogiro. Nel 1935 venne assunto come disegnatore alla Platt-LePage, ma gi\u00e0 nel 1936 cre\u00f2, insieme ad altri studenti di ingegneria provenienti dalla University of Pennsylvania, un indipendente \"P-V Engineering Forum\", con lo scopo di svolgere ricerca nel settore e di introdurre migliorie tecnologiche per aumentare efficienza e manovrabilit\u00e0 nei nuovi mezzi aerei. A tal fine progett\u00f2 il PV-1, che sperimentava una tecnologia per evitare l'utilizzo del rotore di coda, un antesignano del NOTAR.\nLaureatosi nel 1939 a venti anni, venne esentato dall'arruolamento militare conseguente alla partecipazione degli Stati Uniti alla seconda guerra mondiale, in virt\u00f9 delle gi\u00e0 dimostrate conoscenze nell'importante settore della progettazione aeronautica.\nNel 1940, cre\u00f2 una sua azienda e inizi\u00f2 le prove sull'eliporto di Morton, alla periferia di Filadelfia. Nella primavera del 1943, malgrado la concorrenza di molte altre aziende, fu lui il secondo americano a far volare in modo affidabile un elicottero, dopo l'esperienza di Igor Sikorsky con il Vought-Sikorsky VS-300 del 1939.\nIl modello, denominato PV-2, era un piccolo elicottero monoposto, essenzialmente un dimostratore tecnologico che utilizzava una configurazione a rotore principale e rotore anticoppia in coda, come il modello di Sikorsky, a che introduceva una serie di importanti tecnologie applicate ai rotori, migliorando controllabilit\u00e0 e maneggevolezza. Piasecki, noto per il suo carattere gioviale, stup\u00ec uno sbalordito gestore di stazione di rifornimento stradale, atterrandogli davanti con l'elicottero, chiedendo il pieno di carburante e il lavaggio del parabrezza, per poi ridecollare.\nIl PV-2 fu l'unico elicottero Piasecki in configurazione convenzionale, in quanto gli studi si orientarono gi\u00e0 dal modello successivo, il PV-3, sulla configurazione a due rotori in tandem, che in seguito sarebbe diventata una caratteristica di tutti i prodotti successivi, fino a diventare un marchio di fabbrica.\nL'ingegnere di origine polacca propose il PV-2 dapprima all'US Army e poi alla US Navy, ma comprese che gli veniva preferito il modello di Sikorsky. Decise allora di puntare su un elicottero pi\u00f9 grande e in grado di sollevare carichi maggiori. Present\u00f2 la proposta per un nuovo elicottero con questa impostazione alla marina americana e ottenne il 1\u00ba gennaio 1944 un contratto per un singolo prototipo da denominare XHRP-1.\nPer il nuovo progetto, ricorse alla configurazione a due rotori e il risultato fu il PV-3 \"Dogship\" che vol\u00f2 per la prima volta nel marzo 1945.. Venne abbandonata la configurazione con il rotore anticoppia di coda del predecessore, che aveva dato problemi di controllabilit\u00e0 a Sikorsky e che rappresentava un pericolo per la sicurezza del personale a terra, oltre che uno spreco di potenza del motore. Il PV-3 si dimostr\u00f2 in grado di trasportare dieci passeggeri oltre al pilota e al copilota e nei primi voli, non avendo rivestimenti alla struttura, si merit\u00f2 il soprannome affettuoso da parte dei suoi progettisti di \"Dogship\" (trasporto per cani). In seguito, l'accorgimento adottato di costruire piegata verso l'alto la parte posteriore della fusoliera, per evitare la collisione tra i rotori e il colore giallo impiegato da alcuni utilizzatori, port\u00f2 all'introduzione del soprannome \"flying banana\" (banana volante), con il quale sono diventati noti molti prodotti dell'azienda.\nLa capacit\u00e0 di trasporto del PV-3 suscit\u00f2 l'interesse della US Navy, che per\u00f2 ne intravide solo le potenzialit\u00e0 come mezzo di soccorso. Di conseguenza assegn\u00f2 un contratto di fornitura alla Piasecki per un derivato del PV-3, designato Piasecki HRP Rescuer, ma destin\u00f2 gli elicotteri alla Guardia Costiera e ai Marines.. Nel 1949 venne sviluppata la variante di maggior successo, realizzata completamente in metallo e denominata Piasecki H-21; un successo commerciale venduto anche a forze armate fuori del territorio nazionale.\nNel giugno 1955, Frank Piasecki lascia la Piasecki Helicopter per fondare una sua compagnia col nome di Piasecki Aircraft Corporation (PiAC) per poter continuare a fare ricerca e sviluppare elicoplani ed altri apparecchi ad ala rotante.\nNel marzo 1956 muter\u00e0 la ragione sociale in Vertol Aircraft Corporation (Vertol era l'abbreviazione di \"Ver\"tical \"t\"ake \"o\"ff and \"l\"anding).\nNel 1960 viene ceduta alla Boeing che ne fece la sua divisione elicotteristica ridesignandola Boeing Vertol."}
{"id": "2480184", "revid": "765341", "url": "https://it.wikipedia.org/wiki?curid=2480184", "title": "Ordina Open 2007 - Doppio femminile", "text": "Il doppio femminile del torneo di tennis Ordina Open 2007, facente parte del WTA Tour 2007, ha avuto come vincitrici Chan Yung-jan e Chuang Chia-jung che hanno battuto in finale 7-5, 6-2 Anabel Medina Garrigues e Virginia Ruano Pascual."}
{"id": "2480187", "revid": "599013", "url": "https://it.wikipedia.org/wiki?curid=2480187", "title": "Eric Ejiofor", "text": ""}
{"id": "2480188", "revid": "2033069", "url": "https://it.wikipedia.org/wiki?curid=2480188", "title": "Punky Brewster", "text": "Punky Brewster \u00e8 una sitcom statunitense andata in onda per 4 stagioni, dal 1984 al 1988. In Italia, la serie \u00e8 stata trasmessa da Rai Due nel 1990 all'interno del programma Patatrac. Punky Brewster \u00e8 una ragazzina il cui vero nome \u00e8 Penelope, che viene abbandonata con il suo cane, Brandon, in un supermarket da sua madre e rischiava di finire in un orfanotrofio se non fosse stata adottata da Henry (George Gaynes).\nDi questa serie \u00e8 stato prodotto anche un cartone animato in cui vediamo anche un personaggio di nome Glomer, una specie di gatto antropomorfo che agitando le orecchie produce effetti magici."}
{"id": "2480189", "revid": "61051", "url": "https://it.wikipedia.org/wiki?curid=2480189", "title": "Boeing Vertol CH-47 Chinook", "text": ""}
{"id": "2480190", "revid": "1543377", "url": "https://it.wikipedia.org/wiki?curid=2480190", "title": "Baak Doi", "text": "La Path\u00e9 Records, o Baak Doi (caratteri cinesi: \u767e\u4ee3\u5531\u7247; pinyin: B\u01ceid\u00e0i Ch\u00e0ngpi\u0101n; cantonese: Baakdoih Cheungp\u00edn; tradotto letteralmente come \"cento generazioni\"), \u00e8 la prima compagnia di registrazione di Shanghai, Cina e pi\u00f9 tardi Hong Kong. La compagnia \u00e8 sussidiaria del conglomerato originario Path\u00e9 Records.\nStoria.\nIntorno all'inizio del ventesimo secolo, un giovane uomo francese di nome Labansat allest\u00ec una bancarella esterna in Tibet Road, a Shanghai, che suonava dischi in vinile per i cittadini cinesi curiosi. Il fonografo fu acquistato dalla \"Moutrie and Company\", e qualsiasi persona del pubblico doveva pagare 10 centesimi per ascoltare una registrazione originale intitolata \"Laughing Foreigners\" (\u6d0b\u4eba\u5927\u7b11). Chiunque fosse capace di resistere alle risate o ai sogghigni avrebbe avuto indietro i propri soldi. I fonografi divennero popolari nella citt\u00e0 nel 1906. Per il 1908, Labansat ricevette aiuto da un ingegnere francese ed un suo assistente di Ningbo, e stabil\u00ec la \"Path\u00e9 Orient\" (\u6771\u65b9\u767e\u4ee3), conosciuta anche come \"Path\u00e9 Asia\"..\nLa compagnia inizialmente registr\u00f2 l'Opera di Pechino. La musica popolare cinese divenne popolare, e le canzoni vennero vendute in negozi quali \"Wing On\", a Shanghai.\nNel 1930 l'azienda Path\u00e9 fu annessa alla Columbia Records a Shanghai, e fu utilizzata per stampare le pubblicazioni delle etichette di registrazione \"Odeon\" e \"Beka\", con il nome generale di \"China Record Co. Ltd\"; la distribuzione continu\u00f2 anche con la Path\u00e9 Orient. Nella stessa decade, la Path\u00e9 fu annessa all'etichetta britannica EMI, che originariamente cercava di ottenere profitti nel Bund vendendo dischi in vinile. Ren Guang divenne il nuovo direttore della Path\u00e9-EMI e venne coinvolto nella causa dei politici di sinistra che si battevano per i diritti del proletariato. La musica sinistroide fu infine censurata dagli ufficiali militari giapponesi nel 1937, che forzarono anche la compagnia a licenziare Ren. Ogni stabilimento giapponese venne, inoltre, restituito alla \"Compagnia Nipponophone\" (\u65e5\u672c\u84c4\u97f3\u5668\u682a\u5f0f\u4f1a\u793e).\nDalla fine degli anni trenta agli anni quaranta, la canzone trattenne i diritti del 90% delle canzoni mandopop.\nNel 1950 la Path\u00e9 smise di pubblicare dischi in Cina, e fu controllata dai comunisti cinesi. Due anni pi\u00f9 tardi, l'ufficio della Path\u00e9 di Hong Kong inizi\u00f2 a tagliare le registrazioni e a riportare in gloria il vecchio pop di Shanghai, ma solo nella colonia britannica. La \"Path\u00e9 Hong Kong\" dovette affrontare una dura competizione negli anni sessanta con il sorgere della Diamond Records, ed alla fine smise di produrre le composizioni pop di Shanghai per dedicarsi al cantopop, che inizi\u00f2 ad ottenere popolarit\u00e0 dai primi anni settanta.\nLa \"Path\u00e9 Hong Kong\" ha da allora cambiato il suo nome inglese in EMI Hong Kong, ma fino ai nostri giorni ha mantenuto intatto il suo nome cinese."}
{"id": "2480191", "revid": "219355", "url": "https://it.wikipedia.org/wiki?curid=2480191", "title": "B-piani", "text": ""}
{"id": "2480192", "revid": "219355", "url": "https://it.wikipedia.org/wiki?curid=2480192", "title": "B-piano", "text": ""}
{"id": "2480193", "revid": "219355", "url": "https://it.wikipedia.org/wiki?curid=2480193", "title": "B piani", "text": ""}
{"id": "2480194", "revid": "219355", "url": "https://it.wikipedia.org/wiki?curid=2480194", "title": "B piano", "text": ""}
{"id": "2480195", "revid": "36426", "url": "https://it.wikipedia.org/wiki?curid=2480195", "title": "San Vincenzo martire", "text": ""}
{"id": "2480196", "revid": "599013", "url": "https://it.wikipedia.org/wiki?curid=2480196", "title": "James Obiorah", "text": ""}
{"id": "2480197", "revid": "1603714", "url": "https://it.wikipedia.org/wiki?curid=2480197", "title": "Trittico di Cortona", "text": "Il Trittico di Cortona \u00e8 un dipinto di Beato Angelico, tempera su tavola (218x240 cm), databile al 1436-1437 e conservato nel Museo Diocesano di Cortona.\nStoria.\nL'opera venne eseguita per la chiesa di San Domenico a Cortona, tenuta dai domenicani dei quali faceva parte lo stesso Angelico. Venne commissionata dal mercante ser Giovanni di Tommaso Cechi, e fu dipinta probabilmente appena prima del \"Polittico di Perugia\" (1437), sempre per una chiesa di San Domenico e con molti elementi in comune. Il trittico venne dipinto a Fiesole, nel convento dell'artista e poi spedito a destinazione. La maggiore ricchezza rispetto alle pale dipinte per Fiesole si spiega con il fatto che il committente non aveva professato il voto di povert\u00e0 evangelica, come invece nel cenobio fiesolano.\nIl dipinto sub\u00ec un processo di trasferimento su nuove tavole lignee nel 1945, in occasione del quale si scopr\u00ec il disegno sottostante, che era frutto della sola mano del maestro, con una particolar tecnica con tracce in terra verde sulla vernice della prima mano, dove sono gi\u00e0 indicati con grande precisione anche i dettagli minuti quali lineamenti, capelli, palpebre, labbra e narici.\nDurante la pittura vera e propria l'Angelico sacrific\u00f2 una parte della delicatezza del disegno iniziale, per amplificare la solidit\u00e0 delle figure e la prospettiva.\nDescrizione e stile.\nIl polittico ha una forma tradizionale, con una serie di scomparti con la punta gotica e il fondo oro. Il pannello centrale mostra la \"Madonna col Bambino in trono\" (una \"Maest\u00e0\") attorniata da angeli, mentre i due pannelli laterali simulano due scomparti ciascuno, per un totale di quattro santi laterali incorniciati da cuspidi.\nLa Madonna col Bambino, una \"Maest\u00e0\", siede su un ampio trono costruito saldamente in prospettiva e su un gradino davanti al quale si trovano vasi con rose bianche (simbolo della purezza della Vergine) e rosse (preannunciazione della Passione di Cristo). La copertura \u00e8 sorretta da colonnine tortili ed ha la forma di nicchia a conchiglia, un elemento che ebbe poi grande fortuna soprattutto attraverso l'opera di Filippo Lippi. Notevole \u00e8 la somiglianza col pannello centrale della \"Pala di Perugia\" (ritenuta di solito opera di poco posteriore), soprattutto nella Vergine, nell'arco del trono e nella disposizione degli angeli.\nI santi sono (da sinistra a destra) san Matteo, san Giovanni Battista, san Giovanni Evangelista e Maria Maddalena, dipinte con un'attenzione ai giochi lineari nei panneggi che richiamano le opere di Lorenzo Ghiberti, come in altri dipinti del periodo quale il Tabernacolo dei Linaioli (1433-1435), rispetto al quale per\u00f2 il \"Trittico di Cortona\" non raggiunge la vertiginosa monumentalit\u00e0. La scelta dei santi era legata al nome del committente (Giovanni), di suo figlio (Matteo) e della moglie (Maria Maddalena). I nomi dei santi sono scritti a grandi lettere sotto le figure, mentre sotto la Madonna \u00e8 riportata l'implorazione da un inno dell'Ufficio della Beata Vergine: \"Maria Mater Gratiae, Mater Misericordiae, Tu nos ab oste protege.\"\nIn alto, nelle cimase, si trovano due tondi con \"Angelo annunciante\" e \"Vergine annunciata\", mentre al centro \u00e8 dipinta la \"Crocefissione\".\nPredella.\nLa predella riporta le \"Storie di san Domenico\" (gi\u00e0 dipinte nella predella dell'\"Incoronazione della Vergine\" del Louvre), intervallate da figure di santi a tutta immagine entro nicchie. Le scene sono dipinte piuttosto frettolosamente e sono per questo attribuite alla bottega. Rappresentano:\nPredella del \"Trittico di Cortona\""}
{"id": "2480199", "revid": "1305772", "url": "https://it.wikipedia.org/wiki?curid=2480199", "title": "Inaltera", "text": "Inaltera fu un costruttore francese che partecip\u00f2 alla 24 Ore di Le Mans 1976 e 1977 ottenendo la vittoria di \"Classe GTP\" in entrambe le edizioni.\nStoria agonistica.\nQuando alla fine del 1974 la Matra annunci\u00f2 il suo ritiro dalle competizioni dopo aver vinto per tre volte di seguito la 24 Ore di Le Mans, i tifosi transalpini si ritrovarono senza valide alternative su cui dirottare il proprio entusiasmo. La gara del 1975 fu un affare fra i team inglesi Gulf-Mirage e Lola, con le loro vetture spinte da motori Ford Cosworth DFV a dettar legge. L'unica reale antagonista era l'Alfa Romeo Tipo 33, spinta da un motore boxer a 12 cilindri. Seppur completamente differenti sotto il punto di vista delle scelte tecniche, sia gli inglesi che gli italiani peccavano in affidabilit\u00e0, ma alla fine una delle Mirage resistette fino alla vittoria finale.\nNel 1975 ci si stava sforzando per iscrivere di nuovo una vettura francese alla corsa dell'anno successivo. Vi erano due progetti paralleli: il primo aveva per protagonista l'ex-pilota Jean Rondeau, l'altro era guidato dal progettista Peugeot G\u00e9rard Welter. I progetti erano accomunati dall'idea di realizzare uno Sport Prototipo con carrozzeria chiusa da iscrivere nella nuova classe \"Gran Turismo prototipo\" (GTP), concepita per quell'anno dall'ACO per vetture coup\u00e9, in contrapposizione alle barchette del Gruppo 6 della FIA, e spinto dal motore \"V6 PRV\" (Peugeot, Renault e Volvo), di 2.7 litri. Derivato dalla serie, non era potente quanto il Cosworth derivato dalla Formula Uno, ma era francese e tanto bastava per destare l'interesse di potenziali finanziatori. Ma il successo ottenuto dalla Mirage convinse Rondeau dell'affidabilit\u00e0 del motore britannico, sicch\u00e9 rinunci\u00f2 al V6 PRV.\nLa decisione lo priv\u00f2 delle sponsorizzazioni delle aziende francesi che invece continuarono a supportare il progetto di Welter, ma un'ingegnosa idea gli permise di salvaguardare il futuro: firm\u00f2 un grosso accordo di sponsorizzazione con l\"'Inaltera\", un'azienda che produceva carta da parati, che prevedeva addirittura che il team iscrivesse le vetture sotto il marchio Inaltera. A supporto di tale sforzo organizzativo, dal settembre 1975 il plurivittorioso pilota Vic Elford (appena ritiratosi dalle corse) fu coinvolto nella preparazione e gestione in pista della squadra. La decisione di Rondeau di passare al motore inglese non era stata vista di buon occhio, e l'accordo con l'Inaltera fu argomento di accesi dibattiti in Francia. All'arrivo del team Inaltera a Le Mans nel 1976, l'emittente televisiva francese TF1 ordin\u00f2 ai suoi commentatori di non nominare il marchio dello sponsor e di conseguenza il nome della vettura.\nIntorno al motore Cosworth, Rondeau realizz\u00f2 un telaio a traliccio di tubi d'acciaio, con scatolati di alluminio come rinforzi. Le sospensioni a quadrilatero deformabile su tutte le ruote erano un classico. I dischi anteriori autoventilanti prodotti dalla Lockheed avevano dimensioni imposte dal regolamento, che prevedeva il diametro massimo dei cerchi ruota nella misura di 13\", mentre quelli posteriori erano montati all'uscita del differenziale, anzich\u00e9 sulle ruote, per ridurre le masse non sospese. L'ufficio di progettazione francese \"Bureau de Design Ovale\" disegn\u00f2 una carrozzeria coup\u00e9 molto filante, dotata di grandi prese d'aria NACA su entrambi i lati, oltre agli ultimi ritrovati aerodinamici. La stabilit\u00e0 alle alte velocit\u00e0 era garantita dalle due pinne poste su entrambi i lati dell'ampia coda.\nRisultati sportivi.\nLe due vetture iscritte alla 24 Ore di Le Mans 1976 e denominate Inaltera LM erano state allestite praticamente nel giardino di Rondeau. L'arrivo delle Porsche 936 sovralimentate mise fuori dai giochi tutte le vetture spinte da motori aspirati ma, sebbene avesse tagliato il traguardo con un distacco di 44 giri dalla vincitrice, l'Inaltera di Henri Pescarolo e Jean-Pierre Beltoise vinse la classe GTP. Tale risultato fu ripetuto l'anno dopo, con un clamoroso quarto posto finale alle spalle di tre vetture sovralimentate. Alla fine dello stesso anno la societ\u00e0 Inaltera fu venduta e i nuovi proprietari, poco interessati alle corse, sciolsero la squadra corse.\nIl dopo-chiusura.\nLe tre vetture costruite e tutti i relativi ricambi furono vendute a Heini Mader, un tecnico svizzero noto nell'ambiente delle corse come preparatore di motori. Rondeau si tenne i progetti della vettura, il che gli permise di realizzare una nuova vettura a cui diede il proprio nome, con la quale nel 1980 riusc\u00ec a conquistare la vittoria assoluta a Le Mans. Mader tenne per s\u00e9 i motori, ma vendette le auto a 3 piloti privati svizzeri. Solo dopo questo passaggio di propriet\u00e0 le vetture ricevettero il numero di telaio e, per complicare le cose, all'ultima vettura completata fu assegnato il numero 1. Solo la seconda auto completata, denominata \"Telaio numero 3\", gareggi\u00f2 ancora a Le Mans con i colori dell\"'Andr\u00e9 Chevalley Racing\": ottenne il 13\u00ba posto finale e il 2\u00ba di Classe GTP nel 1978. Probabilmente la Chevalley Racing acquist\u00f2 anche il \"Telaio numero 1\".\nTutte e tre gli esemplari rimasero in Svizzera per molti anni. Il proprietario del \"Telaio numero 1\" ebbe l'idea di convertirlo in un'auto stradale estrema. Vi rimont\u00f2 un motore Cosworth e ridipinse la vettura coi colori della BMW, poich\u00e9 gestiva il concessionario BMW locale, ma in seguito la ripristin\u00f2 completamente. Alla fine acquist\u00f2 e restaur\u00f2 anche le altre due automobili. Quella con cui ha corso Jean Rondeau \u00e8 stata venduta al dipartimento francese di La Sarthe, che ogni anno ospita la gara di Le Mans."}
{"id": "2480200", "revid": "436907", "url": "https://it.wikipedia.org/wiki?curid=2480200", "title": "Benedetta Parodi", "text": "Conosciuta principalmente grazie alla conduzione di trasmissioni incentrate sulla cucina tra cui \"I menu di Benedetta\" e \"Bake Off Italia\", ha ottenuto un buon successo anche come autrice di libri incentrati sulla medesima tematica. \u00c8 inoltre autrice di un ciclo di libri di fiabe, \"Le fate a met\u00e0\".\nBiografia.\nLaureatasi nel 1997 in lettere moderne all'Universit\u00e0 degli Studi di Milano, diventa giornalista professionista nel 1999. Successivamente viene cancellata dall'albo. Dall'11 luglio 1999 \u00e8 sposata con il giornalista di Sky Sport Fabio Caressa, gi\u00e0 telecronista per TELE+, con il quale ha avuto tre figli: Matilde, nata il 5 settembre 2002, Eleonora, nata il 20 ottobre 2004, e Diego, nato il 21 luglio 2009. \n\u00c8 sorella di Cristina Parodi, anch'ella giornalista e conduttrice televisiva, e di Roberto Parodi, scrittore e giornalista, specializzato in viaggi in moto.\nCarriera.\nBenedetta Parodi inizia la carriera televisiva come conduttrice di \"Studio Aperto\", telegiornale del canale televisivo Italia 1, solitamente durante l'edizione delle 12.25. Sporadicamente conduce anche l'edizione delle 18.30.\nDalla fine del 2008, abbandonata la conduzione del telegiornale, si dedica all'interno dello stesso alla rubrica culinaria \"Cotto e mangiato\", in puntate di un minuto e mezzo registrate quotidianamente nella cucina di casa sua. Dopo aver raccolto varie ricette, pubblica nel 2009 un libro di cucina edito da Vallardi che porta il medesimo titolo della rubrica, che vende quasi un milione e mezzo di copie. Nella stagione 2009-2010 aggiunge all'appuntamento quotidiano all'interno del tg di Italia1, anche uno spazio della durata pi\u00f9 lunga intitolato sempre \"Cotto e Mangiato\", in onda al sabato alle 10.45. Nel 2010 pubblica \"Benvenuti nella mia cucina\" dello stesso editore, con altre ricette; il libro ha venduto circa 900.000 copie.\nNel 2011 lascia Mediaset e passa a LA7 per condurre un programma tutto suo, ossia \"I men\u00f9 di Benedetta,\" che diviene anche il titolo del terzo libro scritto dalla conduttrice, stavolta edito da Rizzoli. Il passaggio a LA7 non avviene senza polemiche: Benedetta Parodi giustifica l'abbandono di Italia 1 a causa di mancanza di supporto e proposte da parte della rete televisiva. Mediaset, successivamente al passaggio, oscura tutti i contenuti di \"Cotto e mangiato\" che riguardano la Parodi.\n\u00c8 stata ospite in due puntate del programma \"La prova del cuoco\". Nella puntata del 1\u00ba giugno 2013, partecipa insieme alla sorella Cristina Parodi, e si aggiudica la gara con il 64% delle preferenze. Nella puntata del 26 ottobre 2013, invece partecipa insieme alla madre, dove \u00e8 quest'ultima a vincere la sfida. Il 12 febbraio 2013 \u00e8 insieme alla sorella tra i cosiddetti \"proclamatori\" del \"Festival di Sanremo\", condotto da Fabio Fazio, per proclamare i Marta sui tubi.\nA settembre 2013 si delinea il primo programma che condurr\u00e0 su Real Time, un talent show culinario dal titolo \"Bake Off Italia - Dolci in forno\" in onda dal 29 novembre 2013, di cui \u00e8 attualmente alla guida e di una versione \u201cjunior\u201d dello stesso, insieme al pasticcere Ernst Knam e alla giornalista Clelia D'Onofrio. Dal 17 marzo 2014, sempre su Real Time, conduce un nuovo programma, \"Molto bene\", e nel 2016 \"La cuoca bendata\". Dal marzo 2017 conduce, sempre su Real Time, il programma \"Prontoepostato\". Il 29 maggio 2017, viene confermato l'abbandono da parte della conduttrice del programma \"Junior Bake Off Italia\". Nella stagione 2017-2018 affianca brevemente la sorella Cristina in \"Domenica in\" su Rai 1.\nDa settembre 2020 fino a giugno 2021 ha condotto su Radio Capital, (insieme a Chicco Giuliani fino a dicembre 2020) \"Le mattine di Radio Capital\", programma radiofonico in onda dal luned\u00ec al venerd\u00ec, tra le 11 e mezzogiorno. Sempre nel 2020 ha condotto su LA7 il programma \"Senti chi mangia\".\nAttualmente conduce \"Benedetta domenica\" tutte le domeniche dalle 10 alle 12 su Radio Capital. \nOpere.\nCiclo \"Le Fate a met\u00e0\".\nOltre ad aver pubblicato vari libri di ricette, Benedetta nel 2013 pubblica con Rizzoli il suo primo libro di favole, intitolato \"Le fate a met\u00e0 e il segreto di Arla\", primo volume di un ciclo chiamato appunto \"Le Fate a met\u00e0\"."}
{"id": "2480201", "revid": "36426", "url": "https://it.wikipedia.org/wiki?curid=2480201", "title": "Cavalletto (storia)", "text": ""}
{"id": "2480205", "revid": "287204", "url": "https://it.wikipedia.org/wiki?curid=2480205", "title": "Palazzo Albrizzi", "text": "Palazzo Albrizzi (o Palazzo Bonomo Albrizzi) \u00e8 un palazzo di Venezia, situato nel sestiere di San Polo, nelle vicinanze del Ponte delle Tette e poco distante da Campo San Polo e da Sant'Aponal.\nStoria.\nPrima di essere, a partire dalla met\u00e0 del Seicento, la storica dimora degli Albrizzi, il palazzo era stato costruito per volont\u00e0 della famiglia Bonomo, sul finire del XVI secolo.Tipica dimora signorile cinquecentesca, il palazzo si \u00e8 conservato particolarmente bene nelle sue caratteristiche architettoniche originarie, arrivando a essere ancora oggi la casa della nobile famiglia veneziana degli Albrizzi.\nArchitettura.\nPalazzo Albrizzi si articola su tre livelli, con mezzanino e ammezzato nel sottotetto. Presenta due facciate principali, una su \"Campiello Albrizzi\" e una sul rio. Entrambe sono caratterizzate centralmente ai due piani nobili da serliane sovrapposte e da quattro monofore per piano in cornice lapidea. Due coppie di comignoli di grandi dimensioni, con funzione decorativa affine a quella delle guglie, caratterizzano le estremit\u00e0 delle due facciate.\nAll'interno hanno importanza gli stucchi di Abbondio Stazio e del suo discepolo Carpoforo Mazzetti Tencalla (1699) e altri dipinti seicenteschi.\nCasa Albrizzi conserva un importante archivio storico di cui fanno parte anche atti relativi ai possedimenti tirolesi della famiglia, in specie quelli relativi a Castel d'Enna in val d'Adige.\nIl palazzo ha un grande giardino privato ristrutturato alla fine degli anni '80 dall'architetto paesaggista statunitense Bruce Kelly: si trova sulla sponda opposta del rio su cui guarda la facciata ed \u00e8 collegato alla residenza direttamente da un ponte riservato ai proprietari. "}
{"id": "2480208", "revid": "1776051", "url": "https://it.wikipedia.org/wiki?curid=2480208", "title": "Femi Opabunmi", "text": ""}
{"id": "2480209", "revid": "729019", "url": "https://it.wikipedia.org/wiki?curid=2480209", "title": "Nade\u017eda Andreevna Durova", "text": "Fu una donna che milit\u00f2 come soldato nella cavalleria russa durante le guerre napoleoniche. Grazie al suo coraggio si guadagn\u00f2 diverse medaglie e venne promossa ufficiale, diventando cos\u00ec, per quanto se ne sappia, la prima donna ufficiale della storia militare russa. Le sue memorie, \"Memorie del cavalier-pulzella\", sono un documento rilevante della sua epoca.\nBiografia.\nI primi anni.\nNade\u017eda Durova nacque in un campo militare a Kiev. Suo padre, un maggiore russo, l'affid\u00f2 alle cure dei suoi soldati dopo un incidente che la fer\u00ec gravemente durante l'infanzia quando sua madre la fece cadere fuori dal finestrino di una carrozza in movimento. Da bambina Durova impar\u00f2 tutti i comandi di marcia standard e il suo giocattolo preferito era una pistola scarica.\nDopo che suo padre si ritir\u00f2 dal servizio, continu\u00f2 a giocare con le sciabole rotte e spavent\u00f2 la sua famiglia domando segretamente uno stallone. Nel 1801 spos\u00f2 un giudice di Sarapul e diede alla luce un figlio nel 1803. Alcuni resoconti sostengono che fugg\u00ec da casa sua con un ufficiale cosacco nel 1805. Nel 1807, all'et\u00e0 di ventiquattro anni, si travest\u00ec da ragazzo, abbandon\u00f2 suo figlio e suo marito e cavalcando il suo cavallo Alkid si arruol\u00f2 nel \"Reggimento di cavalleria polacco\" (in seguito classificato come Ulani) sotto lo pseudonimo di \"Alexandr Sokolov\".\nServizio militare.\nCombatt\u00e9 nei principali scontri russi della campagna prussiana del 1806-1807. Durante due di quelle battaglie salv\u00f2 la vita a due compagni soldati russi. Il primo era un compagno caduto da cavallo sul campo di battaglia e che sub\u00ec una commozione cerebrale: gli diede il primo soccorso sotto il fuoco pesante e lo port\u00f2 in salvo mentre l'esercito si ritirava attorno a loro. Il secondo era un ufficiale, senza cavallo ma non ferito: tre dragoni francesi si stavano avvicinando a lui, ella strinse la lancia, cacci\u00f2 il nemico e, contro il regolamento, lasci\u00f2 che l'ufficiale prendesse in prestito il proprio cavallo per accelerare la sua ritirata, il che la rendeva pi\u00f9 vulnerabile agli attacchi.\nDurante la campagna scrisse una lettera alla sua famiglia spiegando la sua scomparsa. I familiari usarono le loro conoscenze nel disperato tentativo di localizzarla. La voce di un'amazzone nell'esercito raggiunse lo zar Alessandro I, che si interess\u00f2 personalmente. La catena di comando di Durova rifer\u00ec che il suo coraggio era impareggiabile. Convocata al palazzo di San Pietroburgo impression\u00f2 lo Zar, tanto che fu insignita della Croce di San Giorgio e fu promossa a tenente in un'unit\u00e0 ussara. La storia dell'eroina nell'esercito sotto il nome di Alexander Sokolov divenne famosa a quel tempo. Quindi lo zar le assegn\u00f2 un nuovo pseudonimo, \"Alexandrov\", basato sul proprio nome.\nL'aspetto giovane di Durova danneggi\u00f2 le sue possibilit\u00e0 di promozione. In un'epoca in cui ci si aspettava che gli ufficiali russi si facessero crescere i baffi, sembrava un ragazzo di sedici anni. Si trasfer\u00ec dagli ussari al \"reggimento lituano ulano\" per evitare la figlia del colonnello che si era innamorata di lei. Durova combatt\u00e9 durante l'invasione di Napoleone in Russia nel 1812. Partecip\u00f2 alla battaglia di Smolensk. Durante la battaglia di Borodino una palla di cannone la fer\u00ec a una gamba, eppure continu\u00f2 a svolgere il suo pieno servizio per diversi giorni dopo fino a quando il suo comando le ordin\u00f2 di riprendersi. Si ritir\u00f2 dall'esercito nel 1816 con il grado di rittmeister, equivalente del capitano tenente.\nUn incontro casuale la present\u00f2 ad Aleksandr Pu\u0161kin circa venti anni dopo. Quando seppe che aveva tenuto un diario durante il servizio militare, la incoraggi\u00f2 a pubblicarlo come un libro di memorie. Durova lo pubblic\u00f2 come \"Memorie del cavalier-pulzella\" nel 1836. Durova inoltre scrisse altri cinque romanzi. Continu\u00f2 a indossare abiti maschili per il resto della sua vita. Mor\u00ec a Elabuga e fu sepolta con il massimo delle onorificenze militari."}
{"id": "2480213", "revid": "1567087", "url": "https://it.wikipedia.org/wiki?curid=2480213", "title": "Bhumibol Adulyadej", "text": "Conosciuto anche con il nome di Rama IX, il suo regno \u00e8 durato oltre settant'anni ed \u00e8 stato il pi\u00f9 lungo della storia del suo Paese, il pi\u00f9 lungo tra quelli dei sovrani asiatici () ed \u00e8 al 2\u00ba posto nella classifica dei regni pi\u00f9 lunghi della storia. \u00c8 venerato come padre della nazione e l'anniversario del suo compleanno, il 5 dicembre, \u00e8 stato associato alla festa del pap\u00e0. Nel 1987 gli venne conferito il titolo di Rama IX il Grande.\nDurante il suo regno, la monarchia thailandese riconquist\u00f2 il carisma e buona parte dei poteri persi dopo la rivoluzione siamese del 1932, quando re Rama VII era stato costretto da un gruppo di militari e intellettuali a concedere la Costituzione e in seguito ad abdicare. Bhumibol riusc\u00ec in questo intento nella seconda met\u00e0 degli anni cinquanta grazie al suo equilibrato operato in campo politico, sociale e religioso, e all'aiuto dell'aristocrazia lealista che si opponeva all'eccessivo potere dell'Esercito. Da quel momento vi fu un'unit\u00e0 di intenti tra la monarchia e una nuova generazione di militari, che si unirono per eliminare il comunismo e fare progressi in campo economico con l'aiuto degli Stati Uniti.\nFu un monarca costituzionale ma intervenne pi\u00f9 volte in maniera decisiva nelle scelte governative. Gli \u00e8 stato riconosciuto di aver agevolato la transizione verso la democrazia della Thailandia nel 1990, anche se sostenne numerosi regimi militari, tra cui quelli di Sarit Dhanarajata (1957-1963), Thanom Kittikachorn (1963-1973) e Prem Tinsulanonda (1980-1989). Nel periodo in cui fu sovrano vi furono 26 primi ministri, 19 costituzioni e 15 tentati colpi di Stato, di cui 9 portati a termine. Esercit\u00f2 la sua influenza anche per fermare i colpi di Stato del 1981 e nel 1985 ai danni del governo del generale Tinsulanonda, rifiutandosi di riconoscere l'autorit\u00e0 dei militari che li avevano promossi. Fu accusato di preferire le dittature militari ai governi eletti democraticamente, ma i monarchici ritengono che i suoi limitati poteri costituzionali non gli consentissero di comportarsi diversamente.\nBhumibol \u00e8 rispettato e venerato da molti thailandesi, per i quali il re \u00e8 legalmente considerato \"inviolabile\" e l'offesa alla sua dignit\u00e0, la lesa maest\u00e0, viene punita con pene che possono arrivare a 15 anni di detenzione. Dopo il colpo di Stato militare che pose fine al governo Thaksin nel 2006, tra i motivi con cui i vertici dell'Esercito giustificarono il proprio operato vi fu l'accusa all'ex primo ministro di cospirare con i comunisti per rovesciare la monarchia, caso estremo di lesa maest\u00e0.\nIn un discorso pubblico, nel 2005 Bhumibol invit\u00f2 i thailandesi a esprimere le proprie critiche contro la sua persona, se lo ritenevano giusto, ma molti cittadini che in seguito lo criticarono furono arrestati. L'organizzazione non governativa Human Rights Watch, che si occupa della difesa dei diritti umani, ritiene che la legge sulla lesa maest\u00e0 in Thailandia venga usata dalle \"\u00e9lite\" che controllano il Paese per reprimere le opposizioni.\nBiografia.\nInfanzia.\nIl principe Bhumibol nacque al Mount Auburn Hospital di Cambridge, in Massachusetts (USA), dove il padre stava per ottenere la laurea magistrale all'Universit\u00e0 di Harvard. Il giorno della sua nascita fu luned\u00ec, che nella tradizione thailandese \u00e8 simboleggiato dal colore giallo; quando divenne sovrano adott\u00f2 quindi il giallo come simbolo personale. Il nome Bhumibol Adulyadej significa \"forza dell'incomparabile potere del Paese\". Era il figlio pi\u00f9 giovane del principe Mahidol Adulyadej e di Sangwan, una donna comune che in seguito avrebbe acquisito il titolo di Principessa Madre con il nome Srinagarindra. Il padre era il 69\u00ba figlio di re Chulalongkorn (Rama V, regno dal 1868 al 1910) e di una consorte minore, ed era quindi fratellastro di re Prajadhipok (Rama VII, regno dal 1925 al 1935), la cui madre era regina consorte di Chulalongkorn. Mahidol Adulyadej fu uno dei principali innovatori tra i membri della casa reale, il suo impegno e i traguardi raggiunti nel campo della medicina gli assicurarono nel Paese l'appellativo di 'padre della professione medica moderna'.\nNell'anno in cui nacque, Bhumibol ottenne dallo zio Prajadhipok il titolo di \"Phra Worawong Ther Phra Ong Chao\" (un rango principesco pi\u00f9 alto rispetto a quello che aveva in precedenza) insieme al fratello Ananda Mahidol e alla sorella Galhiani Vadhana. Pochi mesi dopo la famiglia rientr\u00f2 in Siam, nome che aveva allora la Thailandia, dove Bumibhol frequent\u00f2 per un breve periodo le elementari nella scuola cattolica Mater Dei di Bangkok. Nel 1929 il padre mor\u00ec e tre anni dopo ebbe luogo la cosiddetta rivoluzione siamese del 1932, un colpo di Stato con cui un gruppo comprendente giovani progressisti e una fazione dell'esercito costrinse re Prajadhipok a concedere la monarchia costituzionale. L'istituzione reale fu in breve surclassata dalle gerarchie militari e diversi membri della famiglia reale si rifugiarono all'estero.\nTrasferimento in Europa e ascesa al trono del fratello.\nL'anno successivo, Sangwan scelse per la famiglia il trasferimento in Svizzera, dove Bhumibol frequent\u00f2 la \"\u00c9cole Nouvelle de la Suisse Romande\" di Losanna. Il 2 marzo 1934 re Prajadhipok abdic\u00f2 dopo essersi auto-esiliato in Inghilterra, in aperta ostilit\u00e0 all'autocratica gestione del potere da parte della nuova classe dirigente. Non aveva figli n\u00e9 fratelli maschi e la famiglia di pi\u00f9 alto rango era quella di Bhumibol, fu cos\u00ec che il fratello maggiore Ananda Mahidol fu eletto re dall'Assemblea Nazionale, il parlamento siamese, all'et\u00e0 di 9 anni. Furono nominati dei reggenti e la famiglia continu\u00f2 a vivere in Svizzera, con Bhumibol elevato al rango di \"Chao Fa\", il pi\u00f9 alto tra quelli conferiti ai principi siamesi.\nNel 1938 torn\u00f2 in Siam, ma a causa dello scoppio della seconda guerra mondiale fece nuovamente ritorno in Svizzera per completare gli studi e rimanere al sicuro fino alla fine del conflitto. Al \"Gymnase Classique Cantonal\" di Losanna ottenne il \"baccalaur\u00e9at des lettres\". Il 24 giugno 1939 il Siam cambi\u00f2 il nome in Thailandia per ordine del dittatore Phibun, il generale nazionalista che nel frattempo aveva egemonizzato il potere e vedeva di cattivo occhio la provenienza cinese del nome Siam. Il Paese riprese il vecchio nome Siam nel 1945, dopo la sconfitta degli alleati giapponesi nella guerra mondiale, e avrebbe assunto in via definitiva la denominazione Thailandia l'11 maggio 1949. Dopo le scuole superiori, Bhumibol si iscrisse alla Facolt\u00e0 di Scienze dell'Universit\u00e0 di Losanna, ma gli avvenimenti che seguirono lo costrinsero ad abbandonare questi studi.\nMorte del fratello e ascesa al trono.\nAl termine del conflitto mondiale, nel dicembre 1945 la famiglia reale torn\u00f2 in Siam e Ananda Mahidol fu accolto dall'affetto dei connazionali, felici di riavere il re in patria. La monarchia era rimasta nel cuore del popolo malgrado gli sforzi delle giunte militari di screditarla.. Il 9 giugno 1946, pochi giorni prima del suo ritorno in Svizzera per completare gli studi in Legge, Ananda Mahidol fu trovato assassinato da un colpo di pistola alla testa mentre si trovava nella sua camera da letto in uno degli edifici del Grande Palazzo Reale. Le circostanze che portarono all'omicidio sono tuttora avvolte dal mistero, e nemmeno i successivi processi legali riuscirono a chiarirle, malgrado le condanne ed esecuzioni di tre sospettati.\nIn un'intervista concessa alla BBC e trasmessa nel 1980, Bhumibol, ultimo dei familiari ad aver visto il re, dichiar\u00f2 che alcune prove furono occultate e che i tentativi di risalire alla verit\u00e0 furono ostacolati per motivi politici. Come previsto dalla legge di successione dinastica in vigore nel Paese, quello stesso giorno Bhumibol divenne re del Siam; aveva solo 18 anni e mezzo. Ananda Mahidol non aveva avuto il tempo di essere incoronato, ma il fratello gli assegn\u00f2 postumo il lungo nome cerimoniale che spetta ai monarchi del Paese.\nPrimi anni di regno e matrimonio.\nFu nominato reggente lo zio Rangsit Prayurasakdi, vecchio amico del padre, e Bhumibol torn\u00f2 in Svizzera a studiare Legge e Scienze Politiche, allo scopo di acquisire conoscenze utili al suo futuro di sovrano. In quel periodo la scena politica aveva per protagonisti i progressisti guidati da Pridi Banomyong e i militari, entrambi protagonisti dalla rivoluzione del 1932 e decisi a indebolire la monarchia; vi erano inoltre i lealisti che invece volevano la monarchia al centro della vita politica. Durante il nuovo soggiorno svizzero, nel 1947 Bhumibol ratific\u00f2 il colpo di Stato militare appoggiato dai monarchici, quando fu rovesciato il governo civile progressista che aveva costretto alle dimissioni Phibun e faceva riferimento al movimento Seri Thai, nato in funzione anti-giapponese verso la fine della seconda guerra mondiale. Tale evento decret\u00f2 la fine della prima esperienza democratica in Thailandia e restitu\u00ec il potere ai militari, che l'avrebbero detenuto ininterrottamente per i successivi 26 anni. In particolare fu riabilitato il dittatore Phibun, uno dei principali artefici del colpo di Stato del 1932 e dell'entrata in guerra del Paese a fianco del Giappone.\nIl governo fu comunque affidato al civile Khuang Aphaiwong del Partito Democratico, formazione conservatrice filo-monarchica. Tra le leggi emanate dal nuovo esecutivo vi fu la riforma dell'Agenzia della Propriet\u00e0 della Corona, l'istituto filo-governativo che gestiva i beni della monarchia dopo l'abdicazione di Rama VII; con questa legge fu affidato a Bhumibol buona parte del controllo dell'Agenzia. La Carta costituzionale del 1947 concesse altri vantaggi alla monarchia tra cui l'istituzione del Consiglio supremo di Stato, organo addetto ad assistere il sovrano nelle sue decisioni. L'operato del nuovo governo non soddisf\u00f2 la fazione militare guidata da Phibun, che prese il potere con il nuovo colpo di Stato del 1948. Sempre dalla Svizzera, nel 1949 il re accett\u00f2 la nuova Costituzione che consegn\u00f2 alla monarchia ulteriori privilegi persi dopo il colpo di Stato del 1932. Uno dei privilegi fu la formazione del Consiglio privato del re, che prese il posto ed ebbe pi\u00f9 poteri del Consiglio supremo di Stato.\nDurante gli anni universitari, Bhumibol frequent\u00f2 spesso Parigi e visit\u00f2 l'ambasciata nazionale in Francia. In questa occasione conobbe la principessa Sirikit, figlia dell'ambasciatore e bisnipote di Rama V, e i due cominciarono a frequentarsi. Il 4 ottobre 1948, il re fu vittima di un grave incidente stradale che gli cost\u00f2 la perdita della vista dall'occhio destro. Durante la lunga convalescenza Sirikit and\u00f2 a trovarlo spesso e conobbe la madre di Bhumibol, che la incoraggi\u00f2 a proseguire i rapporti con il figlio e la invit\u00f2 a trasferirsi in Svizzera. La coppia si fidanz\u00f2 ufficialmente nel 1949, il 28 aprile 1950 si un\u00ec in matrimonio a Bangkok ed ebbe 4 figli:\nIncoronazione e titoli.\nBhumibol fu incoronato secondo la tradizione thailandese il 5 maggio 1950 al Grande Palazzo Reale di Bangkok; durante la cerimonia promise pubblicamente di voler \"regnare in modo virtuoso per il bene e la felicit\u00e0 del popolo\". In quell'occasione la sua consorte fu nominata regina. Il 5 maggio \u00e8 stato quindi festeggiato tutti gli anni nel Paese come giorno dell'incoronazione, dichiarato festa nazionale.\nIl nome ufficiale completo di Rama IX \u00e8:\nLa traduzione letterale del titolo \u00e8 la seguente:\nConosciuto all'estero soprattutto come Rama IX, in Thailandia veniva anche chiamato \"Nai Luang\" (\u0e43\u0e19\u0e2b\u0e25\u0e27\u0e07, \"il re\"), \"Phra Chao Yu Hua\" (\u0e1e\u0e23\u0e30\u0e40\u0e08\u0e49\u0e32\u0e2d\u0e22\u0e39\u0e48\u0e2b\u0e31\u0e27, re sopra le teste), \"Chao Chiwit\" (\"signore di vita\") e con il pi\u00f9 formale \"Phrabat Somdet Phra Chao Yu Hua\" (\u0e1e\u0e23\u0e30\u0e1a\u0e32\u0e17\u0e2a\u0e21\u0e40\u0e14\u0e47\u0e08\u0e1e\u0e23\u0e30\u0e40\u0e08\u0e49\u0e32\u0e2d\u0e22\u0e39\u0e48\u0e2b\u0e31\u0e27), mentre nei documenti legali compariva come \"Phrabat Somdet Phra Paraminthara Maha Bhumibol Adulyadej\" (\u0e1e\u0e23\u0e30\u0e1a\u0e32\u0e17\u0e2a\u0e21\u0e40\u0e14\u0e47\u0e08\u0e1e\u0e23\u0e30\u0e1b\u0e23\u0e21\u0e34\u0e19\u0e17\u0e23\u0e21\u0e2b\u0e32\u0e20\u0e39\u0e21\u0e34\u0e1e\u0e25\u0e2d\u0e14\u0e38\u0e25\u0e22\u0e40\u0e14\u0e0a). Si firmava \u0e20\u0e39\u0e21\u0e34\u0e1e\u0e25\u0e2d\u0e14\u0e38\u0e25\u0e22\u0e40\u0e14\u0e0a \u0e1b.\u0e23. (Bhumibol Adulyadej Po Ro).\nRuolo nella politica nazionale.\nPeriodo di Plaek Phibunsongkhram (1947-1957).\nNei primi anni di regno, durante il governo del dittatore militare Phibun, Bhumibol non ebbe rilevante potere politico e fu soprattutto una figura cerimoniale. Il \"Chom Phon\" Phibun era stato uno dei promotori del colpo di Stato chiamato rivoluzione siamese del 1932 ed era stato inoltre protagonista nel relegare i membri della casa reale a un ruolo puramente simbolico. Grazie agli agganci nell'esercito, Phibun era riemerso ai vertici della vita politica malgrado avesse trascinato il Paese nella seconda guerra mondiale al fianco dell'Impero del Giappone. Il dopoguerra segn\u00f2 l'inizio della guerra fredda e gli Stati Uniti individuarono nella Thailandia il baluardo contro l'avanzata del comunismo nel Sud-est asiatico; Bhumibol fu testimone del progressivo coinvolgimento del proprio Paese nella politica imperialistica e anticomunista statunitense nella regione.\nNonostante lo scarso coinvolgimento nella politica, con l'aiuto dell'aristocrazia lealista acquist\u00f2 in questo periodo grande ascendente sulla popolazione come protettore del buddhismo, rilanciando antichi rituali sacri nei templi, presiedendo la cerimonia dell'aratura reale ecc. Dopo la morte della nonna Savang Vadhana, trascorse il periodo tra il 22 ottobre ed il 5 novembre 1956 come monaco buddhista al Wat Bowonniwet di Bangkok, secondo una tradizione osservata dai thailandesi buddhisti maschi alla morte dei parenti stretti; in quei giorni la regina Sirikit fu la sua reggente ed in seguito le fu quindi riconosciuto il titolo di regina reggente (\"Phra Boromarajininat\").\nNel febbraio del 1957 le elezioni furono vinte dal partito di Phibun ma il leader dell'opposizione generale Sarit Thanarat protest\u00f2 per presunti brogli elettorali. In quel periodo vi era inoltre stato un avvicinamento tra Phibun e la Cina comunista che aveva destato grandi preoccupazioni negli ambienti conservativi e negli Stati Uniti. Nell'agosto 1957, il generale Sarit accus\u00f2 Phibun di lesa maest\u00e0 per il comportamento tenuto in occasione della celebrazione per i 2500 anni del Buddhismo. Il successivo 16 settembre, Phibun si rec\u00f2 da Bhumibol per cercare appoggio al proprio governo, ma il re gli sugger\u00ec di presentare le dimissioni per evitare un colpo di Stato, Phibun rifiut\u00f2 e quella stessa sera Sarit prese il potere. Due ore dopo Bhumibol dichiar\u00f2 la legge marziale valida su tutto il territorio nazionale e proclam\u00f2 Sarit \"difensore militare della capitale\" senza che nessuno controfirmasse. Phibun scelse la via dell'esilio in Giappone, dove rimase fino alla morte.\nPeriodo di Sarit Thanarat e Thanom Kittikachorn (1957-1973).\nPrima di salire al potere, Sarit aveva destato perplessit\u00e0 negli Stati Uniti per la campagna elettorale populista con cui aveva criticato l'eccessiva influenza americana in Thailandia, ma dissolse presto ogni dubbio rivelandosi uno stretto alleato degli USA. Con l'avallo degli statunitensi, legittim\u00f2 il proprio potere restituendo alla monarchia grande prestigio e ulteriori privilegi; Bhumibol pot\u00e9 godere di grande autonomia, negata ai sovrani dopo la rivoluzione del 1932. I suoi viaggi nelle province e all'estero furono frequenti e lo resero benvoluto dalla popolazione, furono ripristinate in suo onore prestigiose cerimonie rituali regali e religiose, fu lasciato libero di dare il via a progetti di sviluppo rurale a cui teneva particolarmente ecc. Il suo compleanno fu dichiarato giorno di festa nazionale, che dal 1932 coincideva con il giorno della rivoluzione.\nCon i finanziamenti statunitensi, Sarit diede grande sviluppo all'economia del Paese e si assicur\u00f2 quindi il consenso di una larga fascia della popolazione. Si registrarono i fenomeni di un enorme incremento demografico e dell'urbanesimo, vi fu un notevole aumento di corruzione, prostituzione e consumo di stupefacenti. Si venne a creare una consistente classe media ed ebbe grande sviluppo l'istruzione pubblica, con la formazione basata sul nazionalismo di una nuova generazione di studenti. Sarit esercit\u00f2 una repressione senza precedenti sulle opposizioni, nonch\u00e9 sulle minoranze etniche e religiose ribelli. L'esercito fu potenziato e dotato di moderna tecnologia. In cambio garant\u00ec agli americani una costante lotta al comunismo e, con l'acutizzarsi della guerra del Vietnam, nel 1962 permise l'ingresso nel Paese delle prime truppe statunitensi. Alla morte di Sarit, avvenuta nel 1963, Rama IX ordin\u00f2 un periodo di lutto nazionale e patrocin\u00f2 la cerimonia di cremazione.\nLa carica di primo ministro fu subito affidata a Thanom Kittikachorn, il vice di Sarit, che avrebbe monopolizzato la scena politica nazionale fino al 1973. Continu\u00f2 la politica filo-statunitense del predecessore, inviando truppe in Laos per fronteggiare i guerriglieri del Pathet Lao, fornendo agli americani le basi aeree del nord-est per i bombardamenti sul Vietnam e attuando una dura repressione anticomunista nel Paese. A sua volta ottenne in cambio dai nordamericani consistenti finanziamenti. Continu\u00f2 anche le riforme tese a migliorare l'economia nazionale; l'aumento della scolarizzazione cre\u00f2 una fascia di intellettuali che si opposero alla sua dittatura e crearono un movimento di stampo socialista. Il tentativo di Thanom di estirpare queste istanze fu particolarmente duro ma non ottenne il risultato sperato. In quegli anni, le visite di Bhumibol nelle zone dove era presente la guerriglia comunista affievolirono l'influenza dei ribelli tra la popolazione; la sua figura divenne importante nella lotta al comunismo nel Paese.\nVerso la fine degli anni sessanta espresse pi\u00f9 volte disaccordo con la condotta violenta del governo, auspicando un ritorno alla democrazia. La durezza della repressione e la grave corruzione che caratterizzarono i governi di Thanom aumentarono il pubblico malcontento e le opposizioni organizzarono imponenti dimostrazioni. La rivolta studentesca del 1973 pose fine alla sua egemonia politica; al termine di tre giorni di scontri, ai quali prese parte un numero enorme di dimostranti, fu costretto a rassegnare le dimissioni e all'esilio da re Bhumibol, che durante gli attacchi delle forze dell'ordine aveva aperto le porte del suo palazzo per proteggere i manifestanti.\nBreve periodo di democrazia, strage dell'Universit\u00e0 Thammasat e nuovi colpi di Stato militari (1973-1980).\nEbbe inizio un nuovo periodo democratico per il Paese, con gli alti gradi dell'esercito confinati ai margini della formazione governativa. Nei tre anni successivi si alternarono diversi governi e i contrasti nati tra le varie fazioni civili della politica crearono i presupposti per un nuovo colpo di Stato militare. La fine dalla guerra del Vietnam nell'aprile del 1975 decret\u00f2 il trionfo dei comunisti in Vietnam, Laos e Cambogia e molti temettero che il prossimo obiettivo dei comunisti fosse quello di conquistare il potere in Thailandia.\nNel periodo immediatamente successivo alla cacciata di Kittikachorn, Bhumibol prese le distanze dalle forze dell'ordine, ma con la presa del potere comunista nei paesi vicini e la crescente minaccia della guerriglia comunista thailandese, nel 1975 il sovrano riprese ad avere un rapporto privilegiato con i militari. Temendo le conseguenze che avrebbero potuto derivare dalla situazione, inizi\u00f2 a visitare caserme e campi militari, mettendo in guardia la popolazione contro le minacce interne ed esterne che intendevano destabilizzare il paese. Nello stesso periodo inizi\u00f2 a supportare gruppi di destra dotati di unit\u00e0 paramilitari come i Gaur Rossi e gli Scout del Villaggio, nati per fronteggiare studenti e dissidenti accusati di voler portare al potere i comunisti.\nAl clima di tensione che si stava creando contribuirono le incerte condizioni economiche del Paese; gli scioperi e le grandi dimostrazioni popolari del gennaio del 1976 costrinsero il governo ad accettare le richieste dei sindacati, tra le veementi proteste dei gruppi pi\u00f9 radicali delle destre.\nI militari avevano intanto pianificato il colpo di Stato che ebbe luogo il 6 ottobre 1976, poche ore dopo il massacro dell'Universit\u00e0 Thammasat perpetrato a Bangkok da reparti di polizia e formazioni paramilitari ai danni di studenti e operai che protestavano per il ritorno, orchestrato dall'esercito, di Kittikachorn dall'esilio. Il ruolo che ebbe il re in quei giorni fu controverso, anche per il supporto che la monarchia dava agli Scout del Villaggio, uno dei gruppi paramilitari responsabili della strage. Bhumibol giustific\u00f2 il colpo di Stato sostenendo che era stato una manifestazione della volont\u00e0 del popolo.\nCon la fine della breve esperienza democratica cominci\u00f2 una nuova stagione di feroce repressione sulle opposizioni da parte del nuovo governo controllato da Thanin Kravichien, un giurista monarchico anti-comunista particolarmente vicino al re e membro del movimento Nawaphon, un altro gruppo i cui attivisti avevano partecipato alla strage delle Thammasat. Il suo governo fu secondo alcuni osservatori il pi\u00f9 repressivo nella storia della Thailandia, migliaia di dissidenti furono arrestati, vennero soppressi partiti e organizzazioni studentesche, la stampa fu sottoposta a una ferrea censura ecc., molti che avevano aderito alle proteste si unirono alla guerriglia guidata dal Partito Comunista della Thailandia. Fu previsto l'eventuale ritorno alla democrazia secondo un piano di dodici anni.\nLe azioni della guerriglia comunista si intensificarono e si temette di arrivare a una guerra civile, il malcontento tra la popolazione crebbe; anche gli Stati Uniti espressero preoccupazione per il mancato rispetto per i diritti umani in Thailandia. Questi furono alcuni dei motivi per cui i militari che avevano organizzato il colpo di Stato del 1976 ne organizzarono uno nuovo l'anno dopo, con il quale Thanin fu rimosso e al suo posto divenne primo ministro il pi\u00f9 moderato generale Kriangsak Chomanan. Questi eventi portarono Bhumibol ad aderire negli anni che seguirono alle politiche repressive e anticomuniste delle dittature militari.\nL'ultima parte del regno e la scomparsa.\nA partire dal 2004 si aggravarono alcuni problemi di salute del re, che fu spesso ricoverato per mal di schiena, malattia di Parkinson e depressione, trovandosi costretto a disertare eventi ufficiali che normalmente presiedeva. Nel settembre del 2009 fu ricoverato presso l'ospedale Siriraj di Bangkok, in seguito a un grave attacco di polmonite, e lasci\u00f2 la struttura solo occasionalmente per presenziare a eventi particolarmente importanti; fu dimesso definitivamente il 2 agosto 2013. La sua et\u00e0 avanzata e le precarie condizioni di salute innescarono in Thailandia un dibattito sulla sua successione; molti dei suoi sudditi temevano che l'erede al trono, il principe Vajiralongkorn, non avesse il carisma e la statura politica del padre. Temevano inoltre che, alla luce della precaria stabilit\u00e0 del Paese dovuta alle lotte politiche degli ultimi anni, si prospettassero tempi difficili per la Thailandia dopo la morte di Bhumibol, che con la sua personalit\u00e0 aveva contribuito in modo determinante a tenere unito il Paese.\nCon l'elezione del 2007 ebbe fine la dittatura militare, ma il Partito del Potere Popolare alleato di Thaksin che aveva vinto le elezioni fu disciolto l'anno dopo dalla Corte costituzionale, che proib\u00ec le cariche pubbliche a molti dei suoi membri. Vi fu un rimescolamento di alleanze in Parlamento e il governo pass\u00f2 senza elezioni ai conservatori del Partito Democratico con una coalizione vicina alle Forze Armate. Nella primavera del 2010 scesero in piazza le \"camicie rosse\" che sostenevano Thaksin reclamando nuove elezioni, il duro intervento delle forze dell'ordine provoc\u00f2 88 morti e 2.000 feriti.\nLe elezione del 2011 videro il trionfo di Yingluck Shinawatra, sorella di Thaksin, e nel 2014 vi fu un nuovo colpo di Stato per estromettere definitivamente il magnate delle telecomunicazioni, mentre il potere fu consegnato nelle mani del comandante in capo dell'esercito e leader del golpe generale Prayut Chan-o-cha, col consenso del re.\nAfflitto da tempo da un\u2019infezione polmonare, problemi cardiaci e idrocefalia, si spense il 13 ottobre 2016 all'et\u00e0 di 88 anni. Gli succedette il figlio Vajiralongkorn, la cui incoronazione fu fissata dopo il periodo di lutto e la cremazione del padre. Alla grande cerimonia di cremazione del 26 ottobre 2017, che ebbe luogo nel campo reale di Bangkok, partecip\u00f2 una folla stimata in diverse centinaia di migliaia di persone provenienti da tutta la Thailandia. Le ceneri furono sepolte il 30 ottobre nel Wat Bowonniwet, nel distretto Phra Nakhon di Bangkok.\nPatrimonio.\nNel 2010, la rivista statunitense \"Forbes\" stim\u00f2 in 30 miliardi di dollari il patrimonio personale di Bhumibol, che comprendeva le sue propriet\u00e0 amministrate dall'Agenzia della Propriet\u00e0 della Corona, istituto che durante il suo regno fu portato sotto il suo controllo, in collaborazione con un gruppo di direttori tra cui il ministro delle finanze. Forbes lo mise inoltre al primo posto nella lista dei reali pi\u00f9 ricchi al mondo. Queste stime comprendono terreni che la famiglia reale sosteneva non fossero di propriet\u00e0 del re ma della monarchia.\nL'Agenzia della Propriet\u00e0 della Corona fa affari privati, gestendo affitti di terreni, alberghi di lusso in Thailandia e all'estero ecc., con il vantaggio di non pagare le tasse. Inoltre, il reale giro di affari che amministrava era portato a conoscenza del solo re Bhumibol.\nL'agenzia stanziava inoltre fondi per il benessere pubblico, ad esempio per lo sviluppo dell'occupazione giovanile. Lo stesso Bhumibol fece donazioni per la realizzazione di numerosi progetti di sviluppo in Thailandia, in particolare nei settori agricolo, ambientale, della salute pubblica, della promozione del lavoro, delle risorse idriche, delle comunicazioni e del benessere pubblico."}
{"id": "2480214", "revid": "767487", "url": "https://it.wikipedia.org/wiki?curid=2480214", "title": "Preguinho", "text": "Carriera.\nFiglio dello scrittore Coelho Neto, Preguinho fu uno sportivo completo, avendo praticato al Fluminense tutte le otto discipline della polisportiva: calcio, pallavolo, pallacanestro, pallanuoto, tuffi, nuoto, hockey su pista e atletica leggera.\nDal 1925 al 1935 e dal 1937 a 1938 fece parte della squadra di calcio del Fluminense, con cui segn\u00f2 184 gol. Ha sempre rifiutato di essere pagato, rimanendo un dilettante anche dopo la professionalizzazione del calcio.\nCon la Nazionale brasiliana partecip\u00f2 ai Mondiali 1930 in Uruguay dove fu capitano dei verdeoro e segn\u00f2 la prima rete del Brasile ai Mondiali contro la Jugoslavia e altri due gol contro la Bolivia, risultando il miglior marcatore della propria Nazionale.\nDopo il ritiro.\nNel 1952 ricevette dal Fluminense il titolo di \"Grande Benem\u00e9rito Atleta\" e la squadra gli dedic\u00f2 un busto nella propria sede."}
{"id": "2480215", "revid": "1793900", "url": "https://it.wikipedia.org/wiki?curid=2480215", "title": "Quattro reliquiari della Vergine", "text": "I Quattro reliquiari della Vergine sono altrettanti pannelli dipinti su tavole cuspidate opera di fra Giovanni Masi su disegno di Beato Angelico, destinati al convento di Santa Maria Novella e datati al 1434.\nStoria.\nI quattro tabernacoli-reliquiario vennero creati in un periodo di grande impegno artistico dell'Angelico, allora frate nel convento di San Domenico a Fiesole, dedito a realizzare opere monumentali come il \"Tabernacolo dei Linaiuoli\" e le pale per la chiesa di San Domenico, quali l'\"Annunciazione\" e l'\"Incoronazione della Vergine\". Il committente era fra Giovanni di Zanobi Masi, che mor\u00ec il 27 giugno 1434, termine \"ante quem\" per l'opera.\nLe opere vennero in seguito trasferite al Museo di San Marco, tranne una che and\u00f2 dispersa prima di approdare, tramite la mediazione di Bernard Berenson, all'Isabella Stewart Gardner Museum di Boston.\nDescrizione.\nLe tre tavole sono: \nLe opere si contraddistinguono per la delicata cromia, la salda spazialit\u00e0 prospettica e la luminosita dei dipinti degli anni trenta dell'Angelico."}
{"id": "2480216", "revid": "324026", "url": "https://it.wikipedia.org/wiki?curid=2480216", "title": "Gli invasori (serie televisiva)", "text": "Gli invasori (\"The Invaders\") \u00e8 una serie televisiva statunitense di genere fantascientifico in 43 episodi trasmessi per la prima volta nel corso di 2 stagioni dal 1967 al 1968.\nL'interprete principale della serie \u00e8 Roy Thinnes nel ruolo di David Vincent.\nIn Italia la serie \u00e8 andata in onda per la prima volta dal febbraio 1981 sulle reti locali.\nTrama.\nIl giovane architetto David Vincent \u00e8 testimone oculare di una invasione aliena.\nGli extraterrestri si rivelano in grado di assumere una forma umanoide pressoch\u00e9 perfetta.\nNon essendo in grado di minacciare militarmente la Terra, cercano di impadronirsene con mezzi subdoli.\nTutti i tentativi di Vincent di convincere l'opinione e le autorit\u00e0 del pericolo sembrano vani, tuttavia,\npoco a poco attorno a lui si raccoglie un manipolo di altri testimoni oculari, i \"Believers\" (\"credenti\").\nPersonaggi ricorrenti.\nNumerose guest-stars, tra cui Michael Rennie, Anne Francis, Suzanne Pleshette.\nDistribuzione.\nLa serie fu trasmessa negli Stati Uniti dal 1967 al 1968 sulla rete televisiva ABC. In Italia \u00e8 stata trasmessa sulle reti locali dal febbraio 1981 con il titolo \"Gli invasori\".\nSi ricorda la messa in onda nella prima met\u00e0 degli anni '80.\nAlcune delle uscite internazionali sono state:"}
{"id": "2480217", "revid": "1318658", "url": "https://it.wikipedia.org/wiki?curid=2480217", "title": "Continental O-200", "text": "Il Continental O-200 (designazione aziendale Continental C90) e i suoi derivati formano una famiglia di motori aeronautici a cilindri contrapposti 4 cilindri raffreddati ad aria, prodotto dagli anni quaranta dall'azienda statunitense Teledyne Continental Motors.\nLa sigla \"O-200\" identifica il modello in base alla sua architettura a cilindri contrapposti (Opposed) ed alla cilindrata espressa in pollici cubi, circa \"200 in\u00b3\".\nIl motore \u00e8 costruito con un carter in lega leggera, sul quale sono flangiati singolarmente i cilindri, con canne in acciaio e testate in alluminio filettate direttamente sulle canne. L'alimentazione \u00e8 a singolo carburatore (eccetto alcune versioni del C-90 predisposte per l'iniezione), la distribuzione ad aste e bilancieri con albero a camme nel basamento, punterie idrauliche e due valvole per cilindro (OHV). L'accensione \u00e8 a doppio magnete, con due candele per cilindro. La trasmissione del moto tra albero motore, albero a camme e accessori (magneti, alternatore, motorino di avviamento ecc.) avviene totalmente mediante ingranaggi contenuti nella scatola accessori integrale nella parte posteriore del motore.\nNella parte frontale \u00e8 presente la predisposizione per la pompa a vuoto (per alimentazione degli strumenti giroscopici) e la pompa meccanica della benzina, azionati rispettivamente da un ingranaggio conico ed un eccentrico presenti sull'albero a camme.\nLa serie O-200 copre la fascia tra i 90 e i 100 hp (67-75 kW). Il C-90 esprime la sua massima potenza di 95 cavalli al decollo ad un regime di 2625 RPM, e la potenza continuativa di 90 cavalli a 2475 RPM, mentre l'O-200 esprime la sua potenza massima continuativa di 100 cavalli ad un regime di 2750 RPM.\nIl motore nasce per la benzina avio 80/87 ottani, ma pu\u00f2 funzionare senza problemi anche con l'Avgas 100 LL, e pu\u00f2 essere certificato per la benzina da autotrazione. Il tempo di funzionamento tra le revisioni \u00e8 1800 ore."}
{"id": "2480222", "revid": "287204", "url": "https://it.wikipedia.org/wiki?curid=2480222", "title": "Astolfo (nome)", "text": "Origine e diffusione.\nDeriva dal nome germanico \"Haistulf\". \"Haistulf\" \u00e8 un composto di \"haist\" (di significato incerto, forse \"furioso\", \"violento\") o di \"ast\" (\"asta\", \"lancia\") e \"vulf\" (\"lupo\").\nAlla stessa etimologia risale il cognome Astolfi.\nOnomastico.\nL'onomastico si pu\u00f2 festeggiare il 5 gennaio in memoria di sant'Astolfo, monaco e vescovo di Magonza, oppure il 28 luglio in ricordo del beato Astolfo Lobo, vescovo di Tournai e teologo."}
{"id": "2480223", "revid": "729019", "url": "https://it.wikipedia.org/wiki?curid=2480223", "title": "Stazione di Vigna di Valle", "text": "La stazione di Vigna di Valle \u00e8 la fermata ferroviaria a servizio della omonima frazione del comune di Bracciano. La fermata \u00e8 ubicata lungo la ferrovia Roma - Capranica - Viterbo ed \u00e8 servita dalla linea regionale FL3.\nStoria.\nLa fermata venne attivata prima del 1916.\nStrutture e impianti.\nLa fermata dispone di un fabbricato, che non ospita alcun servizio viaggiatori. \u00c8 servita da un solo binario ed \u00e8 sprovvista di biglietteria: per acquistare i titoli di viaggio bisogna recarsi al bar poco distante.\nNel dicembre 2009 \u00e8 stato eliminato il passaggio a livello, con la realizzazione di un sottopassaggio pedonale, praticabile anche dai disabili tramite un montacarichi, accanto alla stazione e uno carrabile a circa 300 metri.\nSecondo i progetti realizzati da RFI e approvati dal Comune di Bracciano, saranno nel 2022 avviati i lavori di raddoppio della linea ferroviaria: la fermata (di Vigna Di Valle) verr\u00e0 ricostruita pi\u00f9 a sud e diventer\u00e0 una grande stazione dotata di 5 binari, mentre l'attuale stazione di Vigna Di Valle sar\u00e0 demolita non appena la nuova stazione prender\u00e0 servizio. La nuova stazione di Vigna Di Valle che sar\u00e0 costruita diventer\u00e0 un nodo principale per la mobilit\u00e0 comunale.\nMovimento.\nNella fermata fermano i treni regionali per Roma Tiburtina e Bracciano. A Vigna di Valle ferma anche un ristretto numero di treni per/da Viterbo.\nLa tipica offerta nelle ore di morbida dei giorni lavorativi \u00e8 di un treno ogni ora per Roma Tiburtina e uno per Bracciano. Nei giorni festivi e nel periodo estivo, nelle ore pomeridiane, l'offerta diminuisce."}
{"id": "2480224", "revid": "767487", "url": "https://it.wikipedia.org/wiki?curid=2480224", "title": "A Diamond Is a Hard Rock", "text": "A Diamond Is a Hard Rock \u00e8 il secondo album dei Legs Diamond, pubblicato nel 1978 per l'etichetta discografica Mercury Records."}
{"id": "2480226", "revid": "1573940", "url": "https://it.wikipedia.org/wiki?curid=2480226", "title": "Mydidae", "text": "Mydidae , \u00e8 una famiglia di Insetti dell'ordine dei Ditteri (Brachycera: Asiloidea), comprendente circa 460 specie. L'aspetto pi\u00f9 interessante di questa famiglia \u00e8 la notevole dimensione degli esemplari di alcune sue specie, fatto inconsueto fra i Ditteri: in particolare, la specie brasiliana \"Mydas heros\", con 6 cm di lunghezza del corpo e un'apertura alare di ben 10 cm, \u00e8 ritenuta il dittero vivente pi\u00f9 grande.\nDescrizione.\nGli adulti dei Mydidae sono insetti di medie o grandi dimensioni, con corpo pubescente, privo di setole ad eccezione delle zampe, e con livrea dai colori variabili, fra i quali si annoverano spesso il nero, il rosso, il giallo e il bianco. In diverse specie si riscontra il mimetismo batesiano, con l'imitazione delle vespe.\nIl capo \u00e8 isodiametrico, con profilo facciale convesso nella maggior parte della famiglia, appiattito nelle forme pi\u00f9 primitive. Gli occhi sono grandi e sono presenti tre ocelli. Le antenne sono composte da 3-4 articoli, secondo la struttura del flagello: nelle forme pi\u00f9 primitive, il flagello \u00e8 ridotto al terzo antennomero, mentre nella maggior parte della famiglia \u00e8 biarticolato; in questo caso, il flagellomero distale la forma di una clava. L'apparato boccale \u00e8 di tipo succhiante-lambente, con palpi mascellari rudimentali o assenti e labbro inferiore terminante in un labello carnoso; in genere corto, ma in alcune specie primitive si presenta molto pi\u00f9 lungo del capo.\nLe zampe presentano caratteristiche distintive nel terzo paio superiore: queste ultime sono pi\u00f9 lunghe delle altre, hanno il femore ingrossato, percorso da spine nel suo lato dorsale, e le tibie portano all'apice uno sperone o delle setole. Le ali ben sviluppate, in fase di riposo ripiegate orizzontalmente sull'addome e reciprocamente sovrapposte.\nL'addome ha una forma cilindrica, nel maschio progressivamente pi\u00f9 stretta in senso cefalo-caudale, nella femmina affusolata, con la maggiore larghezza in corrispondenza degli uriti intermedi. L'ottavo urotergo del maschio presenta il margine posteriore marcatamente concavo. Nella femmina l'estremit\u00e0 dell'addome termina con processi spinosi.\nNervatura alare.\nLa nervatura alare presenta affinit\u00e0 con quella degli Apioceridae. Nonostante l'eterogeneit\u00e0, sono ricorrenti alcune peculiarit\u00e0 che si identificano, in sostanza, nella conformazione delle ramificazioni del settore radiale (Rs), dei primi rami della media e della prima cellula basale (br). Le frequenti anastomosi terminali che coinvolgono i rami della radio e della media determinano la presenza di cellule chiuse supplementari rispetto a quelle ordinariamente presenti nei Brachiceri inferiori, ma complicano l'interpretazione e l'identificazione di alcune vene.\nLa costa non si estende per l'intero margine, ma si interrompe prima dell'apice dell'ala, in corrispondenza della confluenza dell'ultimo ramo della radio o dei primi rami della media. La subcosta \u00e8 bene evidente e termina in corrispondenza del punto intermedio del margine costale o della met\u00e0 distale.\nLa radio si divide in quattro ramificazioni, con R2+3 indivisa, e con una conformazione abbastanza singolare e simile a quella delle ali degli Apioceridae. Il ramo anteriore (R1) tende a posizionarsi parallelamente al margine costale nella met\u00e0 distale, per poi confluirvi prima dell'apice dell'ala. Il settore radiale \u00e8 molto breve e si prolunga nel tratto basale del ramo R4+5. I tre rami del settore radiale (R2+3, R4 e R5 subiscono una netta curvatura in avanti e convergono verso il margine costale, anteriormente rispetto all'apice dell'ala. La terminazione pu\u00f2 variare, ma in genere le tre branche confluiscono separatamente su R1; talvolta R4 e R5 si ricongiungono prima di terminare su R1 (\"Microdetus dentitarsis\"). Il ramo R5 pu\u00f2 anche terminare sulla costa, a breve distanza dalla terminazione di R1 (\"Miltinus\"). Un altro elemento morfologico che si riscontra in diversi generi \u00e8 la presenza di un moncone posizionato sulla biforcazione R4+5 o alla base di R4, interpretato come abbozzo di vena settoriale (r-r) o come rudimento della vena R3.\nLa media presenta in genere le quattro ramificazioni, ma le anastomosi o la fusione in tratti comuni e la complessa struttura della cellula discale ne rendono spesso difficile l'identificazione. La caratteristica pi\u00f9 evidente \u00e8 la marcata curvatura in avanti di M1 e M2, che tendono ad anastomizzarsi e convergere in punti diversi ma sempre anteriormente rispetto all'apice dell'ala.\nIl ramo M1, secondo la specie o il genere, pu\u00f2 avere differenti configurazioni. Quando \u00e8 evidente, emerge dal vertice anteriore distale della cellula discale, ha un breve percorso curvilineo e confluisce su R5; in altri casi risulta scomparso oppure, secondo una differente interpretazione, fuso con il sistema R4+5. Questa variabilit\u00e0 \u00e8 dovuta alla complessit\u00e0 della connessione fra il sistema radiale e il sistema mediale. Questa connessione, nella morfologia alare dei Brachiceri inferiori, \u00e8 in genere svolta dalla radio-mediale (r-m), una breve vena che collega il tratto basale di R4+5 al margine anteriore della cellula discale o, in assenza di questa, al tratto basale di M1+2. A questa connessione si aggiunge talvolta la convergenza di R5 e M1 in un tratto terminale comune, con conseguente chiusura della prima cellula posteriore (r5). Nei Mydidae, si possono verificare tre differenti casi:\nIl ramo M2 trae origine, in genere, da una biforcazione M2+3 che emerge dal vertice posteriore distale della cellula discale. Il percorso di M2 \u00e8 nettamente curvilineo: procede parallelamente al margine dell'ala dirigendosi in avanti, oltrepassa l'apice dell'ala e confluisce in genere in prossimit\u00e0 della fine della costa, a breve distanza dalla terminazione di R1, oppure direttamente su R1.\nIl ramo M3, che trae origine dalla biforcazione M2+3, ha un percorso generalmente breve e converge su M4. Quest'ultimo ramo trae origine dal vertice posteriore prossimale della cellula discale e si dirige verso il margine posteriore. La fusione M3+4 pu\u00f2 avere due differenti conformazioni: in genere si manifesta con un tratto terminale comune che confluisce sul margine posteriore, ma in alcuni generi questo tratto pu\u00f2 scomparire (es. \"Leptomydas\", \"Eremomidas\"). In questo caso il sistema M3+4 assume la fisionomia di una vena ad andamento curvilineo che si posiziona sotto la cellula discale collegandone due vertici.\nLa cubito e l'anale, infine, convergono anch'esse in un breve tratto comune che termina sul margine posteriore. Anche in questo caso pu\u00f2 verificarsi la scomparsa del tratto terminale senza raggiungere il margine (\"Eremomidas\").\nLa conformazione delle cellule pu\u00f2 variare in relazione ai differenti percorsi e alle anastomosi della venulazione radiale e mediale, ma si possono individuare degli elementi morfologici ricorrenti. La cellula marginale e la prima submarginale sono sempre chiuse dalla confluenza di R2+3 e di R4 su R1, mentre la seconda submarginale \u00e8 aperta solo quando R5 confluisce direttamente sul margine. La cellula discale \u00e8 sempre presente e pu\u00f2 avere la tipica conformazione pentagonale oppure la forma di un romboide allungato e posizionato obliquamente rispetto all'asse dell'ala. Le cellule posteriori, da r5 a m4, sono in numero variabile da 2 a 5 in relazione alla struttura e alla conformazione delle ramificazioni della media. In generale, la prima posteriore (r1), la seconda (m1) e la quarta (m3) sono chiuse e si posizionano circondando completamente la parte distale della cellula discale. La cellula anale (\"cup\") \u00e8 sempre chiusa. Una caratteristica tipica di molti Mydidae \u00e8 la conformazione della prima basale (br): quando la radio-mediale \u00e8 assente o spostata sul vertice anteriore distale della cellula discale, la prima basale ha un notevole sviluppo longitudinale, estendendosi per tutta la lunghezza della seconda basale e della discale.\nIn definitiva, le peculiarit\u00e0 della venulazione dell'ala dei Mydidae ne rende facile il riconoscimento, unitamente alla conformazione delle antenne e dei femori posteriori. Ad un esame superficiale la nervatura alare di questa famiglia pu\u00f2 essere confusa solo con quella degli Apioceridae, i quali presentano per\u00f2 un percorso indipendente dei rami della media, che terminano sempre dopo l'apice dell'ala.\nBiologia.\nLa biologia dei Mydidae \u00e8 strettamente affine a quella degli Apioceridae. Le larve vivono in genere in suoli sciolti e asciutti, a volte nel legno in decomposizione, e si sviluppano predando stadi giovanili di altri insetti, spesso coleotteri. L'impupamento avviene sotto la superficie del terreno e al termine della ninfosi l'adulto, in fase farata emerge fino alla superficie per sfarfallare nelle ore pi\u00f9 calde.\nGli adulti maschi sono glicifagi e si alimentano succhiando il nettare dei fiori, oppure non si nutrono a causa dell'atrofia dell'apparato boccale. Le femmine non si nutrono e per svolgere le funzioni riproduttive sfruttano le riserve adipose accumulate nell'addome nel corso dello sviluppo postembrionale.\nL'habitat tipico \u00e8 rappresentato da ecosistemi aperti a clima caldo e arido, perci\u00f2 i Mydidae si rinvengono prevalentemente nei deserti e nelle steppe delle regioni tropicali e subtropicali. Un certo numero di specie \u00e8 in ogni modo adattato a colonizzare ambienti pi\u00f9 umidi, come la foresta pluviale tropicale.\nSistematica e filogenesi.\nIl riordino della sistematica dei Mydidae risale agli anni sessanta ad opera di , che suddivise la famiglia in tre sottofamiglie: Diochlistinae, Mydinae, Syllegomydinae.\nFra il 1971 e il 1974, definirono sei nuove sottofamiglie, portando a 9 il numero complessivo.\nNel 1996 riscontrarono la natura parafiletica della famiglia Apioceridae e spostarono, di conseguenza, il genere \"Raphiomidas\" e la sottofamiglia Megascelinae nella famiglia dei Mydidae, definendo perci\u00f2 due nuove sottofamiglie, Raphiomidinae e Megascelinae.\nL'attuale classificazione, basata sulle revisioni dei sopracitati Autori, comprende circa 460 specie ripartite fra 65 generi con la suddivisione in 11 sottofamiglie. Da questo schema tassonomico sono escluse 7 specie, classificate come \"incertae sedis\":\nSotto l'aspetto filogenetico, sia l'analisi morfologica sia quella molecolare mettono in evidenza una stretta relazione filogenetica fra gli Apioceridae e i Mydidae, ma resta controversa la collocazione nell'albero cladistico in relazione al clade dei Terevoidi (Therevidae + Scenopinidae + Apsilocephalidae + Evocoidae) e a quello degli Asilidae.\nDi questa famiglia si conosce una sola specie fossile, \"Mydas miocenicus\", risalente all'Oligocene, e \"Cretomydas santanensis\", risalente al Cretaceo inferiore. Alcuni elementi fanno tuttavia ritenere che l'origine di questa famiglia risalga al Giurassico, prima che iniziasse lo smembramento del Gondwana:\nDistribuzione.\nLa famiglia dei Mydidae ha un areale che comprende tutte le regioni zoogeografiche della Terra ad eccezione dell'Antartide. La distribuzione \u00e8 tuttavia zonale, con netta prevalenza delle aree aride o semiaride delle regioni temperate calde e tropicali: la presenza dei Mydidae \u00e8 infatti rara oltre i 40\u00b0 di latitudine e diminuisce sensibilmente verso l'Equatore. La maggiore concentrazione di Mydidae si ha nella regione afrotropicale, con circa 200 specie, per la maggior parte distribuite fra il Sudafrica, la Namibiae il Mozambico.\nFacendo riferimento alle sottofamiglie, il maggior grado di biodiversit\u00e0 si riscontra nella regione neotropicale con 6 sottofamiglie, seguita dalle regioni afrotropicale e australasiana, con 5 sottofamiglie. Nel Neartico e nel Paleartico sono rappresentate rispettivamente 4 e 3 sottofamiglie, mentre nella regione orientale \u00e8 quella pi\u00f9 povera di specie.\nDegna di nota \u00e8 la diffusione di tipo gondwanico di tre sottofamiglie, per quanto tale disgiunzione geografica non si rilevi a livello di genere: gli Apiophorinae comprendono cinque generi di cui tre endemici del Cile (\"Apiophora\", \"Midacritus\", \"Paramydas\"), uno del Brasile (\"Eumydas\") e uno dell'Australia (\"Miltinus\"); i Diochlistinae comprendono due generi endemici rispettivamente della Patagonia (\"Mitrodetus\") e dell'Australia (\"Diochlistus\"); infine, i Megascelinae, uno dei gruppi pi\u00f9 primitivi, comprendono tre generi presenti rispettivamente in Cile (\"Megascelus\"), in Australia (\"Neorhaphiomidas\") e nel sud del continente africano (\"Tongamya\").\nIn Europa sono segnalate solo cinque specie appartenenti a due generi: \"Leptomydas\" , con 4 specie, e \"Hispanomydas\", con una specie.\nIn Italia sono presenti due sole specie: \"Leptomydas sardous\", presente in Sardegna, e \"Leptomydas rufipes\", presente solo in Sicilia."}
{"id": "2480229", "revid": "125636282", "url": "https://it.wikipedia.org/wiki?curid=2480229", "title": "Stazione di Gemelli", "text": "La stazione di Gemelli (gi\u00e0 chiamata \"Roma Pineta Sacchetti\") \u00e8 la fermata a servizio del Policlinico Gemelli a Roma. Si trova all'estremo nord-ovest del Quartiere XIV Trionfale, tra Pineta Sacchetti e la Columbus.\nStoria.\nLa fermata venne attivata il 1\u00ba marzo 1971 con il nome di \"Roma Pineta Sacchetti\".\nSuccessivamente, con il raddoppio del binario, venne completamente ricostruita in galleria e assunse il nome attuale.\nStrutture e impianti.\nLa fermata dispone di un fabbricato viaggiatori, che ospita le banchine sotterranee realizzate a cielo aperto in superficie e i servizi.\n\u00c8 dotata di due binari passanti per il servizio viaggiatori.\nLa fermata \u00e8 stata recentemente ristrutturata nel periodo estivo del 2017 nel colore bianco. Sono stati riparati gli ascensori ed \u00e8 stato inaugurato un nuovo bar.\nMovimento.\nLa fermata \u00e8 ubicata lungo la ferrovia Roma - Capranica - Viterbo ed \u00e8 servita dalla linea regionale FL3. Vi fermano tutti i treni regionali per Bracciano, Cesano, Roma Tiburtina, Roma Ostiense e, a eccezione dei Regionali Veloci, quelli per Viterbo.\nLa tipica offerta nelle ore di morbida dei giorni lavorativi \u00e8 di un treno ogni 15 minuti per Roma Ostiense, Roma Tiburtina e Cesano, un treno ogni 30 minuti per Bracciano e un treno ogni ora per Viterbo.\nServizi.\nLa stazione dispone di:"}
{"id": "2480232", "revid": "25555858", "url": "https://it.wikipedia.org/wiki?curid=2480232", "title": "Lionsgate Films", "text": ""}
{"id": "2480236", "revid": "15756", "url": "https://it.wikipedia.org/wiki?curid=2480236", "title": "Costituzione di Niue", "text": "La Costituzione di Niue consiste nel \"Niue Constitution Act 1974\", del 1974. In essa viene sancita la creazione di un ramo esecutivo del governo, un ramo legislativo ed un ramo giuridico. Il Niue Constitution Act 1974 \u00e8 la suprema legge di Niue ed ogni altra legge di Niue che si trova in conflitto con questa \u00e8 condannata ad essere invalidata.\n\u00c8 stata promulgata dal Parlamento neozelandese nel 1974 ed \u00e8 celebrata ogni anno come l'indipendenza di Niue, il \"Giorno della Costituzione\" , il 19 ottobre. La strada per l'auto-governo di Niue \u00e8 iniziata con il Comitato di Decolonizzazione delle Nazioni Unite che ha pressato il governo neozelandese per decidere una forma di governo per l'isola del Pacifico. La popolazione di Niue ha votato nel 1974 in favore della forma di autogoverno.\nLa Costituzione di Niue richiede i due terzi della maggioranza dei membri dell'Assemblea di Niue ed i due terzi dei voti degli elettori per poter essere modificata. Esiste una commissione costituente che sta studiando la possibilit\u00e0 di modificare alcuni aspetti dell'attuale documento.\nCollegamenti esterni.\nIl \"Niue Constitution Act 1974\" \u00e8 disponibile al sito governativo legislation.govt.nz."}
{"id": "2480239", "revid": "775372", "url": "https://it.wikipedia.org/wiki?curid=2480239", "title": "Premier di Niue", "text": "Il Premier di Niue \u00e8 il capo del governo di Niue dal 19 ottobre 1974. L'attuale premier \u00e8 Dalton Tagelagi, in carica dall'11 giugno 2020.\nFunzioni.\nIl Premier \u00e8 capo del governo, eletto dall'Assemblea di Niue; egli forma un Gabinetto costituito dallo stesso premier ed altri tre ministri, sempre membri dell'Assemblea.\nStoria.\nRobert Rex fu continuativamente rieletto Premier ogni tre anni, dall'indipendenza di Niue, nel 1974, alla sua morte, nel 1992."}
{"id": "2480240", "revid": "764447", "url": "https://it.wikipedia.org/wiki?curid=2480240", "title": "Assemblea di Niue", "text": "L'Assemblea di Niue \u00e8 l'assemblea legislativa di Niue. Essa \u00e8 composta da 20 membri: 14 eletti nei rispettivi collegi elettorali (che corrispondono alle 14 municipalit\u00e0) e 6 eletti dall'unione di alcuni collegi elettorali. I membri sono eletti direttamente a suffragio universale e hanno un mandato di tre anni. Niue segue il \"Westminster system\" di governo, con il Premier eletto dall'Assemblea ed il suo Gabinetto nominato da quest'ultimo.\nL'Assemblea discende dal Consiglio dell'Isola, stabilito con il Cook Islands Act del 1915. Il Consiglio fu sciolto nel 1959 e successivamente ristabilito come Assemblea.. L'Assemblea ha assunto pieno potere legislativo con la Costituzione di Niue, del 1974.\nLa sede dell'assemblea si trova ad Alofi.\nSpeaker dell'Assemblea.\nL'Assemblea \u00e8 presieduta dallo Speaker, eletto dai membri dell'Assemblea. Se uno dei membri dell'Assemblea viene eletto Speaker, deve rassegnare le dimissioni da membro dell'Assemblea, in base all'articolo 20, comma 3 della Costituzione di Niue. Lo Speaker non prende parte alle votazioni. L'attuale Speaker, dal 2014 \u00e8 Togiavalu Pihigia.\nElezioni.\nIl sistema elettorale niueano prevede elezioni nei quattordici collegi elettorali, corrispondenti alle municipalit\u00e0, per la scelta di un rappresentante ciascuno all'Assemblea. Gli elettori devono essere cittadini neozelandesi con almeno tre mesi di residenza sull'isola. I candidati devono essere anche elettori e risiedere su Niue da almeno un anno.\nProcedure legislative.\nIl potere dell'Assemblea di emanare leggi \u00e8 limitato dalla Costituzione. Ogni membro dell'Assemblea pu\u00f2 proporre un emendamento, che diviene legge solo dopo l'assenso dell'Assemblea, che viene certificato dallo Speaker, in base agli articoli da 30 a 33 della Costituzione di Niue. Affinch\u00e9 la legge sia attiva non \u00e8 necessario l'assenso reale. Per gli affari interni infatti Niue \u00e8 completamente autonoma."}
{"id": "2480241", "revid": "1005847", "url": "https://it.wikipedia.org/wiki?curid=2480241", "title": "Presidente dell'Assemblea di Niue", "text": ""}
{"id": "2480245", "revid": "287204", "url": "https://it.wikipedia.org/wiki?curid=2480245", "title": "Impatto su Giove del luglio 2009", "text": "Nel luglio del 2009 si \u00e8 verificato l'impatto di un oggetto celeste, molto probabilmente asteroidale, su Giove che ha prodotto nell'atmosfera del pianeta una macchia scura, simile in dimensioni alla Piccola Macchia Rossa, corrispondenti a quelle dell'Oceano Pacifico. L'impatto \u00e8 avvenuto sul lato nascosto del pianeta il 19 luglio, tra le 7:40 e le 14:00 UT. La cicatrice ha mantenuto la sua forma e colore per circa due settimane, per dissolversi poi nell'atmosfera entro la fine del mese di agosto.\nScoperta.\nL'astrofilo australiano Anthony Wesley scopr\u00ec i segni dell'impatto alle 13:30 UTC circa del 19 luglio 2009 (quasi esattamente 15 anni dopo l'impatto della Cometa Shoemaker-Levy 9 su Giove), dal suo osservatorio domestico a Murrumbateman, nel Nuovo Galles del Sud, utilizzando un telescopio riflettore da 14,5 pollici (36,8\u00a0cm) equipaggiato con una webcam. Wesley ha dichiarato:\nWesley comunic\u00f2 celermente la scoperta via e-mail ad altri astrofili ed astronomi, incluso il Jet Propulsion Laboratory (JPL), centro NASA con sede a Pasadena, in California.\nRilevazioni scientifiche.\nPaul Kalas ed i suoi collaboratori avevano prenotato il telescopio Keck II, presso l'Osservatorio di Mauna Kea, per osservare Fomalhaut b. Il telescopio fu ridiretto ad ogni modo verso Giove e pot\u00e9 fornire una delle prime conferme dell'impatto.Osservazioni nell'infrarosso condotte con il telescopio Keck e con l'Infrared Telescope Facility (IRTF) della NASA, entrambi presso il Mauna Kea, rilevarono una macchia luminosa sul punto d'impatto e permisero di determinare che l'impatto aveva scaldato un'area di 190 milioni di km\u00b2 della bassa atmosfera a 305\u00b0 Ovest e 57\u00b0 Sud, in prossimit\u00e0 del polo sud gioviano.\nPer avere un'idea delle dimensioni dell'oggetto impattante sarebbe stato necessario conoscerne la velocit\u00e0, la composizione e l'angolo d'ingresso, pertanto, gli studiosi in un primo momento non indicarono stime.\nInterpretando i dati in funzione di quelli raccolti durante l'impatto della Cometa Shoemaker-Levy 9, fu successivamente proposto che questo oggetto avesse un diametro inferiore al chilometro.\nInoltre, poich\u00e9 durante la precedente rotazione del pianeta non erano state osservate macchie anomale, John Rogers dedusse che l'impatto era avvenuto sul lato nascosto del pianeta, tra le 7:40 e le 14:00 UT del 19 luglio.\nLe caratteristiche della macchia indicarono che essa era costituita da aerosol presenti alle alte altitudini, simili a quelli osservati durante l'impatto della Cometa Shoemaker-Levy 9. Dalle osservazioni alle lunghezze d'onda del vicino infrarosso, Glenn Orton ed i suoi collaboratori scoprirono brillanti particelle in risalita nell'atmosfera superiore del pianeta, mentre le osservazioni nel medio infrarosso rivelarono emissioni di gas d'ammoniaca.\nGli astronomi continuarono ad osservare l'area dell'impatto con una variet\u00e0 di strumenti, inclusi i telescopi Keck ed il Telescopio spaziale Hubble, la cui strumentazione era stata recentemente aggiornata nel corso della missione STS-125 dello Space Shuttle Atlantis.\nL'oggetto impattante.\nSebbene non fosse stata esclusa la possibilit\u00e0 che l'oggetto impattante fosse un asteroide, nei primi comunicati godette di maggior forza la supposizione che potesse essersi trattato di una cometa. Ci\u00f2 era coerente con le ipotesi sull'evoluzione dinamica della famiglia delle comete gioviane, composta da un numero di oggetti maggiore rispetto a quello degli asteroidi zenosecanti, e quindi ad una probabilit\u00e0 di impatto maggiore. Tuttavia, studi successivi hanno rafforzato sempre pi\u00f9 l'idea che l'oggetto impattante sia stato in realt\u00e0 un asteroide.\nIn concomitanza con l'impatto su Giove del giugno 2010, la NASA forn\u00ec al riguardo maggiori informazioni. In particolare, successivi confronti fra le immagini delle macchie scure prodottesi, in conseguenza degli impatti, nel 1994 e nel 2009, riprese dal Telescopio spaziale Hubble, permisero a Heidi Hammel e colleghi di valutare con sufficiente sicurezza le dimensioni dell'oggetto impattante: un asteroide di circa 500 m di diametro. La rapida dissolvenza delle macchie nel 2009, rispetto a quanto accaduto nel 1994, infatti, aveva rivelato l'assenza di grandi quantit\u00e0 di materiali volatili sul corpo impattante, permettendo cos\u00ec di escludere che potesse essersi trattato di una cometa.\nConclusioni simili sono state raggiunte da Orton, Fletcher \"et al.\" nel 2011, che hanno stimato per l'asteroide un diametro di 200\u2013500 m. Le misure del quantitativo di silicio e suoi composti presenti nella nube prodottasi nell'impatto sono tali da escludere che possa essersi trattato di una cometa, pur privata del suo generalmente alto contenuto di materiali volatili in seguito a ripetuti passaggi in prossimit\u00e0 del Sole. L'alternativa sarebbe che la nostra conoscenza sulla composizione interna delle comete sia inesatta.\nAgust\u00edn Sanchez-Lav\u00e9ga e colleghi hanno condotto studi orbitali che, letti alla luce della determinazione della natura asteroidale dell'oggetto, ne suggeriscono l'appartenenza alla famiglia Hilda, composta da asteroidi intrappolati in un rapporto di risonanza orbitale 2:3 con il pianeta Giove."}
{"id": "2480246", "revid": "729019", "url": "https://it.wikipedia.org/wiki?curid=2480246", "title": "Muscolo retto anteriore della testa", "text": "Nell'anatomia umana il muscolo retto anteriore della testa \u00e8 un muscolo del collo.\nAnatomia.\nMuscolo corto di forma quadrangolare, si ritrova sopra il muscolo lungo del collo. "}
{"id": "2480247", "revid": "729019", "url": "https://it.wikipedia.org/wiki?curid=2480247", "title": "Stazione di Appiano", "text": "La stazione di Appiano (talvolta Appiano-Proba Petronia) \u00e8 una delle fermate ferroviarie a servizio della zona Balduina nella citt\u00e0 di Roma. La fermata \u00e8 ubicata lungo la ferrovia Roma - Capranica - Viterbo.\nStrutture e impianti.\nLa fermata, gestita da RFI, dispone di un fabbricato viaggiatori che ospita le banchine sotterranee realizzate a cielo aperto in superficie con relativi servizi.\n\u00c8 dotata di due binari passanti per il servizio viaggiatori.\nMovimento.\nLa fermata \u00e8 servita dalle corse in servizio sulla linea regionale FL3: la tipica offerta nelle ore di morbida dei giorni lavorativi \u00e8 di un treno ogni 15 minuti per Roma Tiburtina e Cesano, un treno ogni 30 minuti per Bracciano e un treno ogni ora per Viterbo.\nServizi.\nLa fermata, che RFI classifica nella categoria \"Silver\", dispone di:"}
{"id": "2480249", "revid": "1305772", "url": "https://it.wikipedia.org/wiki?curid=2480249", "title": "Israel Zangwill", "text": "Biografia.\nIsrael Zangwill nacque in una famiglia di ebrei russi emigrati, Moses Zangwill e Ellen Hannah Marks Zangwill. I primi studi li comp\u00ec a Plymouth e a Bristol. All'et\u00e0 di nove anni fu ammesso ad una scuola gratuita per immigrati ebrei (Jews' Free School) di Spitalfields nella zona est di Londra. In questa scuola il giovane Zangwill eccelse ed insegn\u00f2 anche part-time, fino a diventare insegnante a pieno titolo. Mentre insegnava, studi\u00f2 per la laurea nel 1884 all'Universit\u00e0 di Londra, che consegu\u00ec con tripla lode. Dopo aver svolto solidi studi, pubblic\u00f2 i suoi primi libri, tra cui \"Il grande mistero di Bow\" (1891), uno dei primi romanzi ad utilizzare la variet\u00e0 del mistero della camera chiusa. \nL'autore pubblicava il romanzo a puntate su una rivista e scartava, puntata per puntata, le soluzioni proposte dai lettori. Con la pubblicazione, nel 1892, di \"Racconti del ghetto\", la drammatizzazione di un suo racconto, diretta da James A. Herne e interpretata da Blanche Bates, Ada Dwyer e Wilton Lackaye, conobbe il grande successo. L'emancipazione e l'assimilazione degli ebrei, il suffragio femminile, il territorialismo ed il sionismo (inteso come un movimento di liberazione nazionale) erano le fonti da cui attingeva per scrivere.\nZangwill fu un personaggio di spicco nella Londra di fine Ottocento, distinguendosi non solo per l'attivit\u00e0 letteraria, ma anche per l'incessante impegno a favore della causa sionista: fu infatti leader e membro dell'Organizzazione sionista, che lasci\u00f2 nel 1905 per fondare l'Organizzazione territorialista ebraica, avente l'obiettivo di creare uno stato ebraico al di fuori della Palestina.\nOpere critiche.\n\"Paradoxes of Time Travel\".\nIl 7 settembre 1895, poco dopo la pubblicazione de \"La macchina del tempo\", Israel Zangwill pubblic\u00f2 l'articolo \"Paradoxes of Time Travel\" (dalla colonna regolare \u201cWithout Prejudice\u201d, Pall Mall Magazine 7, pp. 153-155, colonna pp. 151-160) nella quale affermava di come gli scrittori sono alla costante ricerca di prospettare il futuro, con innumerevoli tentativi e infiniti romanzi pubblicati sul tema. Negli scritti sul tema, a volte il futuro \u00e8 grigio con prospettive evolutive e con le previsioni di un uomo post-storico, calvo, sdentato e caduto nella sua seconda infanzia, mentre a volte \u00e8 allegro e positivo, con ingenui scorci di una rinnovata et\u00e0 d'oro del socialismo e del sentimentalismo.\nCinema.\nAlcuni dei suoi lavori vennero adattati per una dozzina di pellicole fin dal 1915, quando un suo lavoro teatrale divent\u00f2 film con il titolo \"Children of the Ghetto\", diretto da Frank Powell. "}
{"id": "2480251", "revid": "729019", "url": "https://it.wikipedia.org/wiki?curid=2480251", "title": "Muscolo retto laterale della testa", "text": "Il muscolo retto laterale della testa \u00e8 un muscolo, pari e simmetrico, situato nella regione laterale del collo.\nInnervato dai nervi spinali cervicali, se contratto inclina il collo e la testa dal proprio lato.\nOrigine, decorso ed inserzione.\nMuscolo corto di forma cilindrica, si ritrova vicino al muscolo retto anteriore della testa.\nOrigina dalle masse laterali dell'atlante (C1) e inserisce sulla faccia inferiore del processo giugulare dell'osso occipitale, portandosi in alto e lateralmente."}
{"id": "2480252", "revid": "709565", "url": "https://it.wikipedia.org/wiki?curid=2480252", "title": "Ciao", "text": "La parola ciao (: ) \u00e8 la pi\u00f9 comune forma di saluto amichevole e informale della lingua italiana. Essa \u00e8 utilizzata sia nell'incontrarsi, sia nell'accomiatarsi, rivolgendosi a una o pi\u00f9 persone a cui si d\u00e0 del tu. Un tempo diffusa soprattutto nell'Italia settentrionale, \u00e8 divenuta anche di uso internazionale.\nIn riferimento ai bambini, \"fare ciao\" indica un gesto di saluto ottenuto aprendo e chiudendo la mano o agitando la mano. \"Ciao\" \u00e8 anche un'espressione metaforica e informale per indicare la fine sicura di qualcosa (es. \"si \u00e8 stancato della moglie e ciao\").\nEtimologia.\n\"Ciao\" \u00e8 entrato nella lingua italiana solo nel corso del Novecento. Deriva infatti dal termine veneto (pi\u00f9 specificamente veneziano) \"s'ciao\" (), proveniente dal tardolatino \"sclavus\", traducibile come \"[sono suo] schiavo\". Si trattava di un saluto assolutamente reverenziale, variamente attestato nelle commedie di Carlo Goldoni in cui viene pronunciato con sussiego da nobili altezzosi e cicisbei; ne \"La locandiera\", ad esempio, il Cavaliere di Ripafratta si congeda dagli astanti con \u00abAmici, vi sono schiavo\u00bb, espressione usata anche da Don Roberto nella commedia \"La dama prudente\" (atto I, scena VI).\nNonostante ci\u00f2, a partire dall'Ottocento si diffuse come saluto informale . Nello stesso periodo cominci\u00f2 a penetrare nella lingua italiana, tanto che nel suo \"Dizionario della lingua italiana\" Niccol\u00f2 Tommaseo constatava \u2013 con un certo rammarico \u2013 come anche in Toscana qualcuno cominciasse ad usare la formula \"vi sono schiavo\".\nFu tuttavia la forma \"ciao\" a fare fortuna e nel secolo successivo si diffuse in tutta la Penisola.\nUn'etimologia analoga ha il saluto informale \"servus\" diffuso nell'Europa centrale.\nL'uso della parola \"ciao\" nelle altre lingue.\nLa parola si \u00e8 diffusa per il mondo a seguito delle migrazioni degli italiani, ed \u00e8 entrata come saluto informale anche nel lessico di numerose altre lingue, quasi sempre unicamente per il commiato. Questa sezione elenca alcuni casi in cui la parola \"ciao\" o parole derivate da essa sono entrate nel lessico informale di altre lingue.\nIn vietnamita, infine, viene usato \"ch\u00e0o\" sia nell'incontro, sia nel commiato. Tuttavia, il termine vietnamita deriva dal cinese , ed \u00e8 dunque per coincidenza che in vietnamita si usi un termine simile all'italiano \"ciao\"."}
{"id": "2480255", "revid": "147575", "url": "https://it.wikipedia.org/wiki?curid=2480255", "title": "Filo-semitismo", "text": ""}
{"id": "2480257", "revid": "729019", "url": "https://it.wikipedia.org/wiki?curid=2480257", "title": "Stazione di Oriolo", "text": "La stazione di Oriolo \u00e8 la stazione ferroviaria a servizio del comune di Oriolo Romano. La stazione \u00e8 ubicata lungo la ferrovia Roma-Capranica-Viterbo ed \u00e8 servita dalla linea regionale FL3.\nStoria.\nLa stazione di Oriolo venne attivata prima del 1916.\nNel 1927 risultava denominata \"Oriolo-Veiano\", ma gi\u00e0 nel 1932 aveva recuperato la denominazione originaria.\nStrutture e impianti.\nLa stazione dispone di un fabbricato, che ospita la sala d'attesa; assente la biglietteria. \u00c8 dotata di due binari passanti destinati al servizio viaggiatori.\nMovimento.\nNella stazione fermano tutti i treni regionali per Roma Ostiense e Viterbo.\nLa tipica offerta nelle ore di morbida dei giorni lavorativi \u00e8 di un treno ogni ora per Roma Ostiense (nelle ore di punta la frequenza \u00e8 di quaranta minuti) e Viterbo. Nei giorni festivi e nel periodo estivo l'offerta scende ad un treno ogni due ore per Roma Ostiense e Viterbo. La stazione di Oriolo serve anche gli abitati di Vejano, Barbarano Romano e, in parte, Bassano Romano (la cui stazione \u00e8 chiusa da anni)."}
{"id": "2480259", "revid": "2025254", "url": "https://it.wikipedia.org/wiki?curid=2480259", "title": "Stazione di Viterbo Porta Fiorentina", "text": "La stazione di Viterbo Porta Fiorentina \u00e8 una delle stazioni ferroviarie a servizio della citt\u00e0 di Viterbo oltre a Viterbo Porta Romana e Viterbo \"Viale Trieste\".\nStrutture e impianti.\nLa stazione dispone di un fabbricato viaggiatori e di 3 binari passanti per il servizio viaggiatori. \u00c8 fornita di biglietteria.\nIn passato l'impianto era raccordato alla stazione di Viale Trieste della ferrovia Civita Castellana-Viterbo, prolungamento della preesistente tranvia Roma-Civita Castellana.\nMovimento.\nLa stazione \u00e8 formalmente capolinea del servizio FL3 (Roma-Capranica-Viterbo) e della relazione Viterbo-Attigliano-Orte, gestite da Trenitalia nell'ambito del contratto di servizio stipulato con gli enti locali. Tuttavia, gran parte delle corse provenienti da Roma si attestano alla stazione di Viterbo Porta Romana per evitare la chiusura del passaggio a livello immediatamente precedente la stazione di Porta Fiorentina, che comporta pesanti conseguenze per il traffico cittadino. I collegamenti da e per Viterbo Porta Fiorentina sono concentrati nelle parti iniziale e finale della giornata.\nServizi.\nL'impianto, classificato da RFI nella categoria \"Silver\", dispone di:"}
{"id": "2480265", "revid": "110108361", "url": "https://it.wikipedia.org/wiki?curid=2480265", "title": "Manifestazioni tra rioni a Sinalunga", "text": "Questa pagina contiene tutte le manifestazioni tra i rioni che si svolgono a Sinalunga durante l'anno.\nI rioni.\nI 9 rioni di Sinalunga sono stati costituiti nel 1997, su iniziativa della \"Pro loco di Sinalunga\".\nI rioni suddividono Sinalunga capoluogo, Pieve e localit\u00e0 limitrofe in 9 zone:\nCarriera di San Martino - Corsa dei Carretti.\nI 9 rioni di Sinalunga, costituiti nel 1997, su iniziativa della \"Pro loco di Sinalunga\", si contendono ogni anno la \"Carriera di San Martino\" corsa di carretti che si svolge in occasione dei festeggiamenti per la ricorrenza del Santo Patrono, San Martino, nella domenica pi\u00f9 vicina all'11 novembre.\nNegli anni cinquanta era uso dei ragazzi del paese, le discese ripide e la poca motorizzazione lo consentivano, divertirsi con \"carretti\" costruiti con assi di legno e cuscinetti fuori uso. Ben presto inizi\u00f2 una rivalit\u00e0 tra i rioni del centro storico, che sfoci\u00f2 in una gara corsa in occasione della festa del Patrono, San Martino. La tradizione si interruppe per qualche anno per riprendere a met\u00e0 degli anni sessanta con carretti pi\u00f9 evoluti: ruote di notevole diametro con cuscinetti incorporati, lo sterzo tipo automobile, freni a pedale, sul tradizionale percorso di \"Via San Martino\", \"Via Ciro Pinsuti\".\nI mezzi che correvano ed il percorso, in selciato di pietra, non erano, per\u00f2, pi\u00f9 idonei per rispettare la sicurezza degli spettatori.\nNel 1982 con la rinascita dell'attivit\u00e0 della \"Pro loco\" la formula fu cambiata con un ritorno all'antico; carretti tradizionali con cuscinetti a sfere e struttura in legno, il percorso nella sede stradale in asfalto con partenza da \"Piazza Garibaldi\" sino all\"'Osteria delle Grotte\".\nDal 1997 la \"Carriera di San Martino\" si svolge con i rioni.\nSvolgimento \nFesta dell'uva.\nOgni anno nel periodo della vendemmia vengono rievocate le antiche modalit\u00e0 di pigiatura dell'uva. I 9 rioni si sfidano nella pigiatura, con l'obiettivo di produrre pi\u00f9 mosto possibile in un tempo di 15 minuti. Ogni squadra \u00e8 formata da 4 elementi, 2 portantini che trasportano l'uva con il bigoncio attraverso un percorso a ostacoli, e 2 pigiatori (di cui uno obbligatoriamente donna). La competizione si svolge dal 2006, ma delle quattro edizioni solo due sono andate a termine per motivi meteorologici.\nTorneo di Calcio del Cassero.\nDal 2003 al 2010 nel periodo estivo si svolgeva tra i 9 rioni di Sinalunga, il Torneo di Calcio a 7, nello sferisterio del \"Cassero\" a Sinalunga Alta. I rioni divisi in due gironi all'italiana, si sfidavano in incontri di un'ora su un manto di tufo appositamente predisposto come in et\u00e0 antica e con l'ausilio del muro, dove la palla non \u00e8 mai fuori.\nAnticamente le squadre erano formate da giocatori di tutta la \"Valdichiana\" e sponsorizzate dai vari Bar e aziende di Sinalunga; questo dalla fine degli anni settanta fino al 1999. Dal 2003, dopo una pausa di quattro anni, il Torneo ha ripreso vita sotto l'ala della \"Pro loco di Sinalunga\" e vi partecipano i 9 rioni con squadre formate esclusivamente da giocatori residenti nel territorio rionale.\nDal 2011 non viene pi\u00f9 disputato.\nDal 2015 viene disputato un nuovo torneo di Calcio a 5 nel nuovo campo (ex di tennis) all'interno del parco del Cassero.\nPallavolo.\nNella Pallavolo ci sono 2 categorie:\nDal 2010 non viene pi\u00f9 disputato.\nTennis.\nCreato su idea della \"Pro loco di Sinalunga\" nel 2007 per coinvolgere pi\u00f9 abitanti possibili nelle attivit\u00e0 dei rioni, si svolge ogni anno grazie all'organizzazione del \"Circolo Tennis Savelli\" di Sinalunga, presso gli impianti di Sinalunga. Curiosamente ad oggi le squadre finaliste sono state solo tre, \"Centro Storico\", \"Frati\", e \"Cassero\", che sono anche i rioni territoriali degli impianti di tennis, e quindi abitati dalla maggior parte dei frequentatori di essi.\nBocce.\nDal 2009 non viene pi\u00f9 disputato.\nSuper Classifica.\nVengono attribuiti dei punteggi dal 10 all'1 in base al piazzamento dei rioni nelle singole competizioni durante l'anno, chi ottiene migliori piazzamenti e quindi maggior numero di punti, vince la superclassifica. Premio non pi\u00f9 assegnato.\nPalmar\u00e8s.\nClassifica per numero di vittorie nelle varie competizioni, compreso la superclassifica e i tornei che non vengono pi\u00f9 disputati. La \"Carriera di San Martino\" viene presa in considerazione dal 1997 quando sono nati i Rioni."}
{"id": "2480269", "revid": "767487", "url": "https://it.wikipedia.org/wiki?curid=2480269", "title": "Rufus Gillmore", "text": " \nGillmore esord\u00ec nella letteratura gialla nel 1912 con il romanzo \"The Mystery of the Second Shot\", al quale seguirono \"The Opal Pin\" (1914) e \"The Alster Case\" (1914). Da quest'ultimo romanzo venne tratto l'omonimo film diretto da J. Charles Haydon. Il suo romanzo pi\u00f9 famoso \u00e8 \"The Ebony Bed Murder\" (Il letto d'ebano), scritto nel 1932 e avvicinato dalla critica alle storie dell'autore che in quegli anni riscuoteva un enorme successo di pubblico e di critica, S. S. Van Dine."}
{"id": "2480271", "revid": "17815", "url": "https://it.wikipedia.org/wiki?curid=2480271", "title": "Ekalesia Niue", "text": ""}
{"id": "2480272", "revid": "298229", "url": "https://it.wikipedia.org/wiki?curid=2480272", "title": "Chiesa cristiana congregazionale di Niue", "text": "La Chiesa cristiana congregazionale di Niue (CCCN) \u00e8 una Chiesa cristiana congregazionalista, attiva a Niue ed in Nuova Zelanda. \u00c8 la maggiore denominazione religiosa professata a Niue, dove circa il 75% della popolazione ne \u00e8 membro.\nA Niue, la Chiesa ha 1300 membri divisi in 13 congregazioni, con 12 pastori; ha inoltre una presenza in Nuova Zelanda dove si trovano circa 4500 fedeli.\nLa CCCN fu fondata a Niue dai missionari della London Missionary Society (L.M.S.). Essa fu conosciuta come \"L.M.S. - Chiesa di Niue\" fino al 1970, quando divenne autonoma ed adott\u00f2 il nome di \"Ekalesia Niue\", 'Chiesa di Niue'. Ha infine cambiato nome nella forma attuale.\nLa CCCN \u00e8 membro del Consiglio ecumenico delle Chiese, della Conferenza del Pacifico delle Chiese, del Consiglio delle missioni nel mondo, dell'Alleanza mondiale delle chiese riformate, e del Consiglio nazionale delle Chiese di Niue."}
{"id": "2480275", "revid": "287204", "url": "https://it.wikipedia.org/wiki?curid=2480275", "title": "John Pule", "text": "Visse ad Auckland, Nuova Zelanda dall'et\u00e0 di 3 anni. La Queensland Art Gallery lo descrive come uno dei pi\u00f9 importanti artisti del Pacifico\".\nLetteratura.\nIl suo primo romanzo, \"The Shark that Ate the Sun\" (\"Ko E Mago Ne Kai E La\"), fu pubblicato nel 1992. \"Burn My Head in Heaven\" (\"Tugi e ulu haaku he langi\") lo segu\u00ec nel 2000, e \"Restless people\" (\"Tagata kapakiloi\") nel 2004.\nTra le sue poesie si ricordano: \"Sonnets to Van Gogh and Providence (1982)\", \"Flowers after the Sun\" (1984) and \"Bond of Time\" (1985)."}
{"id": "2480276", "revid": "287204", "url": "https://it.wikipedia.org/wiki?curid=2480276", "title": "Gaio Cassio Longino (console 30)", "text": "Biografia.\nOrigini famigliari.\nApparteneva alla \"Gens Cassia\" che al tempo del nostro giurista era una delle pi\u00f9 importanti \"gentes\" in Roma. Molti alti magistrati erano usciti da questa \"gens\" di antichissima nobilt\u00e0: tanto antica che circolava in Roma la leggenda, forse inventata dai suoi stessi appartenenti, che fosse originariamente patrizia e che solo in seguito agli avvenimenti che coinvolsero il console \"Spurio Cassio Vecellino\", i figli di lui furono espulsi, o lasciarono volontariamente l'ordine patrizio.\nA questa importante \"gens\" apparteneva la \"familia\" Longina resa tristemente famosa dalle Idi di marzo, ma la cui importanza non era certo dovuta solo all'uccisione di Cesare.\nSembra legata alla familia Longina la Via Cassia che Festo ci dice soltanto essere stata lastricata da un Cassio, ma che sembra potersi attribuire al censore Lucio Cassio Longino Ravilla che fu tribuno della plebe nel 137 a.C., console nel 127 a.C., censore nel 125 a.C. e il cui nome \u00e8 legato alla proposta della \"Lex Cassia\" per il voto scritto anzich\u00e9 orale.\nIl padre di Gaio Cassio Longino fu Lucio Cassio Longino, \"consul suffectus\" nell'11 d.C. che spos\u00f2 \"Aelia\", figlia del famoso giureconsulto Quinto Elio Tuberone, nipote del giureconsulto S. Sulpicio Rufo e sorella di Q. Elia Tuberone, console nell'11 d.C.\nIl fratello maggiore, Lucio Cassio Longino, fu console nel 30 d.C. (lo stesso anno in cui Gaio fu \"consul suffectus\"), partigiano di Seiano e spos\u00f2 nel 33 Drusilla sorella di Caligola.\nGaio Cassio Longino si spos\u00f2 con Giunia Lepida della famiglia dei Silani; il suocero era M. Silanus console nel 19 d.C.; la moglie era pronipote di Augusto.\nCarriera politica.\nFu pretore, probabilmente nel 27 d.C., console nel 30 d.C., proconsole in Asia nel 40 e legato imperiale propretore in Siria dal 49 al 51.\nNel 58 fu inviato a sedare la rivolta di Pozzuoli.\nFu esiliato in Sardegna da Nerone, con l'accusa di conservare, fra le \"imagines\" degli antenati, anche quella del Gaio Cassio Longino cesaricida.\nIn modo inequivocabile Cassio fu partecipe dei torbidi periodi neroniani e d'altra parte non poteva essere diversamente da parte di un uomo che rappresent\u00f2 per il periodo il pi\u00f9 grande giureconsulto. Esiliando lui si esiliava la libera giurisprudenza e il ritorno dall'esilio sotto Vespasiano rappresent\u00f2 il rinascere della stessa.\nAllievo di Masurio Sabino, insieme al quale diresse la scuola che da entrambi prese il nome: detta anche dei Cassiani o Sabiniani. Secondo Plinio, il fondatore della scuola fu Cassio.\nNessuna opera di Cassio ci \u00e8 giunta; le uniche notizie sulle sue opere le dobbiamo ricavare dai frammenti in cui il giureconsulto \u00e8 nominato; le uniche notizie certe riguardano un'opera intitolata Iuris civilis libri, in almeno 10 libri. \u00c8 presumibile che questa fosse l'opera principale di Cassio. Sono discussi i rapporti fra l'opera di questo giurista e le Istituzioni di Gaio."}
{"id": "2480278", "revid": "17815", "url": "https://it.wikipedia.org/wiki?curid=2480278", "title": "Katuali", "text": ""}
{"id": "2480279", "revid": "228587", "url": "https://it.wikipedia.org/wiki?curid=2480279", "title": "Laticauda schystorhyncha", "text": "Il katuali (Laticauda schystorhyncha) \u00e8 un serpente di mare che vive esclusivamente nelle acque dell'Oceano Pacifico, attorno all'atollo di Niue. Raggiunge e supera il metro di lunghezza ed \u00e8 molto velenoso, caratteristica che lo rende uno degli animali potenzialmente pi\u00f9 pericolosi del pianeta."}
{"id": "2480281", "revid": "25556879", "url": "https://it.wikipedia.org/wiki?curid=2480281", "title": "Sfirnidi", "text": ""}
{"id": "2480282", "revid": "3831", "url": "https://it.wikipedia.org/wiki?curid=2480282", "title": "Venerabile Arciconfraternita della Misericordia di Pisa", "text": ""}
{"id": "2480285", "revid": "172", "url": "https://it.wikipedia.org/wiki?curid=2480285", "title": "Foresta umbra", "text": ""}
{"id": "2480287", "revid": "295403", "url": "https://it.wikipedia.org/wiki?curid=2480287", "title": "CONCACAF Champions League 2009-2010 (turno preliminare)", "text": ""}
{"id": "2480288", "revid": "1851848", "url": "https://it.wikipedia.org/wiki?curid=2480288", "title": "Bas Verwijlen", "text": ""}
{"id": "2480289", "revid": "538762", "url": "https://it.wikipedia.org/wiki?curid=2480289", "title": "Claus M\u00f8rch", "text": ""}
{"id": "2480290", "revid": "767487", "url": "https://it.wikipedia.org/wiki?curid=2480290", "title": "Martin Schmitt (schermidore)", "text": "Palmar\u00e8s.\nIn carriera ha conseguito i seguenti risultati:"}
{"id": "2480291", "revid": "109143413", "url": "https://it.wikipedia.org/wiki?curid=2480291", "title": "Vitalij O\u0161arov", "text": "Palmar\u00e8s.\nIn carriera ha conseguito i seguenti risultati:"}
{"id": "2480292", "revid": "628767", "url": "https://it.wikipedia.org/wiki?curid=2480292", "title": "Provincia di \u00daltima Esperanza", "text": "La provincia di \u00daltima Esperanza \u00e8 una provincia del Cile appartenente alla regione di Magellano e dell'Antartide Cilena, confinante a nord con la provincia di Capit\u00e1n Prat, a sud con la provincia di Magallanes, ad est con la provincia di Santa Cruz, in Argentina e ad ovest con l'oceano Pacifico. La capitale provinciale \u00e8 Puerto Natales.\nSuddivisione amministrativa.\nLa provincia \u00e8 costituita da 2 comuni: "}
{"id": "2480293", "revid": "1543377", "url": "https://it.wikipedia.org/wiki?curid=2480293", "title": "Zhang Liangliang", "text": "Palmar\u00e8s.\nIn carriera ha conseguito i seguenti risultati:"}
{"id": "2480294", "revid": "488711", "url": "https://it.wikipedia.org/wiki?curid=2480294", "title": "Andrej Dejev", "text": ""}
{"id": "2480295", "revid": "326822", "url": "https://it.wikipedia.org/wiki?curid=2480295", "title": "Ej\u00e9rcito de Tierra de Espa\u00f1a", "text": ""}
{"id": "2480296", "revid": "984922", "url": "https://it.wikipedia.org/wiki?curid=2480296", "title": "Victor Sint\u00e8s", "text": "Palmar\u00e8s.\nIn carriera ha conseguito i seguenti risultati:"}
{"id": "2480297", "revid": "100057316", "url": "https://it.wikipedia.org/wiki?curid=2480297", "title": "Andrea Aquili", "text": ""}
{"id": "2480298", "revid": "1543377", "url": "https://it.wikipedia.org/wiki?curid=2480298", "title": "Alain Hern\u00e1ndez", "text": "Carriera.\nUtilizzato nel ruolo di portiere, come massimo riconoscimento in carriera vanta la partecipazione, con la Nazionale di calcio a 5 di Cuba, al FIFA Futsal World Championship 1996 in Spagna dove la selezione caraibica, alla prima presenza al mondiale, si \u00e8 fermata al primo turno, nel girone comprendente , e . Quattro anni pi\u00f9 tardi, al termine del terzo incontro della fase a gironi di CONCACAF Futsal Championship 2000 in Costa Rica, Hern\u00e1ndez diserta la squadra, chiedendo asilo politico nel paese centroamericano."}
{"id": "2480300", "revid": "1652635", "url": "https://it.wikipedia.org/wiki?curid=2480300", "title": "Danuta Dmowska", "text": "\u00c8 la moglie di Robert Andrzejuk.\nPalmar\u00e8s.\nIn carriera ha conseguito i seguenti risultati:"}
{"id": "2480301", "revid": "599013", "url": "https://it.wikipedia.org/wiki?curid=2480301", "title": "Maarika V\u00f5su", "text": ""}
{"id": "2480303", "revid": "1305772", "url": "https://it.wikipedia.org/wiki?curid=2480303", "title": "Sherraine Schalm", "text": "Palmar\u00e8s.\nIn carriera ha conseguito i seguenti risultati:"}
{"id": "2480306", "revid": "587852", "url": "https://it.wikipedia.org/wiki?curid=2480306", "title": "Anja M\u00fcller", "text": ""}
{"id": "2480307", "revid": "984922", "url": "https://it.wikipedia.org/wiki?curid=2480307", "title": "Edina Knapek", "text": "Palmar\u00e8s.\nIn carriera ha conseguito i seguenti risultati:"}
{"id": "2480308", "revid": "1776051", "url": "https://it.wikipedia.org/wiki?curid=2480308", "title": "Boris Sanam\u00e9", "text": "Carriera.\nUtilizzato nel ruolo di giocatore di movimento, come massimo riconoscimento in carriera vanta la partecipazione, con la Nazionale di calcio a 5 di Cuba, a ben quattro edizioni del Mondiale: a partire dal 1996 in Spagna, sino al 2008 in Brasile dove la nazionale sudamericana \u00e8 per\u00f2 sempre rimasta fuori al primo turno. Sanam\u00e9 ha anche partecipato inoltre a tre edizioni del CONCACAF Futsal Championship: nel 2000, 2004 e 2008, raggiungendo sempre la finale, dove tuttavia Cuba \u00e8 stata sempre sconfitta. "}
{"id": "2480310", "revid": "123728322", "url": "https://it.wikipedia.org/wiki?curid=2480310", "title": "Attilio Rossi", "text": "Biografia.\nAttilio Rossi, nato nel 1909 ad Albairate e scomparso nel 1994 a Milano, ha attraversato il secolo XX con un'esperienza pittorica che ha spaziato dall'arte astratta all'iperrealismo, fino a collocarsi sulla frontiere della figurazione pi\u00f9 avanzata, tenendo conto delle pi\u00f9 importanti sperimentazioni dell'arte contemporanea. A lui \u00e8 stato dedicato il giardino pubblico fra Via Arena e Via Conca del Naviglio a Milano.\nNell'ultimo periodo del suo lavoro artistico, le sue darsene, le sue nature morte e i suoi autoritratti hanno lasciato spazio al grande ciclo della pittura metafisica. \nLa sua opera pi\u00f9 impegnativa rimane la grande \"Via Crucis Oggi\", costituita da 14 tele che ripercorrono la storia contemporanea con una ricerca formale estremamente audace.\nSue opere si trovano in molti Musei, tra cui il \"Museum of Modern Art of New York\". e in numerose e prestigiose collezioni private.\nIl vivace impegno culturale di Attilio Rossi \u00e8 confermato anche dagli amici che lo frequentarono: Soldati, Reggiani, Licini, Fontana, Bogliardi, Veronesi, Ghiringhelli, Gatto, Sinisgalli, Quasimodo, Giolli, Bardi, Modiano, Carra', Belli e Persico.\nAttilio Rossi ha esposto i propri quadri in numerose esposizioni personali in Italia e all'estero e in numerose grandi esposizioni collettive. Ha anche partecipato alla Biennale di Venezia (1948 e 1962) e alla Quadriennale di Roma. \nIl Comune di Milano gli ha dedicato nel 1975 un'importante mostra a Palazzo Reale. Tra le sue antologiche va ricordata l'ampia rassegna del 1987 alla Civica Galleria d'Arte Moderna di Gallarate. \nNel 1996, due anni dopo la sua scomparsa, la Societ\u00e0 per le Belle Arti ed Esposizione Permanente di Milano gli ha dedicato un'ampia mostra antologica corredata da un importante catalogo curato da Luciano Caramel. \nNel corso della sua attivit\u00e0 artistica Attilio Rossi ha vinto numerosi premi e ha ricevuto nel 1974 dal Comune di Milano la medaglia d'oro per la cultura e l'arte. Nel 2003 il suo nome \u00e8 stato iscritto tra i cittadini illustri nel Famedio di Milano.\nNel campo dell'arte Attilio Rossi ha realizzato libri tra i quali vanno ricordati \"Buenos Aires en tinta china\", 130 disegni con prefazione di Jorge Luis Borges e poemi di Rafael Alberti, e \"Milano in inchiostro di china\", 130 disegni con testo e poesie di Salvatore Quasimodo. Ha anche illustrato numerosi libri.\nAi suoi quadri, ma anche ai suoi acquerelli e ai suoi disegni sono stati dedicati scritti, saggi e articoli da parte di importanti studiosi e critici d'arte come Luciano Caramel, Dino Formaggio, Sebastiano Grasso, Jorge Luis Borges, Franco Russoli (autore di una monografia), Raffaele De Grada, Gian Alberto Dell'Acqua, Dante Isella, Marisa Dalai-Emiliani, Francesco Flora (autore di una monografia), Fernanda Wittgens, Rossana Bossaglia, Leonardo Sinisgalli, Camilla Cederna, Alberico Sala, Raffaele Carrieri. Roberto Tassi, Vittorio Sgarbi, Leonardo Borgese, Eduardo Mallea, Guillermo De Torre, Arturo Serrano Plaja e molti altri.\nAttilio Rossi \u00e8 considerato anche un grande innovatore nel campo dell'arte grafica. Nel 1933, infatti, ha fondato e diretto per due anni la rivista \"Campo Grafico\", rivoluzionaria non solo per la sua originale ed esemplare formula esecutiva, ma perch\u00e9 ha rinnovato completamente la grafica in Italia, aprendola alle influenze del Bauhaus e dell'arte contemporanea (Picasso, Mondrian, Kandinsky e cos\u00ec via). D'altronde i \"Campisti\", collaboratori della rivista, scrissero davvero \"regole nuove\" della grafica italiana, basti pensare anche a \"La Rassegna del Brutto\", rubrica critica della rivista che metteva sotto i riflettori le realizzazioni grafiche criticabili rispetto ai canoni grafici di leggibilit\u00e0 ed innovazione.\nAttilio Rossi ha proseguito questa attivit\u00e0 anche negli anni cinquanta, dirigendo la rivista \"Linea grafica\", curando libri e realizzando manifesti.\nAnche in questo campo ha scritto libri sui manifesti e sugli alfabeti antichi.\nAttilio Rossi \u00e8 stato anche un importante organizzatore culturale, che ha realizzato e curato numerose mostre d'arte di grande rilievo nel \"Palazzo Reale di Milano\" e alla \"Permanente\".\nTra le sue iniziative vi \u00e8 stata quella di riuscire a ottenere nel 1953 da Pablo Picasso il prestito di \"Guernica\" per la grande mostra dedicata allo stesso Picasso a Milano.\nAttilio Rossi \u00e8 stato tra l'altro consigliere di amministrazione dell'Ente Manifestazioni Milanesi, della Triennale e della Permanente.\n&lt;br&gt;Attilio Rossi \u00e8 stato anche presidente del \"Centro di Studi Grafici di Milano\". Sulle origini del 'Centro' Rossi scriveva nella presentazione della monografia di \"Campo Grafico\" (Electa 1983) \"Dalle ceneri mai spente di Campo Grafico nasce il Centro di Studi Grafici di Milano\".\nVa poi ricordato il profondo rapporto che Attilio Rossi ha avuto con la cultura ispanica e latino-americana durante il suo lungo soggiorno in Argentina (1935-1950).\nIn quel paese, Attilio Rossi \u00e8 stato dapprima direttore artistico della Casa Editrice Espasa Calpe argentina, dove tra l'altro ha creato e lanciato la prima collana economica del continente, l'Austral (di cui ha realizzato anche il logo).\nPoi nel 1938 ha fondato insieme a Guillermo De Torre, Francisco Romero e Gonzalo Losada la Casa Editrice Losada, di cui ha realizzato il logo.\nHa illustrato anche numerosi libri, tra i quali \"Platero y yo\" di Juan Ram\u00f2n Jim\u00e9nez, e ha realizzato con Rafael Alberti il libro \"A la pintura\". Alberti gli dedicher\u00e0 una poesia del suo libro Pleamar. Attilio Rossi ha disegnato numerose copertine dei volumi di cui ha curato la pubblicazione.\nNel corso di questo intenso lavoro editoriale, Attilio Rossi stringer\u00e0 rapporti di collaborazione e di amicizia con numerosi intellettuali spagnoli. Tra i suoi amici vi sono Rafael Alberti, Jos\u00e8 Bergamin, Ram\u00f2n G\u00f2mez de la Serna (sette sue lettere a Rossi sono state pubblicate da Sebastiano Grasso sul \"Corriere della Sera\" e su El Pais), Juan Ram\u00f2n Jim\u00e9nez, Amado Alonso, Luis Felipe Jim\u00e9nez de Asua e molti altri.\nDi Rafael Alberti e di Juan Ram\u00f2n Jim\u00e9nez Attilio Rossi dipinge il ritratto.\nAltrettanto solidi sono i suoi rapporti con la cultura sudamericana. Tra i suoi amici vi sono Pablo Neruda, di cui illustra i \"20 poemas de amor\", Jorge Luis Borges, Eduardo Mallea, Ernesto Sabato, Victoria Ocampo, della cui rivista \"Sur\" \u00e8 per diverso tempo critico d'arte. \nIn Messico conosce e diviene amico di Diego Rivera, di Octavio Paz e di Leon Felipe e di altri intellettuali.\nDi Attilio Rossi, oltre ai 10 libri di cui \u00e8 autore e ai numerosi saggi presenti in volumi collettivi, va infine ricordata l'attivit\u00e0 pubblicistica, che ha visto la sua collaborazione su temi artistici e culturali a numerose testate italiane, tra le quali il \"Corriere della Sera\" e \"il Giorno\", ed argentine."}
{"id": "2480311", "revid": "984922", "url": "https://it.wikipedia.org/wiki?curid=2480311", "title": "Adeline Wuill\u00e8me", "text": "Palmar\u00e8s.\nIn carriera ha conseguito i seguenti risultati:"}
{"id": "2480312", "revid": "120954862", "url": "https://it.wikipedia.org/wiki?curid=2480312", "title": "Ilaria Bianco", "text": "Palmar\u00e8s.\nIn carriera ha conseguito i seguenti risultati:"}
{"id": "2480314", "revid": "2166030", "url": "https://it.wikipedia.org/wiki?curid=2480314", "title": "Conferenza di pace di Trebisonda", "text": "La Conferenza di pace di Trebisonda (marzo - aprile 1918) si tenne a Trebisonda fra i rappresentanti dell'Impero ottomano e una delegazione della Repubblica Federale Democratica Transcaucasica (Dieta o Sejm della Transcaucasia). La sessione di apertura della conferenza si tenne il 14 marzo 1918. I partecipanti erano il viceammiraglio Rauf Bey per l'Impero ottomano, Akaki Chkhenkeli e A. Pepinov (come consigliere) per la delegazione del Transcaucaso. L'armistizio di Erzincan firmato da russi e ottomani ad Erzincan il 5 dicembre 1917 aveva concluso il conflitto armato fra Russia ed Impero ottomano, impegnati nelle campagne di Persia e del Caucaso del teatro di guerra del Medio Oriente.\nL'armistizio fu seguito dal trattato di Brest-Litovsk del 3 marzo 1918, firmato dalla RSFS Russa e dagli imperi centrali, trattato attraverso il quale la Russia usciva dalla prima guerra mondiale.\nL'Impero ottomano e la Repubblica Federale Democratica Transcaucasica si ritrovarono a dover negoziare sui nuovi confini, una trattativa complicata dal fatto che gli ottomani consideravano la delegazione transcaucasica come dei rappresentanti dei popoli della regione e non come rappresentanti di uno stato."}
{"id": "2480316", "revid": "648716", "url": "https://it.wikipedia.org/wiki?curid=2480316", "title": "Lee Hye-sun", "text": "Palmar\u00e8s.\nIn carriera ha conseguito i seguenti risultati:"}
{"id": "2480319", "revid": "1776051", "url": "https://it.wikipedia.org/wiki?curid=2480319", "title": "Jos\u00e9 Rodr\u00edguez (giocatore di calcio a 5)", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 di Cuba, al FIFA Futsal World Championship 1996 in Spagna dove la nazionale caraibica, alla prima presenza al mondiale, si \u00e8 fermata al primo turno, nel girone comprendente , e ."}
{"id": "2480321", "revid": "767487", "url": "https://it.wikipedia.org/wiki?curid=2480321", "title": "Caitlin Thompson", "text": ""}
{"id": "2480322", "revid": "1776051", "url": "https://it.wikipedia.org/wiki?curid=2480322", "title": "Aliet Garc\u00eda", "text": "Carriera.\nUtilizzato nel ruolo di giocatore di movimento, come massimo riconoscimento in carriera vanta la partecipazione, con la Nazionale di calcio a 5 di Cuba, al FIFA Futsal World Championship 1996 in Spagna dove la nazionale caraibica, alla prima presenza al mondiale, si \u00e8 fermata al primo turno, nel girone comprendente , e . Quattro anni pi\u00f9 tardi, al termine del primo incontro della fase a gironi di CONCACAF Futsal Championship 2000 in programma in Costa Rica, Garc\u00eda diserta la squadra, chiedendo asilo politico nel paese centroamericano."}
{"id": "2480323", "revid": "109139290", "url": "https://it.wikipedia.org/wiki?curid=2480323", "title": "Adrienn Hormay", "text": "Palmar\u00e8s.\nIn carriera ha conseguito i seguenti risultati:"}
{"id": "2480325", "revid": "767487", "url": "https://it.wikipedia.org/wiki?curid=2480325", "title": "Commissione dell'Unione africana sul diritto internazionale", "text": "La Commissione dell'Unione africana sul diritto internazionale \u00e8 un organo consultivo dell'Unione africana.\nStatuto.\nLo statuto della Commissione \u00e8 stato adottato alla 12\u00aa Sessione ordinaria della Conferenza africana, tenuta ad Addis Abeba (Etiopia) dal 1\u00b0 al 4 febbraio 2009.\nMembri.\nMembri eletti per 3 anni da luglio 2009:\nMembri eletti per 5 anni da luglio 2009:"}
{"id": "2480328", "revid": "984922", "url": "https://it.wikipedia.org/wiki?curid=2480328", "title": "Julia Revesz", "text": ""}
{"id": "2480329", "revid": "984922", "url": "https://it.wikipedia.org/wiki?curid=2480329", "title": "Hajnalka T\u00f3th", "text": "Palmar\u00e8s.\nIn carriera ha conseguito i seguenti risultati:"}
{"id": "2480330", "revid": "116221563", "url": "https://it.wikipedia.org/wiki?curid=2480330", "title": "Andreea Andrei", "text": "Palmar\u00e8s.\nIn carriera ha conseguito i seguenti risultati:"}
{"id": "2480331", "revid": "666668", "url": "https://it.wikipedia.org/wiki?curid=2480331", "title": "Fredy Herrera", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 di Cuba al FIFA Futsal World Championship 1996 in Spagna dove la nazionale caraibica, alla prima presenza al mondiale, si \u00e8 fermata al primo turno, nel girone comprendente , e ."}
{"id": "2480332", "revid": "984922", "url": "https://it.wikipedia.org/wiki?curid=2480332", "title": "Cristina Ghita", "text": "Palmar\u00e8s.\nIn carriera ha conseguito i seguenti risultati:"}
{"id": "2480334", "revid": "984922", "url": "https://it.wikipedia.org/wiki?curid=2480334", "title": "Cristina Stahl", "text": "Biografia.\n\u00c8 figlia della schermitrice Ecaterina Iencic-Stahl.\nPalmar\u00e8s.\nIn carriera ha conseguito i seguenti risultati:"}
{"id": "2480335", "revid": "1543377", "url": "https://it.wikipedia.org/wiki?curid=2480335", "title": "Adalberto Guerra", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 di Cuba al FIFA Futsal World Championship 1996 in Spagna dove la nazionale caraibica, alla prima presenza al mondiale, si \u00e8 fermata al primo turno, nel girone comprendente , e ."}
{"id": "2480336", "revid": "1851848", "url": "https://it.wikipedia.org/wiki?curid=2480336", "title": "Astrid Guyart", "text": "Biografia.\n\u00c8 sorella minore del due volte campione olimpico di fioretto Brice Guyart. Nel giugno 2021 ha fatto coming out come lesbica nel documentario intitolato \"Faut qu\u2019on parle\" diffuso su MyCanal.\nIn carriera \u00e8 stata vincitrice di una medaglia d'argento e di cinque medaglie di bronzo ai campionati mondiali di scherma."}
{"id": "2480337", "revid": "757396", "url": "https://it.wikipedia.org/wiki?curid=2480337", "title": "Viola Reggio Calabria 2002-2003", "text": "Questa voce raccoglie le informazioni riguardanti la Viola Reggio Calabria nelle competizioni ufficiali della stagione 2002-2003.\nStagione.\nLa stagione 2002-2003 della Viola Reggio Calabria \u00e8 la 13\u00aa nel massimo campionato italiano di pallacanestro, la Serie A.\nAll'inizio della nuova stagione la Lega Basket decise di modificare il regolamento riguardo al numero di giocatori extracomunitari consentiti per ogni squadra che cos\u00ec pass\u00f2 a quattro, con anche la reintroduzione della distinzione tra giocatori comunitari ed extracomunitari.\nPiazzamento finale: 9\u00ba posto, eliminata ai quarti di finale dalla Pallacanestro Treviso.\nRoster.\n\"Aggiornato al 21 dicembre 2021.\""}
{"id": "2480338", "revid": "599013", "url": "https://it.wikipedia.org/wiki?curid=2480338", "title": "Alexander Mosquera", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 di Cuba dapprima al CONCACAF Futsal Championship 1996 dove ha conquistato la medaglia d'argento e la qualificazione al mondiale, e successivamente al FIFA Futsal World Championship 1996 in Spagna dove la nazionale caraibica, alla prima presenza al mondiale, si \u00e8 fermata al primo turno, nel girone comprendente , e ."}
{"id": "2480340", "revid": "1226", "url": "https://it.wikipedia.org/wiki?curid=2480340", "title": "Maledetti Marziani", "text": ""}
{"id": "2480341", "revid": "1851848", "url": "https://it.wikipedia.org/wiki?curid=2480341", "title": "Corinne Ma\u00eetrejean", "text": "Ha annunciato il proprio ritiro dall'attivit\u00e0 al termine della stagione 2014.\nPalmar\u00e8s.\nIn carriera ha conseguito i seguenti risultati:"}
{"id": "2480342", "revid": "1305772", "url": "https://it.wikipedia.org/wiki?curid=2480342", "title": "RCDE Stadium", "text": "L'RCDE Stadium gi\u00e0 noto come stadio \"Cornell\u00e0-El Prat\" (in catalano \"Estadi Cornell\u00e0-El Prat\"; in spagnolo \"Estadio Cornell\u00e0-El Prat\") e \"Power8 Stadium\" \u00e8 uno stadio di calcio spagnolo dell'area metropolitana di Barcellona, in Spagna; \u00e8 di propriet\u00e0 del RCD Espanyol, e si trova tra i comuni di Cornell\u00e0 ed El Prat.\nStoria.\nNel 2002 la societ\u00e0 compr\u00f2 i terreni - una porzione di 18,2 ettari - per 360.000 euro e l'1,9% del capitale sociale della societ\u00e0 (150.000 euro). Dopo sei anni di lavori, ed un costo complessivo di 65 milioni di euro, il 5 giugno del 2009 ha avuto luogo il simbolico atto di consegna delle chiavi alla societ\u00e0. La partita inaugurale, disputatasi domenica 2 agosto 2009, vide il successo dei padroni di casa sul Liverpool per 3-0.\nLa UEFA gli ha assegnato quattro stelle, mentre la capacit\u00e0 di 40.000 spettatori potr\u00e0 aumentare in futuro, vista la possibilit\u00e0 di ampliamento delle tribune. Salvo il terreno di gioco, che rester\u00e0 scoperto, tutti i posti a sedere godono di copertura totale.\nUno stadio \"verde\".\nLo stadio \u00e8 uno dei primi in Europa a utilizzare energie rinnovabili. Utilizzando tecnologie all'avanguardia per ridurre i consumi di acqua ed elettricit\u00e0, l'energia solare in eccesso raccolta dai moduli fotovoltaici sar\u00e0 rivenduta attraverso la linea elettrica tradizionale mentre i pannelli solari termici serviranno per il riscaldamento dell'acqua. I guadagni previsti dalla societ\u00e0 sono di circa 600.000 euro all'anno.\nCosti.\nSi stima un costo di costruzione globale di 54,3 milioni di euro, 40 dei quali accollati dall'impresa LAR, che costruir\u00e0 e gestir\u00e0 la zona commerciale nel recinto sportivo. Un'altra parte del costo \u00e8 stata abbattuta attraverso sovvenzioni pubbliche ed accordi commerciali con i vari sponsor.\nI costi nel dettaglio:"}
{"id": "2480344", "revid": "767487", "url": "https://it.wikipedia.org/wiki?curid=2480344", "title": "C\u00e9line Seigneur", "text": ""}
{"id": "2480345", "revid": "767487", "url": "https://it.wikipedia.org/wiki?curid=2480345", "title": "Lamiera forata", "text": "Con lamiera forata si intende una lamiera sulla cui superficie sono presenti una serie di fori disposti regolarmente secondo uno schema ripetitivo (passo pari, a 60\u00b0, a 45\u00b0 e via dicendo).\nSolitamente, per ragioni tecnico/economiche la produzione di questi manufatti avviene mediante tranciatura a freddo. Una serie pi\u00f9 o meno estesa di punzoni viene posizionata sulla mazza battente di una pressa, mentre sulla tavola inferiore viene alloggiata la matrice (fori calibrati dentro cui entrano i punzoni).\nLa lamiera viene fatta passare in mezzo alle due unit\u00e0 e fatta avanzare di un passo stabilito e regolare ad ogni colpo al fine di ottenere la perforazione.\nTendenzialmente i fori pi\u00f9 comuni sono quelli tondi, quadrati, oblunghi ed esagonali, ma sagomando opportunamente il sistema punzone matrice \u00e8 possibile ottenere anche le forme pi\u00f9 disparate.\nCampi di applicazione.\nTale manufatto \u00e8 impiegato in molti contesti manifatturieri. Di seguito si riportano alcuni esempi:"}
{"id": "2480346", "revid": "1776051", "url": "https://it.wikipedia.org/wiki?curid=2480346", "title": "Ernesto D\u00edaz", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 di Cuba, al FIFA Futsal World Championship 1996 in Spagna dove la nazionale caraibica, alla prima presenza al mondiale, si \u00e8 fermata al primo turno, nel girone comprendente , e . Quattro anni pi\u00f9 tardi, al termine della vittoriosa semifinale di CONCACAF Futsal Championship 2000 in Costa Rica, D\u00edaz diserta la squadra, chiedendo asilo politico nel paese centroamericano."}
{"id": "2480347", "revid": "100059320", "url": "https://it.wikipedia.org/wiki?curid=2480347", "title": "Edina Csaba", "text": "Palmar\u00e8s.\nIn carriera ha conseguito i seguenti risultati:"}
{"id": "2480348", "revid": "109143237", "url": "https://it.wikipedia.org/wiki?curid=2480348", "title": "Orsolya Nagy", "text": ""}
{"id": "2480349", "revid": "1149807", "url": "https://it.wikipedia.org/wiki?curid=2480349", "title": "Men Tao", "text": ""}
{"id": "2480350", "revid": "1371684", "url": "https://it.wikipedia.org/wiki?curid=2480350", "title": "Gabriella Sznopek", "text": "Palmar\u00e8s.\nIn carriera ha conseguito i seguenti risultati:"}
{"id": "2480351", "revid": "757396", "url": "https://it.wikipedia.org/wiki?curid=2480351", "title": "Viola Reggio Calabria 2003-2004", "text": "Questa voce raccoglie le informazioni riguardanti la Viola Reggio Calabria nelle competizioni ufficiali della stagione 2003-2004.\nStagione.\nLa stagione 2003-2004 della Viola Reggio Calabria, sponsorizzata Tris, \u00e8 la 14\u00aa nel massimo campionato italiano di pallacanestro, la Serie A.\nPiazzamento finale: 9\u00ba posto.\nRoster.\n\"Aggiornato al 22 dicembre 2021.\""}
{"id": "2480352", "revid": "767487", "url": "https://it.wikipedia.org/wiki?curid=2480352", "title": "Dora Varga", "text": "Sposata il 18 Maggio 2019 con Roberto Parodi , tennista ligure classe 1976"}
{"id": "2480353", "revid": "1543377", "url": "https://it.wikipedia.org/wiki?curid=2480353", "title": "Camilo Kindel\u00e1n", "text": "Carriera.\nUtilizzato nel ruolo di giocatore di movimento, come massimo riconoscimento in carriera vanta la partecipazione, con la Nazionale di calcio a 5 di Cuba al FIFA Futsal World Championship 1996 e al FIFA Futsal World Championship 2000. \u00c8 stato il giocatore pi\u00f9 anziano della manifestazione guatemalteca, scendendo in campo a 40 anni, 6 mesi e 18 giorni."}
{"id": "2480354", "revid": "1776051", "url": "https://it.wikipedia.org/wiki?curid=2480354", "title": "Juan Carlos Portal", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 di Cuba al FIFA Futsal World Championship 1996 in Spagna dove la nazionale caraibica, alla prima presenza al mondiale, si \u00e8 fermata al primo turno, nel girone comprendente , e . Successivamente \u00e8 stato medaglia d'argento ai campionati CONCACAF del 2004 partecipando anche alla successiva spedizione al FIFA Futsal World Championship 2000 in Guatemala dove Cuba \u00e8 uscita al primo turno."}
{"id": "2480355", "revid": "1543377", "url": "https://it.wikipedia.org/wiki?curid=2480355", "title": "Vladimir Perdomo", "text": "Carriera.\nUtilizzato nel ruolo di giocatore di movimento, come massimo riconoscimento in carriera vanta la partecipazione, con la Nazionale di calcio a 5 di Cuba, al FIFA Futsal World Championship 1996 in Spagna dove la nazionale caraibica, alla prima presenza al mondiale, si \u00e8 fermata al primo turno, nel girone comprendente , e ."}
{"id": "2480357", "revid": "1872303", "url": "https://it.wikipedia.org/wiki?curid=2480357", "title": "Commissione militare centrale (Cina)", "text": "Per commissione militare centrale () si intendono due istituzioni omonime e parallele del governo cinese, presenti tanto nel Partito Comunista Cinese quanto, dal 1982, nella Repubblica popolare cinese. La CMC del Partito \u00e8 eletta dal Comitato centrale, la CMC della Repubblica dal Congresso nazionale del popolo. Di fatto la composizione \u00e8 praticamente identica, a partire dal presidente (dal 15 novembre 2012 Xi Jinping).\nStoria.\nLa CMC del partito.\nLa CMC affonda le sue radici nell'ottobre del 1925, quando venne creata per sovrintendere alle forze armate del Partito Comunista Cinese, chiamata allora Commissione militare rivoluzionaria del Comitato centrale. Nel 1935, Mao Tse-tung ne divenne presidente a seguito della Conferenza di Zunyi. Successivamente, presumibilmente dopo la presa del potere nel 1949, assunse il nome di Commissione militare del Comitato centrale, che detiene tuttora. Con Mao le cariche di presidente del partito e presidente della CMC erano praticamente omologhe, come lo fu con il suo successore Hua Guofeng. Dal 1965 circa al 1971, Lin Biao ebbe il comando effettivo della Commissione militare su disposizione di Mao. Allora, la Commissione militare del partito dirigeva l'Esercito popolare di liberazione congiuntamente alla controparte statale, il ministero della difesa nazionale. Nel 1975, comunque, il comando di tutte le forze armate fu concesso costituzionalmente al presidente del Partito.\nNel 1981, con l'esautorazione di Hua a favore di Deng Xiaoping, quest'ultimo assunse semplicemente la carica di presidente della CMC, dalla quale per\u00f2 ebbe un grande potere che gli permise di controllare di fatto tutto il Partito ed il Paese. La creazione della CMC di Stato nel 1982 non scalf\u00ec il potere della CMC del Partito, che rest\u00f2 quella maggiormente influente e determinante nelle politiche militari (e non solo), tanto pi\u00f9 che lo stesso Deng detenne la presidenza di entrambe le commissioni. Dopo i tragici fatti di Tienanmen del 1989, Deng fu costretto a dimettersi a favore di Jiang Zemin.\nDa Jiang, il presidente della CMC \u00e8 anche (\"de facto\", ma non \"de jure\") il Segretario generale del Partito Comunista Cinese ed il presidente della Repubblica. Nel \"passaggio di consegne\" a Hu Jintao, la presidenza della CMC fu quella che Jiang detenne per pi\u00f9 tempo, dimostrando la sua grande influenza su tutti gli affari statali.\nIl 15 novembre 2012 al termine del XVIII congresso del PCC nuovo Presidente della CMC del PCC \u00e8 stato eletto Xi Jinping.\nLa CMC di Stato.\nCon la vittoria comunista nel 1949, venne a crearsi una prima controparte statale della Commissione militare centrale del Partito accostata al Ministero della Difesa, il Consiglio militare rivoluzionario popolare del Governo popolare centrale (\"Zhongyang Zhengfu Geming Junshi Weiyuanhui\"), presieduto da Mao Tse-tung. Nel 1954, con la prima Costituzione, esso divenne il Consiglio di difesa nazionale (\"Guofang Weiyuanhui\"), presieduto dal presidente della Repubblica, che venne abolito nel 1975.\nNel 1982 venne creata la Commissione militare centrale della Repubblica, con gli stessi caratteri e funzioni della CMC del Partito, ma sotto la giurisdizione del Congresso nazionale del popolo e con il nominale controllo dell'Esercito Popolare di Liberazione (alla CMC del Partito restava quello delle organizzazioni del PCC nell'EPL). Da allora per\u00f2 questa Commissione \u00e8 stata strettamente sotto il controllo della CMC del Partito: non solo la carica di presidente dei due organismi \u00e8 sempre stata concentrata nella stessa persona, ma la CMC del Partito \u00e8 solitamente eletta prima della CMC di Stato, il che permette al Comitato centrale di PCC di sceglierne i membri effettivi. La CMC di Stato resta in carica per un periodo pari a quello dell'Assemblea.\nStruttura.\nLa Commissione militare centrale \u00e8, insieme al Comitato centrale del Partito Comunista Cinese ed al Consiglio di Stato, l'istituzione pi\u00f9 importante e potente del Paese. Il fatto che, da Jiang Zemin in poi, il presidente delle due CMC sia solitamente anche il presidente della Repubblica ed il segretario generale del Partito, d\u00e0 a questi un potere praticamente illimitato permettendogli di controllare ogni aspetto della vita statale.\nLe modalit\u00e0 di elezione delle due CMC sono differenti. La CMC del Partito \u00e8 eletta dal Comitato centrale subito dopo il Congresso nazionale e resta in carica per tutta la durata del CC, dipendendo dal Comitato permanente dell'ufficio politico del Partito Comunista Cinese. La CMC di Stato \u00e8 eletta dal Congresso nazionale del popolo nella sua prima sessione e resta in carica per tutto il mandato di quest'ultimo, dipendendo dal Comitato permanente del Congresso. Di fatto, per\u00f2, l'influenza del Partito \u00e8 molto maggiore: infatti solitamente il Congresso del PCC si tiene prima dell'elezione della nuova Assemblea, il che permette al Comitato centrale di scegliere la direzione e la composizione della CMC del Partito, che solitamente sono identiche a quelle della CMC di Stato. La differenza fra le due CMC vi \u00e8 solo nel periodo di intersezione fra il Congresso del Partito e la prima sessione della nuova Assemblea.\nNominalmente, la CMC del Partito si occupa delle organizzazioni comuniste nell'Esercito popolare di liberazione, mentre la CMC di Stato comanda le forze armate ed ha alle sue dirette dipendenze il Dipartimento politico generale, il Dipartimento generale di logistica e il Dipartimento generale degli armamenti; al suo interno, inoltre, \u00e8 suddivisa in ulteriori dipartimenti e uffici con compiti specifici, fra cui il Dipartimento di Stato Maggiore dell'Esercito popolare di liberazione. Solitamente i membri delle CMC sono militari, ad eccezione del presidente e del vicepresidente esecutivo (membri dell'Ufficio politico del Partito Comunista Cinese)."}
{"id": "2480358", "revid": "1784425", "url": "https://it.wikipedia.org/wiki?curid=2480358", "title": "Commissione militare centrale (Corea del Nord)", "text": "La Commissione militare centrale della Corea del Nord \u00e8 un organismo del Partito del Lavoro di Corea che si occupa della gestione delle organizzazioni del Partito e dell'autorit\u00e0 dello stesso sull'Armata Popolare Coreana. Di fatto per\u00f2 \u00e8 surclassata dalla Commissione di Difesa Nazionale.\nNell'ottobre 1997, insieme al Comitato centrale del Partito, la Commissione militare elesse Kim Jong-il a segretario generale del Partito del lavoro."}
{"id": "2480376", "revid": "220835", "url": "https://it.wikipedia.org/wiki?curid=2480376", "title": "Diocesi di Recanati-Loreto", "text": ""}
{"id": "2480380", "revid": "6923", "url": "https://it.wikipedia.org/wiki?curid=2480380", "title": "ALMS", "text": ""}
{"id": "2480381", "revid": "115724284", "url": "https://it.wikipedia.org/wiki?curid=2480381", "title": "Buin (Papua Nuova Guinea)", "text": "Buin \u00e8 una cittadina della Papua Nuova Guinea situata nella parte meridionale dell'isola di Bougainville, immediatamente a nord delle Isole Salomone, costituita in Regione autonoma.\nEssa si trova nella zona precedentemente denominata Provincia Settentrionale delle Isole Salomone, dal 1976 fino al ritorno alla precedente denominazione, dopo un conflitto militare con la Papua Nuova Guinea. Geograficamente, anche se non politicamente, fa parte dell'arcipelago delle isole Salomone, nell'Oceano Pacifico meridionale. La regione settentrionale delle Salomone fu ampiamente trascurata sia dalla Germania che dall'Australia, ma, durante la seconda guerra mondiale, l'attenzione mondiale venne focalizzata sull'isola dalla campagna alleata di Bougainville. In conseguenza la citt\u00e0 di Buin fu insediata pi\u00f9 all'interno rispetto al precedente insediamento sulla costa. Vicino alla citt\u00e0, a nord-est, durante la guerra, i giapponesi costruirono un aeroporto militare, quello di Kahili, che fu oggetto di numerosi attacchi da parte dell'aviazione alleata fino alla sua completa messa fuori uso. Buin, alla fine degli anni sessanta, divenne centro principale dell'amministrazione regionale, con attivit\u00e0 commerciali ed educative. Vi si install\u00f2 allora la grossa societ\u00e0 mineraria australiana Bougainville Copper, divenendo cos\u00ec Buin anche un importante centro finanziario."}
{"id": "2480384", "revid": "309289", "url": "https://it.wikipedia.org/wiki?curid=2480384", "title": "Buzuluk (affluente della Samara)", "text": "Il Buzuluk () \u00e8 un fiume della Russia europea meridionale (oblast' di Orenburg), affluente di sinistra della Samara (bacino idrografico del Volga).\nLa sorgente si trova sulle pendici settentrionali dell'Ob\u0161\u010dij Syrt e scorre attraverso la steppa arata in direzione nord-occidentale, a met\u00e0 corso gira a nord-est e sfocia nella Samara nella parte orientale della citt\u00e0 di Buzuluk."}
{"id": "2480386", "revid": "1649409", "url": "https://it.wikipedia.org/wiki?curid=2480386", "title": "Christian Coalition", "text": "Il Christian Coalition of America, originariamente fondato con il nome di \"Christian Coalition,inc. \" nel 1988, \u00e8 un'organizzazione religiosa che include esponenti del mondo cristiano fondamentalista, neo-evangelicale e carismatico. \nFu fondato nel 1989 da Marion Gordon 'Pat' Robertson.\nL'influenza del Christian Coalition.\nI membri del Christian Coalition sfruttano la loro macchina organizzativa per infiltrarsi nelle cariche pubbliche pi\u00f9 importanti. Ad esempio nel 1992, gli ultra-conservatori riuscirono a conquistare il potere in scuole del Texas, della California e della Florida e a imporre standard di insegnamento dell'Ottocento.\nLa pi\u00f9 vasta denominazione protestante \u00e8 quella dei \"Southern Baptists\" (quindici milioni di fedeli), che venne fondata nel 1845 da schiavisti convinti ed \u00e8 sempre stata la preferita nelle zone del \"Ku Klux Klan\". Nel 1995 i leader della chiesa hanno pubblicamente chiesto scusa ai neri per le persecuzioni di cui furono oggetto da parte di fedeli celebri come George Wallace. \n\"Colorado for Family Values\" divenne famosa nel 1992, quando sponsorizz\u00f2 un referendum per privare gli omosessuali di ogni protezione civile. E sempre in Colorado esercita \"Promise Keepers\", un movimento che esorta alla fedelt\u00e0 matrimoniale. La ricchezza della religione \u00e8 dimostrata anche dalle chiese. Dagli anni ottanta in poi l'America pu\u00f2 vantare l'architettura religiosa pi\u00f9 fiorente del mondo cristiano. La \"Willow Creek Community Church\" (35.200 metri quadrati, capienza 4.500 persone) a South Barrington (alla periferia di Chicago), la cattedrale dello Spirito Santo di Atlanta (in realt\u00e0 un insieme di edifici che coprono un campus di cento acri, compreso un centro commerciale per articoli religiosi), la Crystal Cathedral di Los Angeles (situata nei pressi di Disneyland, commissionata nel 1980 dal telepredicatore Robert Schuller), e poi la Lakewood Church di Houston, in Texas, che ha sede presso il Lakewood Church Central Campus fondata dal reverendo Joel Osteen "}
{"id": "2480388", "revid": "1745361", "url": "https://it.wikipedia.org/wiki?curid=2480388", "title": "Cefeo (figlio di Aleo)", "text": "C\u00e8feo () (o Cef\u00e8o) \u00e8 un personaggio della mitologia greca, re di Tegea ed Argonauta.\nGenealogia.\nFiglio di Aleo e di Neera e fratello di Licurgo, Anfidamante, Auge ed Alcidice.\nFu padre di venti figli e tra cui il maschio Aeropo e le femmine Sterope, Aerope ed Antinoe.\nMitologia.\nFu re di Tegea e partecip\u00f2 al viaggio degli Argonauti insieme a suo fratello Anfidamante.\nFu convinto da Eracle ad intervenire in suo favore nella disputa contro Ippocoonte e nell'impresa la sorte si rivel\u00f2 infausta poich\u00e9 dei suoi figli ne sopravvissero tre secondo Diodoro Siculo mentre secondo Apollodoro nessuno ritorn\u00f2 indietro. \nEracle lo convinse facendo un regalo a sua figlia Sterope.\nLa citt\u00e0 di Cafias dovrebbe portare il suo nome e sembra che sia stato anche il fondatore di Kyrenia."}
{"id": "2480390", "revid": "287204", "url": "https://it.wikipedia.org/wiki?curid=2480390", "title": "F\u00f3rmula Truck", "text": "La F\u00f3rmula Truck era una formula motoristica brasiliana corsa da trattori stradali modificati. La serie \u00e8 stata interrotta nel corso del 2017."}
{"id": "2480391", "revid": "326822", "url": "https://it.wikipedia.org/wiki?curid=2480391", "title": "Flor speciale come te", "text": ""}
{"id": "2480393", "revid": "599013", "url": "https://it.wikipedia.org/wiki?curid=2480393", "title": "Dagmar G\u00f3mez", "text": "Carriera.\nCon la Nazionale di calcio a 5 di Cuba ha preso parte a diverse manifestazioni internazionali: a partire dal CONCACAF Futsal Tournament 1996 dove Cuba ha vinto l'argento, per passare FIFA Futsal World Championship 1996 in Spagna dove la nazionale caraibica, alla prima presenza al mondiale, si \u00e8 fermata al primo turno, nel girone comprendente , e . Nel 2000 conquista di nuovo l'argento continentale, superato dalla Costa Rica, e partecipa al successivo mondiale in Guatemala. Quattro anni pi\u00f9 tardi sar\u00e0 nuovamente vicecampione continentale con Cuba, partecipando a Taiwan al suo secondo campionato del mondo dove i cubani escono al primo turno."}
{"id": "2480401", "revid": "2130303", "url": "https://it.wikipedia.org/wiki?curid=2480401", "title": "Chiesa di Santa Maria Assunta (Giubiasco)", "text": "La chiesa di Santa Maria Assunta \u00e8 il principale luogo di culto cattolico di Giubiasco, sede dell'omonima parrocchia, e quartiere della Citt\u00e0 di Bellinzona.\nStoria.\nLa chiesa di Santa Maria Assunta del quartiere bellinzonese di Giubiasco \u00e8 stata costruita nel XII secolo, probabilmente in luogo di una chiesa pi\u00f9 antica, chiamata Santa Maria di \"Plumasca\" o \"Primasca\", ricordata in un atto di donazione all'abbazia pavese di San Pietro in Ciel d'Oro del 929. L'edificio \u00e8 stato ampliato nel XV secolo ed in seguito restaurato ed ampliato in stile barocco nel XVII secolo.\nNel corso del XX secolo, la chiesa \u00e8 stata pi\u00f9 volte restaurata, nel 1931 (all'interno), tra il 1938 e il 1943 (all'esterno) e nuovamente all'interno nel 1997. Durante questo restauro, sono state recuperate le antiche cromie originarie delle pareti.\nDescrizione.\nEsterno.\nLa facciata della chiesa parrocchiale di Santa Maria Assunta \u00e8 molto semplice. a capanna, con tetto sporgente sul davanti sorretto da travi lignee, nella parte inferiore ospita il portale, con porta in legno intagliato del 1777, sormontato da una tettoia. Alla sinistra del portale vi \u00e8 un grande affresco, alquanto deteriorato, dipinto dal barbenghese Attilio Balmelli e raffigurante \"San Cristoforo\", dipinto nel 1943. Al centro della facciata, vi \u00e8 una finestra a lunetta che d\u00e0 luce all'interno.\nAlla sinistra della chiesa si eleva la torre campanaria romanico, in pietra. A pianta quadrata presenta, su ciascuno dei quattro lati, una bifora che d\u00e0 luce alla cella campanaria, entro la quale sono custodite le campane. Sul lato anteriore, al disotto della finestra, vi \u00e8 il quadrante dell'orologio.\nInterno.\nL'interno della chiesa, in stile barocco, \u00e8 a navata unica con abside a pianta quadrata. La navata \u00e8 coperta da volta a botte lunettata decorata con affreschi tardo-secenteschi raffiguranti l'\"Adorazione dell'eucaristia\", la \"Vittoria della Santa Croce\" e la \"Sconfitta del peccato\". Le pareti, invece, sono decorate con affreschi frammentari del XV e del XVI secolo, tra cui un'\"Ultima cena\" attribuita al luganese Lombardus. A met\u00e0 dalle navata vi \u00e8 il pulpito ligneo del XVII secolo.\nA ridosso della parete fondale della navata, di fianco all'arco, vi sono i due altari laterali in stucco, del XVIII secolo, con le statue della \"Madonna col Bambino\" (a sinistra) e \"San Giuseppe col Bambino\" (a destra).\nL'abside, coperta con volta riccamente decorata con sculture in stucco, \u00e8 delimitata da una balaustra marmorea. Appoggiato alla parete di fondo vi \u00e8 l'altare maggiore, anch'esso in marmo, opera del viggiutese Giuseppe Giudici che lo realizz\u00f2 nel 1793. Sopra la mensa, vi sono il tabernacolo e l'ancona, ospitante il dipinto \"Assunzione della Vergine\", attribuito a Giovanni Stefano Danedi. Le pareti dell'abside sono decorate anch'esse, come quelle della navata, da affreschi del XV e XVI secolo.\nOrgano a canne.\nSulla cantoria in controfacciata, si trova l'organo a canne Mascioni \"opus 1182\", costruito nel 2008 in sostituzione di uno strumento precedente.\nQuest'ultimo era l'organo a canne Mascioni \"opus 636\" ed era stato costruito nel 1948; l'organo venne in seguito inaugurato il 17 ottobre dello stesso anno con un concerto del maestro Luigi Picchi. L'organo era a trasmissione elettro-pneumatica, con 960 canne per un totale di 14 registri distribuiti su due tastiere, di 58 note ciascuna, e pedaliera, di 30 note. I due corpi fonici erano situati ai lati della cantoria, con la consolle al centro.\nNel 2004, \u00e8 stato smontato lo strumento del 1948 e, nel 2006, \u00e8 iniziata la costruzione di quello attuale, terminata nel 2008. L'organo nuovo, anch'esso della ditta Mascioni, \u00e8 stato inaugurato l'11 maggio 2009 con un concerto del maestro Diego Fasolis. Lo strumento, a trasmissione mista, meccanica per i manuali e il pedale, elettrica per i registri, ha due tastiere di 58 note ciascuna ed una pedaliera di 30."}
{"id": "2480402", "revid": "1745361", "url": "https://it.wikipedia.org/wiki?curid=2480402", "title": "Cefeo (figlio di Belo)", "text": "Nella mitologia greca, C\u00e8feo (o \"Cef\u00e8o\") era il nome di uno dei figli di Belo e di Anchinoe. \u00c8 raffigurato nel mito soprattutto come re d'Etiopia, marito di Cassiopea e padre di Andromeda, sposa di Perseo. Visto il numero di generazioni che intercorrono tra il padre Belo e il genero Perseo, \u00e8 tuttavia possibile che si tratti di due individui diversi. \nIl mito.\nFratello di Egitto, D\u00e0nao e di Fineo, fu re dell'Etiopia, che nella mitologia greca comprendeva i territori dalla Palestina al Mar Rosso. \nSpos\u00f2 Cassiopea e con lei gener\u00f2 Andromeda.\nNella mitologia greca viene citato perlopi\u00f9 in quanto padre di Andromeda; mor\u00ec senza eredi maschi e il suo regno and\u00f2 al nipote Perse figlio di Perseo e Andromeda.\nDa Cefeo prende nome l'omonima costellazione (Cepheus); la costellazione \u00e8 situata tra Cassiopea (la moglie) e Andromeda (la figlia); sulla superficie della Luna \u00e8 stato inoltre battezzato il cratere Cefeo.\nSecondo altri non era re dell'Etiopia ma di Babilonia o dell'odierna Giaffa."}
{"id": "2480404", "revid": "585241", "url": "https://it.wikipedia.org/wiki?curid=2480404", "title": "Blue Dog Coalition", "text": "Blue Dog Coalition (Coalizione del Cane Blu) \u00e8 un gruppo formato di 27 membri della Camera dei Rappresentanti degli Stati Uniti del Partito Democratico, fondato nel 1995.\nStoria.\nLa Blue Dog Coalition \u00e8 una discendente della ormai defunta \"Southern Democratic\", operante negli anni ottanta. La Blue Dog Coalition deriva da Yellow Dog Democrat, ed \u00e8 stata formata nel 1994 durante il 104\u00ba Congresso.\nNel 2007, 15 membri della Blue Dog Coalition hanno contribuito al \"Democratic Congressional Campaign Committee\".\nIdeologie.\nLa Blu Dog Coalition sviluppa idee a met\u00e0 tra il liberalismo sociale e le posizioni conservatrici, ossia oscilla tra posizioni di centro-sinistra e centro-destra a seconda dei temi in questione.\nMembri.\nDi seguito \u00e8 riportata la lista completa dei membri della Blue Dog Coalition."}
{"id": "2480405", "revid": "287204", "url": "https://it.wikipedia.org/wiki?curid=2480405", "title": "Kbal Spean", "text": "Kbal Spean, in lingua khmer:\u1780\u17d2\u1794\u17b6\u179b\u179f\u17d2\u1796\u17b6\u1793 (\"testa di ponte\"), trascritto anche Khbal Spean, \u00e8 un sito dell'era Angkoriana, alle pendici sudoccidentali delle colline di Kulen, in Cambogia, 30\u00a0km a nord-nord-est dal gruppo principale dei monumenti di Angkor. Il suo nome deriva da un blocco di arenaria nel quale lo \"Stung\" (fiume) Kbal Spean ha scavato un ponte naturale nella sua discesa dalla \"Phnom\" (collina) Kbal Spean, che lo porta a congiungersi con lo Stung Siem Reap.\nLungo il corso del fiume sono state scavate una serie di sculture, lungo una sezione del torrente lunga circa 150\u00a0metri, tra le quali abbondano i lingam, simboli del dio Shiva, in forma di protuberanze viepi\u00f9 abbozzate, affiancati in gruppi ordinati sul letto del fiume. Questo ha dato origine al suo nome sanscrito di \"Sahasralinga\" (Fiume dei Mille Linga). L'intento sacro all'origine delle sculture \u00e8 la fertilizzazione delle risaie attraverso l'acqua del fiume, utilizzata nella loro irrigazione.\nAbbondano inoltre raffigurazioni di \"yoni\", perlopi\u00f9 in forma stilizzata di una \"piscina\" quadrata che contiene dei lingas (spesso nella configurazione detta quinconce) con uno sbocco, e di animali sacri e dei della tradizione induista. Tra di essi vi sono alcuni Vishnu appoggiati su un fianco, nel lungo sonno che precede e origina la creazione del mondo, Brahm\u0101 dalle quattro facce appoggiato su un loto, Shiva e la sua consorte Uma che cavalcano il toro Nandin.\nStoria.\nGrazie allo stile utilizzato, e soprattutto all'abbondanza di iscrizioni, \u00e8 possibile datare la maggioranza delle sculture e raffigurazioni presenti a Kbal Spean tra il XI e il XIII secolo. La maggioranza delle iscrizioni fa riferimento al regno di Udayadityavarman II, ma ce n'\u00e8 almeno una che si riferisce a un ministro del suo predecessore Suryavarman I. Furono scoperte solo nel 1968 da Jean Boulbet e la frequentazione della zona fu successivamente impedita fino alla fine degli anni Novanta dalla presenza di mine."}
{"id": "2480406", "revid": "1711941", "url": "https://it.wikipedia.org/wiki?curid=2480406", "title": "Lahoucine Ibourka", "text": "Biografia.\nProveniente da un villaggio del Souss chiamato Ait Brahim Ouyousef, da una famiglia di modeste condizioni.\n per aver interpretato il personaggio di \"Da Hmad\", il capo dei 44 ladroni, nel film del 1990 \"Boutfonaste e i 40 ladroni\" e per aver interpretato anche nel film Moker nel 1994.\nOgni anno viene celebrato dall'Associazione Affouss Ghofos nel suo villaggio Ait Brahim Ouyousef; gli Ait Brahim Ouyyousef sono un gruppo etnico berbero del Souss e nella loro propria lingua vuol dire i discendenti di Brahim figlio di Youssef ."}
{"id": "2480410", "revid": "125795419", "url": "https://it.wikipedia.org/wiki?curid=2480410", "title": "Palazzo Balbi (Campomorone)", "text": "Il palazzo Balbi o palazzo Balbi Delle Piane \u00e8 un edificio pubblico situato in via Antonio Gavino nel centro urbano di Campomorone, nella citt\u00e0 metropolitana di Genova. Il palazzo \u00e8 sede del municipio e di due musei comunali: il museo civico di paleontologia e mineralogia e il museo delle marionette.\nStoria e descrizione.\nLa costruzione di palazzo Balbi \u00e8 risalente tra il 1590 e il 1595 ad opera del marchese Costantino Pinelli. Nel territorio di Campomorone erano gi\u00e0 presenti alcune ville dei pi\u00f9 accreditati nobili genovesi, che qui crearono dei veri e propri traffici commerciali grazie a investimenti specie nell'entroterra.\nL'edificio, a pianta irregolare e ampliato nel XVII secolo per volere di Francesco Maria Balbi, presenta al piano terreno ambienti a volta mentre un ampio scalone permette di raggiungere il piano nobile dello stabile.\nNel XVII secolo divenne propriet\u00e0 del marchese Giacomo Antonio Balbi che nel 1777 fece costruire un altro edificio, chiamato localmente \"Cabanun\", dove nel piano inferiore accoglieva fontane e piccole grotte.\nNel palazzo soggiorn\u00f2 il pontefice Pio VII nel 1815 dove dalla finestra pi\u00f9 elevata impart\u00ec la benedizione alla popolazione; l'evento \u00e8 testimoniato in una lapide murata all'ingresso posta nel 1923. Ceduta dal Balbi fu acquistata dalla famiglia Spinola e in seguito dal nativo nobile Luigi delle Piane ed in seguito, nel 1942, lo stabile fu convertito in casa di soggiorno per anziani.\nDal 1861, dopo l'acquisto da parte del Comune di Campomorone, \u00e8 diventato sede del municipio cittadino. Prima di quella data la sede del palazzo comunale si trovava a Larvego. Poco distante da esso, in localit\u00e0 Paxu, una sorta di tribunale celebrava i processi civili e penali."}
{"id": "2480411", "revid": "1745361", "url": "https://it.wikipedia.org/wiki?curid=2480411", "title": "Cefeo (figlio di Licurgo)", "text": "Nella mitologia greca, C\u00e8feo (o \"Cef\u00e8o\") era il nome di uno dei figli di Licurgo, re di Arcadia.\nIl mito.\nFratello di Anceo il piccolo, ebbe occasione di cimentarsi insieme al parente durante la caccia al cinghiale di Calidone, e durante la caccia Anceo trov\u00f2 la morte. Non va confuso con un altro Cefeo, suo zio, che fu invece argonauta."}
{"id": "2480413", "revid": "339392", "url": "https://it.wikipedia.org/wiki?curid=2480413", "title": "Museo archeologico nazionale di Ortonovo", "text": ""}
{"id": "2480415", "revid": "583334", "url": "https://it.wikipedia.org/wiki?curid=2480415", "title": "Manuela (telenovela)", "text": "Manuela \u00e8 stata una telenovela italo-argentina, andata in onda per la prima volta tra il 1991 ed il 1992 su Rete 4 in prima serata con protagonista Grecia Colmenares (alle prese con un doppio ruolo), affiancata da Jorge Mart\u00ednez.\nDescrizione.\nCo-prodotta nel 1991 dalla Crustel S.A. e da Reteitalia, nel formato originario la telenovela \u00e8 composta da 228 puntate. Gli attori protagonisti sono Grecia Colmenares e Jorge Mart\u00ednez.\nIn Argentina, il Paese con produzione maggioritaria, il serial venne trasmesso in prima visione da Canal 13 nel day-time dal luned\u00ec al venerd\u00ec alle 15.00. In Italia invece la prima puntata and\u00f2 in onda in prima serata su Rete 4 dal 29 aprile 1991 alle 21.30, fino al 6 dicembre 1992 in un formato ridotto di 193 puntate.\n\"Manuela\", vagamente ispirata ai romanzi \"L'intrusa\" di Carolina Nabuco e \"Rebecca, la prima moglie\" di Daphne du Maurier, \u00e8 stata una delle prime telenovelas sudamericane ad essere state trasmesse anche in Russia, dopo il crollo dell'Unione Sovietica, con grande successo tanto che la Colmenares divenne molto popolare in quella nazione. L'attrice venezuelana am\u00f2 molto questa telenovela, in quanto le diede per la prima volta la possibilit\u00e0 di interpretare anche un ruolo da antagonista.\nIn seguito, la telenovela \u00e8 stata replicata sia da alcune emittenti televisive locali e poi da Lady Channel, il canale della piattaforma Sky Italia dedicato alle telenovelas, nel 2008. Nel 2012 \u00e8 stata ritrasmessa da Vero Capri. \nLe musiche originali del serial sono di Angel Mahler; quelle italiane di Stelvio Cipriani: la sigla italiana e quella originale sono entrambe cantate da Pablo Olvidas il quale non faceva altro che \nreinterpretare con delle lievi modifiche alle parole, una cover del celebre brano \"Manuela\", lanciato da Julio Iglesias.\n\"Manuela\" ha vinto il Telegatto nella categoria \"Miglior telenovela\" nel 1992.\nIn seguito all'ottimo riscontro di pubblico ottenuto, Fininvest e Crustel co-produrranno l'anno seguente un'altra telenovela, \"Micaela\", che per\u00f2 non riusc\u00ec ad ottenere lo stesso successo.\nTrama.\nConclusi gli studi in un prestigioso college di Los Angeles, Isabel Guerrero, un'affascinante e ricca ragazza argentina, torna a Buenos Aires dalla madre, Madame Guerrero, anziana e malata. La donna ha avuto in realt\u00e0 un malore in seguito a una discussione con la governante di casa, Miranda. Quest'ultima, infatti, pretende che la signora riveli a Isabel le sue vere origini: la ragazza \u00e8 in realt\u00e0 la figlia di Miranda, emigrata molti anni prima dalla Sicilia in Argentina, dopo essere stata cacciata dalla famiglia e abbandonata dal padre della sua creatura, proprio a causa della sua gravidanza. Dopo mesi di stenti, una sera, vagando senza meta per Buenos Aires \nsotto un violento acquazzone, la giovane migrante giunge casualmente a villa Guerrero. Stanca e sfinita, sdraiatasi sulla soglia del portone d'ingresso della villa per riposarsi, viene dunque accolta da Madame la quale, sposata ma senza figli, si offre di adottare la bambina facendola passare per sua figlia naturale. Miranda, pur di offrire alla bambina un futuro migliore e una posizione sociale ed economica agiata, accett\u00f2, a patto di poter stare sempre vicino a Isabel, di fare la governante a casa Guerrero e di poterle rivelare la verit\u00e0 al compimento dei suoi studi. Miranda pretende ora che M.me Guerrero rispetti il patto, ma la nobildonna vorrebbe tacere poich\u00e9 teme di perdere l'affetto di Isabel. Nel frattempo quest'ultima, in aereo, conosce casualmente il facoltoso uomo d'affari Francesco Salinas il quale, colpito dalla bellezza della giovane, inizia a farle una corte serrata ma Isabel, preoccupata per sua madre, scoraggia ogni suo tentativo. Giunta a casa, Isabel riabbraccia M.me Guerrero, che infine cede alle pressioni di Miranda: le due donne rivelano alla ragazza la verit\u00e0 sulle sue origini. Isabel rimane profondamente sconvolta e fugge da casa per restare sola e riflettere su quanto ha scoperto. \nFrattanto, il vero padre di Isabel, Corrado Verezza, si \u00e8 trasferito molti anni prima dalla Sicilia in Argentina per scappare dai fratelli di Miranda che lo volevano uccidere. Ora, l'uomo \u00e8 un fiorente allevatore di cavalli ed \u00e8 sposato con Marcella, da cui ha avuto un'unica figlia: Manuela. \nQuando Isabel rientra a casa, Miranda tenta di avvicinarla, ma viene rifiutata con disprezzo e rinnegata: Isabel annuncia infatti che per il mondo intero continuer\u00e0 ad essere una Guerrero e Miranda una semplice governante. Nonostante le apparenze Isabel non riesce a convivere in cuor suo con la verit\u00e0, sentendosi tradita dalle due donne che l'hanno cresciuta, e umiliata dal fatto di essere la figlia di una povera migrante; in breve tempo la ragazza si riempie di odio e rancore. Durante una discussione con Madame Guerrero, Isabel la accusa di averla usata per soddisfare il suo capriccio di maternit\u00e0 e dichiara di odiarla. Per il dolore, l'anziana donna si aggrava e viene ricoverata in ospedale. Durante il ricovero di M.me, Isabel scopre che la fortuna dei Guerrero \u00e8 in rovina, al punto tale da non poter saldare il conto della clinica presso cui la madre adottiva \u00e8 ricoverata. Francesco Salinas, che non \u00e8 riuscito a dimenticare Isabel e intende conquistarla, cerca di starle vicino e, nonostante i continui rifiuti della ragazza, paga il conto della clinica. Per questa ragione Francesco si scontra con Emilio Acosta, da tempo innamorato di Isabel, ma attira anche l'attenzione di Miranda che, senza alcuno scrupolo, vede in lui la soluzione ai problemi economici della figlia. Dopo alcuni giorni di ricovero, M.me Guerrero muore. In punto di morte la donna supplica Miranda di proteggere Isabel e di starle sempre accanto e le chiede inoltre di distruggere il vero certificato di nascita della figlia, affinch\u00e9 questo non cada nelle mani dell'avvocato Pintos. Quest'ultimo, amministratore e avvocato dei Guerrero, conosce infatti la vera identit\u00e0 di Isabel e, dopo essere stato la causa principale della rovina della famiglia, ricatta lei e Miranda per continuare ad avere denaro per i suoi affari criminali. \nIntanto Corrado, il padre naturale di Isabel, accoglie in casa Rudy e Mari\u00e0na, figli di suo fratello, rimasti improvvisamente orfani: l'uomo infatti si sente in debito con il fratello che lo aveva aiutato a scappare dalla Sicilia, cos\u00ec racconta la sua storia a Marcella e le confessa di avere un figlio che non ha mai conosciuto. \nOltre ad affrontare il lutto, Isabel si trova ormai in bancarotta senza sapere come gestire la situazione. Nel frattempo Francesco Salinas continua a corteggiarla e le chiede di sposarlo. La ragazza, spinta dalle pressioni di Miranda e dal terrore di perdere la sua vita agiata, accetta, pur non essendo innamorata di lui. Durante il periodo di fidanzamento, Isabel incontra casualmente suo padre a un circolo ippico: i due ignorano il loro legame ma provano un'immediata simpatia reciproca, al punto che Isabel invita Corrado al matrimonio che si terr\u00e0 di l\u00ec a pochi giorni. L'uomo accetta, ma non potr\u00e0 presenziare alla cerimonia dovendo correre a casa per un improvviso malessere della figlia Manuela. Mentre la figlia \u00e8 in luna di miele, Miranda che intende vivere accanto a lei continuando a guidarla, prende posto in casa Salinas come nuova governante e, dopo l'ennesimo ricatto dell'avvocato Pintos, promette a quest'ultimo di inserirlo negli affari di Francesco. \nPassano dieci anni. Manuela \u00e8 cresciuta: somiglia come una goccia d'acqua a Isabel, ma \u00e8 di indole buona e semplice e ha un carattere dolce e spensierato. La ragazza ha da tempo una vaga simpatia per suo cugino Rudy il quale invece \u00e8 realmente innamorato di lei e, conclusi gli studi, vorrebbe sposarla, ma Corrado non \u00e8 d'accordo. Per una casualit\u00e0 l'uomo ricorda improvvisamente di aver conosciuto, anni addietro, a Buenos Aires una ragazza identica a Manuela e, sospettando che si tratti della figlia che non ha mai conosciuto, si mette sulle sue tracce. \nNel frattempo Isabel scopre di essere sterile e, addolorata, non sa come rivelarlo a Francesco, che da tempo desidera molto dei figli per proseguire il nome e il patrimonio dei Salinas. Miranda intima alla figlia di non rivelare la propria sterilit\u00e0 al marito dicendole che, una volta scoperta la verit\u00e0, verrebbe abbandonata e ripudiata. La donna architetta dunque un piano: far credere a Francesco di essere sterile. In un primo momento Isabel, stanca di menzogne, si rifiuta, ma cede ancora una volta all'ascendente che nonostante tutto la madre ha su di lei e si convince della validit\u00e0 del piano, nonostante i sensi di colpa verso il marito. Con l'aiuto dell'avvocato Pintos, Miranda ricatta cos\u00ec il medico di Francesco e lo costringe a rilasciare delle analisi false che ne confermino la sterilit\u00e0. Pi\u00f9 volte Isabel vorrebbe rivelargli la verit\u00e0, ma viene puntualmente convinta da Miranda a tacere, nonostante il suo matrimonio stia comunque andando in crisi. Inoltre, Isabel scopre di essere affetta da una malattia dermatologica degenerativa che a poco a poco deturpa il suo bellissimo corpo e ci\u00f2 la rende ancor pi\u00f9 rancorosa e isterica. Presentatosi a casa Salinas, Corrado si trova faccia a faccia con Miranda e fugato ogni dubbio, vuole conoscere sua figlia; quando per\u00f2 si trova di fronte a lei non ha il coraggio di dirle nulla anche per la ferma opposizione di Miranda. Tornato a casa, l'uomo vorrebbe rivelare a Manuela l'esistenza di Isabel, ma non fa in tempo, poich\u00e9 viene colto da un infarto e muore.\nPer riprendersi dalla morte del padre, Manuela raggiunge suo cugino Rudy a Roma; a bordo dell'aereo incontra Francesco, anche lui diretto nella capitale italiana per affari. Tra i due \u00e8 amore a prima vista: Manuela \u00e8 affascinata dal carisma e dalle attenzioni di Francesco mentre quest'ultimo \u00e8 rapito dalla ragazza, identica a sua moglie, ma dal carattere dolce e amabile. Giunti a Roma, i due trascorrono del tempo insieme e finiscono per intrecciare una relazione. Francesco per\u00f2 non rivela a Manuela di essere sposato.\nNel frattempo, Isabel all'insaputa di tutti, ad eccezione di Miranda, si sottopone a delle visite in Spagna ove da Roma sopraggiunge Emilio, che scoperta la verit\u00e0 sulla salute della sua amata, si offre in aiuto e riinizia cos\u00ec un corteggiamento serrato. Durante questo breve soggiorno, i due finiscono per avere una relazione ed Emilio cerca di dissuadere Isabel dal rimanere con Francesco per un matrimonio infelice. Se in un primo momento la donna sembra assecondarlo poi palesa apertamente la sua volont\u00e0 di non rinunciare alla sua condizione sociale, sicch\u00e9 Emilio, rifiutato e ferito nell'orgoglio, le dice che il suo matrimonio \u00e8 ormai una farsa e la mette cos\u00ec al corrente della tresca di Francesco. Sentendosi umiliata, Isabel si precipita a Roma e, giunta nella camera d'albergo del marito, assiste all'arrivo di Manuela. C'\u00e8 un aspro scontro tra le due in cui Isabel apprende che Francesco non aveva mai rivelato alla ragazza di essere sposato, e una volta averla cacciata bruscamente dalla suite, non pu\u00f2 che rimanere turbata per la somiglianza tra lei e la sua giovane rivale. \nQuando Francesco rientra, Isabel per\u00f2 lo accoglie come se niente fosse, al fine di tenerlo con se e lontano dalla sua amante. Con lo scopo di rientrare al pi\u00f9 presto in Argentina, approfitta di un malore improvviso, cos\u00ec da affrettare il viaggio e sottoporsi alle cure per la sua malattia di cui ormai anche Francesco \u00e8 al corrente. L'uomo messo di fronte alla gravit\u00e0 sullo stato di salute della moglie, lascia Roma e consegna ad Emilio una lettera da far recapitare a Manuela, che il ragazzo per\u00f2, pur di assecondare Isabel, finir\u00e0 invece per stracciare. \nAnche Manuela, disperata per l'inganno di Francesco, ha un malore durante una visita in un convento e scopre cos\u00ec di essere incinta. Sconvolta per quanto ha appreso e sicura di avere un figlio che non avr\u00e0 mai un padre, vaga disperata per Roma finch\u00e9 ha un incidente in motorino; ricoverata in ospedale, scopre di aver perduto il bambino. \nTornati in Argentina, Isabel e Francesco decidono di dare una seconda possibilit\u00e0 al loro matrimonio e partono per una gita sul fiume come seconda luna di miele, soprattutto dopo alcune cure alle quali Isabel si \u00e8 sottoposta. Durante il viaggio, per\u00f2, la loro imbarcazione ha un guasto e viene travolta da un battello. Francesco viene salvato mentre Isabel cade in acqua e se ne perde ogni traccia. Pochi giorni dopo, i coniugi Manolo e Juanita ritrovano Isabel lungo la riva del fiume, in fin di vita e con il viso orribilmente sfigurato dalle eliche della barca. I due approfittano del suo stato di incoscienza per derubarla dei gioielli che indossa, ma nel contenderseli finiscono per litigare violentemente. Durante la colluttazione, Manolo uccide Juanita e il cadavere della donna cade nel fiume con la collana e la fede di Isabel ancora addosso. Ritrovato pochi giorni dopo, il cadavere, ormai irriconoscibile, viene identificato con quello di Isabel, che viene dichiarata morta ufficialmente.\nSepolta quella che si crede essere Isabel, Francesco decide di rintracciare Manuela per chiederle di sposarlo. La ragazza nel frattempo ha deciso di accettare la proposta di matrimonio di Rudy, ma il giorno della cerimonia, Francesco irrompe in chiesa e dichiara a Manuela il suo amore. Rudy tenta di cacciare Francesco e tra i due scoppia una rissa, fermata dalla stessa Manuela. La ragazza, che non ha mai dimenticato Francesco, decide di seguirlo e di diventare sua moglie; i due si sposano lungo il tragitto verso villa Salinas. Per Manuela per\u00f2 l'ingresso in casa e nella vita di Francesco risulta tutt'altro che facile: inizialmente tutti credono di trovarsi di fronte al fantasma di Isabel e la stessa Manuela \u00e8 sconvolta nello scoprire di essere fisicamente identica alla defunta prima moglie di suo marito. Nei giorni successivi la ragazza si sente messa continuamente a confronto con Isabel dai parenti e dagli amici di Francesco, ma grazie alla sua bont\u00e0 e alla sua dolcezza finisce per conquistare tutti. L'unica a detestarla \u00e8 invece Miranda che vede in lei un'usurpatrice indegna e che, proprio da una conversazione con Manuela, capisce di trovarsi di fronte alla sorellastra di sua figlia. \nIsabel, che nel frattempo si \u00e8 ristabilita grazie alle cure di Zaira, una vecchia guaritrice, \u00e8 disperata a causa del suo volto deturpato. Appresa dai giornali la notizia della sua morte, la donna \u00e8 impaziente di tornare a casa e riprendere la sua vita. Tornata nottetempo a villa Salinas, Isabel si palesa solo a Miranda, che inizialmente stenta a riconoscerla. Per Isabel \u00e8 un ulteriore duro colpo apprendere che Manuela occupa il suo posto accanto a Francesco. Quando scopre che la ragazza \u00e8 la sua sorellastra finisce per odiarla ancor pi\u00f9 ferocemente: ai suoi occhi Manuela ha infatti tutto ci\u00f2 che lei non ha mai avuto (un padre) e che non ha pi\u00f9 (l'amore di suo marito e la bellezza). Isabel decide quindi di restare nascosta e, con la complicit\u00e0 di Miranda, di vendicarsi di Manuela. Le due tentano di portare la donna alla pazzia con telefonate minacciose a nome Isabel Salinas, rumori strani, ombre e oggetti scomparsi. In breve Manuela viene creduta pazza e ossessionata da Isabel. Quando quest'ultima la avvelena con una forte dose di tranquillanti, Francesco crede che Manuela abbia tentato il suicidio e decide di ricoverarla in una clinica psichiatrica. Manuela riesce per\u00f2 a scappare prima dell'arrivo degli infermieri e si nasconde in un convento di suore. Dopo giorni di ricerche Francesco riesce a rintracciare Manuela, ma lei non intende tornare finch\u00e9 il ricordo di Isabel permeer\u00e0 villa Salinas e finch\u00e9 tutti continueranno a confrontarla con lei. Pur di riaverla con s\u00e9, Francesco accetta le condizioni di Manuela (eliminare ogni traccia di Isabel dalla casa e licenziare Miranda). I due si ricongiungono e decidono di tornare in Italia per un viaggio. \nIntanto Isabel riesce a far recapitare a Francesco un testamento da lei sottoscritto a favore di Miranda, con lo scopo di avere una grossa somma di denaro per sottoporsi cos\u00ec all'operazione al viso; pur destando alcuni sospetti per via della veridicit\u00e0 del documento e la richiesta di molto denaro contante da parte di Miranda, il piano va in porto e Isabel si sottopone a un delicato intervento di plastica facciale, ricoverandosi sotto il falso nome di Anais. L'operazione, a causa della malattia degenerativa di cui Isabel gi\u00e0 soffriva, non riesce a pieno. Senza pi\u00f9 alcuna speranza di tornare a essere quella di un tempo, Isabel perde completamente la ragione e, non avendo pi\u00f9 nulla da perdere, scappa dalla clinica prima che qualcun altro possa vedere l'esito dell'intervento e si nasconde in una casa disabitata. Decisa comunque ad annientare Manuela e a vendicarsi di Francesco, Isabel avvicina una pregiudicata uxoricida conosciuta in clinica a cui chiede di perpetrare la vendetta al suo posto presentandosi a Miranda ed Emilio come Isabel. La donna, aiutata da una voce simile a quella di Isabel, non trova difficolt\u00e0 a convincere i due. Con un pretesto riesce a farsi ospitare a villa Salinas come scrittrice amica di Emilio che cerca ispirazione in una villa sontuosa e misteriosa come quella dei Salinas.\nNel frattempo Manuela e Francesco sono rientrati dal loro viaggio in Italia e si apprestano a ricominciare una vita insieme. Tuttavia, durante una festa, Manuela, di fronte a tutta la famiglia Salinas e ai loro amici, annuncia di essere incinta. Francesco, convinto della sua sterilit\u00e0, pensa di essere stato tradito nel periodo in cui i due si erano lasciati, e decide cos\u00ec di allontanarsi da lei. Manuela sentendosi offesa, decide di lasciare casa Salinas e va a vivere da Dorothy. Nel frattempo Anais comincia a drogare Francesco con un veleno sottratto alla guaritrice Zaira; quest'ultima inizia a ricattare Miranda, Emilio e Anais chiedendo soldi in cambio del suo silenzio. Emilio e Anais con lo scopo di costringerla al silenzio, si recano all'isola ma sul punto in cui Zaira rivela di sapere che Isabel non \u00e8 Anais, costei la pugnala cos\u00ec da chiuderle per sempre la bocca. Prima di morire, per\u00f2, la vecchia guaritrice, agonizzante, riesce a far chiamare Manuela che si precipita da lei, e riesce a darle alcuni indizi che iniziano a far sospettare che Isabel sia viva. Emilio, scosso da quanto \u00e8 successo e stanco di mentire e di rincorrere inutilmente l'amore di Isabel, minaccia di raccontare tutto a Francesco, viene per\u00f2 ucciso dalle due donne il giorno in cui pedinando Anais, finisce nel casolare abbandonato dove scopre Isabel. \nNel frattempo, i Salinas scoprono che Isabel era figlia di Miranda. Manuela continua a seguire gli indizi lasciati da Zaira in punto di morte: si reca in carcere dal pescatore che aveva ritrovato Isabel, Manolo che rivela di aver soccorso una donna, in fin di vita sul fiume, con il volto sfigurato e alcuni gioielli addosso; stando poi alla data di arresto di Manolo, si scopre che \u00e8 lo stesso periodo in cui Isabel e Francesco avevano avuto l'incidente sul fiume. Manuela va inoltre alla clinica dove sarebbe avvenuta l'operazione di Isabel: qui scopre che una donna ricoverata con il nome di Anais Acosta, ha subito un'operazione portando con se un ritratto di una donna somigliante a Manuela. Convinta che Anais sia Isabel, rivela a tutta la famiglia Salinas quello che sa nello stesso momento in cui Anais viene arrestata per l'omicidio di Emilio. Nonostante tutto, Francesco non riesce ancora a credere a Manuela che, delusa per l'ennesima volta da suo marito, abbandona la sua lotta e parte per Genova. Isabel intanto decide di uscire allo scoperto: si presenta a casa di Francesco per ucciderlo ma Miranda, anch'essa ormai in preda alla follia, spara a sua figlia uccidendola. In base al patto di sangue fatto con Isabel, Anais si toglie la vita in prigione; Miranda viene ricoverata in una casa per malati di mente. Francesco raggiunge Manuela a Portofino e i due si riappacificano.\nCuriosit\u00e0.\nI nomi di alcuni personaggi sono stati modificati nel doppiaggio italiano; il protagonista maschile Fernando nella versione italiana si chiama invece Francesco, mentre l'antagonista Bernarda \u00e8 divenuta Miranda. I nomi di alcuni personaggi secondari, Marcela, Gabriela, Amalia, Rosaria e Julio, sono stati infine italianizzati in Marcella, Gabriella, Amelia, Rossella e Giulio."}
{"id": "2480416", "revid": "757396", "url": "https://it.wikipedia.org/wiki?curid=2480416", "title": "Viola Reggio Calabria 2004-2005", "text": "Questa voce raccoglie le informazioni riguardanti la Viola Reggio Calabria nelle competizioni ufficiali della stagione 2004-2005.\nStagione.\nLa stagione 2004-2005 della Viola Reggio Calabria, sponsorizzata Eurofiditalia, \u00e8 la 15\u00aa nel massimo campionato italiano di pallacanestro, la Serie A.\nAll'inizio della nuova stagione la Lega Basket decise di modificare il regolamento riguardo al numero di giocatori extracomunitari consentiti per ogni squadra che cos\u00ec pass\u00f2 a tre.\nPiazzamento finale: 17\u00ba posto, retrocessa in Legadue, poi ripescata dopo il fallimento della Victoria Libertas Pesaro.\nRoster.\n\"Aggiornato al 24 dicembre 2021.\""}
{"id": "2480417", "revid": "287204", "url": "https://it.wikipedia.org/wiki?curid=2480417", "title": "Steven Rooks", "text": "Carriera.\nCon il connazionale Gert-Jan Theunisse, amico e compagno di squadra alla Panasonic ed alla PDM, fu tra i protagonisti al Tour de France sul finire degli anni ottanta. Nell'edizione 1988, in cui avrebbe dovuto correre come gregario di Greg LeMond, poi assente perch\u00e9 infortunato, vinse la maglia a pois di miglior scalatore, primo olandese a riuscirvi, aggiudicandosi anche il secondo posto finale, a 7'13\" dal vincitore Pedro Delgado, e la tappa con arrivo sullo storico traguardo dell'Alpe d'Huez. Altre due volte si piazz\u00f2 nei primi dieci alla \"Grande Boucle\", nono nel 1986 e settimo nel 1989, quando ottenne un'altra vittoria di tappa.\nCorridore completo, diede comunque il meglio di s\u00e9 nelle gare di un giorno: nel 1983, giovanissimo, vinse la Liegi-Bastogne-Liegi; nel 1986 trionf\u00f2 nella classica di casa, l'Amstel Gold Race, mentre nel 1988 si impose Campionato di Zurigo.\nNon riusc\u00ec mai a vincere un campionato del mondo su strada: si piazz\u00f2 secondo, alle spalle di Gianni Bugno, nel 1991 a Stoccarda, quarto nel 1989 a Chamb\u00e9ry e quinto nel 1992 a Benidorm. Fu, invece, due volte campione nazionale olandese, nel 1991 e nel 1994, battendo in entrambe le occasioni l'amico Gert-Jan Theunisse.\nNel dicembre 1999, ospite, insieme a Peter Winnen e Maarten Ducrot, del programma televisivo \"Reporter\", ammise di aver utilizzato testosterone e anfetamine durante i tredici anni di carriera. Denunci\u00f2 anche la pratica del doping di squadra, comune presso sei formazioni olandesi degli anni ottanta (TI-Raleigh, Panasonic, PDM, Buckler, TVM e Kwantum Hallen-Yoko), i cui medici prescrivevano ai propri atleti prodotti vietati come testosterone, anfetamine e corticosteroni. Nel giugno 2009 venne pubblicato \"Het laatste geel\", libro del giornalista olandese Mart Smeets: all'interno dell'opera Rooks ammetteva di aver utilizzato anche EPO, a partire dal 1989."}
{"id": "2480420", "revid": "599013", "url": "https://it.wikipedia.org/wiki?curid=2480420", "title": "Gert-Jan Theunisse", "text": "Professionista dal 1984 al 1995, conta una vittoria di tappa al Tour de France, corsa in cui si aggiudic\u00f2 anche la Classifica scalatori.\nCarriera.\nInsieme al connazionale Steven Rooks, compagno di squadra alla Panasonic ed alla PDM, tra la fine degli anni 1980 e l'inizio degli anni 1990 \u00e8 stato tra i protagonisti al Tour de France, rivaleggiando spesso con atleti come Pedro Delgado, Greg LeMond e Miguel Indurain.\nNel 1988 concluse al quarto posto la corsa francese, salvo poi essere penalizzato di dieci minuti (e retrocesso all'undicesimo posto) dopo che in un controllo antidoping gli era stato rilevato un tasso anormale di testosterone; l'anno dopo fu ancora quarto, senza penalit\u00e0, alla \"Grande Boucle\", conquistando tra l'altro la maglia a pois di miglior scalatore con la vittoria di tappa sul traguardo dell'Alpe d'Huez.\nNel 1999, intervistato dal quotidiano olandese \"Eindhovens Dagblad\", ammise di aver fatto uso di Celestone, un corticosteroide, sostanza proibita dai regolamenti."}
{"id": "2480421", "revid": "113223499", "url": "https://it.wikipedia.org/wiki?curid=2480421", "title": "Campionato mondiale di scherma 2003", "text": "Il Campionato mondiale di scherma si \u00e8 svolto all'Avana a Cuba.\nLe competizioni sono iniziate il 5 ottobre e sono terminate l'11 ottobre 2003.\nSono stati assegnati sei titoli femminili e sei titoli maschili:"}
{"id": "2480422", "revid": "123018908", "url": "https://it.wikipedia.org/wiki?curid=2480422", "title": "Jasad", "text": "Jasad (\"corpo\" in arabo) \u00e8 una rivista culturale senza precedenti in lingua araba, pubblicata trimestralmente a Beirut, specializzata nelle arti, letterature e scienze del corpo.\nStoria.\nFondata nel 2008, il primo numero della rivista \"Jasad\" \u00e8 apparso in dicembre dello stesso anno e ha suscitato una grande polemica, perch\u00e9 tratta di argomenti, come sessualit\u00e0 ed erotismo, che sono tab\u00f9 nelle societ\u00e0 di lingua araba.\nL'ideatrice, caporedattrice ed editrice della rivista \u00e8 la scrittrice e giornalista libanese Joumana Haddad."}
{"id": "2480424", "revid": "729019", "url": "https://it.wikipedia.org/wiki?curid=2480424", "title": "Union G\u00e9n\u00e9rale Cin\u00e9matographique", "text": "L'Union G\u00e9n\u00e9rale Cin\u00e9matographique, comunemente identificata con l'acronimo UGC, \u00e8 un gruppo di distribuzione cinematografica francese, il secondo per importanza nel paese d'origine e fra i maggiori anche a livello europeo.\nStoria.\nCreato nel 1971 in seguito alla cessione di 18 sale da parte dello stato, UGC ha incrementato progressivamente il numero di sale e multisale e dai primi anni '80 \u00e8 attiva anche nel mercato dei diritti audiovisivi.\nPer il primo ventennio di attivit\u00e0, UGC ha circoscritto la sua operativit\u00e0 al territorio francese. Nel 1992, con l'apertura di una multisala a Bruxelles, il gruppo ha intrapreso una florida attivit\u00e0 anche all'estero.\nRete e attivit\u00e0.\nNel 2008 la rete di sale e multisale, raggruppate sotto il logo UGC Cin\u00e9 Cit\u00e9, consta 589 schermi totali suddivisi in 49 strutture, ripartite in 4 paesi europei (Francia, Spagna, Italia e Belgio).\nNel 2004 il gruppo ha ceduto una consistente quota al nuovo gruppo Cineworld, che ha assorbito tutte le sale presenti in territorio britannico, dove precedentemente UGC aveva avviato una fortunata espansione con 40 sale nel Regno Unito e 1 in Irlanda.\nUGC opera in Francia secondo un duplice principio, che prevede o la localizzazione periferica all'interno di aree di rinnovamento urbano, in una ricerca di complementarit\u00e0 fra i centri urbani e le prime periferie, o la localizzazione centrale, nei centri urbani delle citt\u00e0 di grosse dimensioni.\nUGC in Italia.\nIn Italia erano presenti 4 multisale UGC: \"Porta di Roma\" e \"Parco Leonardo\" a Roma e a Fiumicino, \"45\u00b0N\" a Moncalieri nell'area urbana di Torino (posta esattamente sul 45\u00ba parallelo nord, dal quale prende il curioso nome) e \"Romagna\" a Savignano sul Rubicone, in un'area commerciale equidistante da Cesena e Rimini.\nLe 4 sale constano di 66 schermi e 15000 posti totali.\nNel 2011 sono iniziate le trattative di acquisizione della filiale italiana da parte del gruppo United Cinemas International, concluse nel maggio dello stesso anno con il passaggio definitivo delle sale al nuovo gestore."}
{"id": "2480425", "revid": "226458", "url": "https://it.wikipedia.org/wiki?curid=2480425", "title": "Oscar Mina", "text": "Mina \u00e8 stato eletto presso il Consiglio Grande e Generale nelle file del Partito Democratico Cristiano Sammarinese nel 2006.\n\u00c8 stato Capitano Reggente, nel semestre iniziato il 1\u00ba aprile 2009, assieme a Massimo Cenci."}
{"id": "2480428", "revid": "322321", "url": "https://it.wikipedia.org/wiki?curid=2480428", "title": "Sedi titolari cattoliche (A)", "text": "Questa pagina contiene un elenco tra sedi titolari vescovili e arcivescovili della Chiesa cattolica, ordinate per lettera A. Oltre al vescovo o arcivescovo titolare, la tabella riporta la regione storica di appartenenza della diocesi, la metropolia di appartenenza (nel caso di diocesi soppresse suffraganee) e, nei casi specifici, la data dalla quale la sede risulta vacante; in alcuni casi la sede titolare \u00e8 stata soppressa.\nI casi in cui la sede sia vescovile, ma il prelato che ne detiene il titolo sia arcivescovo, sono riportati con la dicitura \"Titolo personale\" nella colonna del titolo."}
{"id": "2480430", "revid": "322321", "url": "https://it.wikipedia.org/wiki?curid=2480430", "title": "Sedi titolari cattoliche (B-C)", "text": "Questa pagina contiene un elenco tra sedi titolari vescovili e arcivescovili della Chiesa cattolica, ordinate per lettera B e C. Oltre al vescovo o arcivescovo titolare, la tabella riporta la regione storica di appartenenza della diocesi, la metropolia di appartenenza (nel caso di diocesi soppresse suffraganee) e, nei casi specifici, la data dalla quale la sede risulta vacante; in alcuni casi la sede titolare \u00e8 stata soppressa.I casi in cui la sede sia vescovile, ma il prelato che ne detiene il titolo sia arcivescovo, sono riportati con la dicitura \"Titolo personale\" nella colonna del titolo."}
{"id": "2480432", "revid": "1543377", "url": "https://it.wikipedia.org/wiki?curid=2480432", "title": "Zopolo", "text": "Lo zopolo, anche detto zoppolo ( \u010cupa in sloveno), \u00e8 un'antica imbarcazione con scafo monossilo, simile alla piroga, tipica del Golfo di Trieste e della costa dalmata. Utilizzato principalmente per la pesca dei tonni, rimase in uso presso i pescatori della zona fino al primo dopoguerra.\nLo scafo dello zopolo veniva ricavato da un unico tronco di pino rosso o di pino marittimo, escavato ad ascia fino ad ottenere uno spessore medio di 5-8 cm, al quale venivano aggiunte due tavole di legno laterali per alzarne i bordi e aumentare la possibilit\u00e0 di carico. Ne risultava uno scafo a pianta rettangolare, mediamente lungo 7 m, largo 0,70 m e alto 0,60 m, all'incirca. A \u00be della lunghezza, nella parte posteriore, veniva montata una traversa di circa 5 m, le cui estremit\u00e0 terminano con le forcole che consentono la manovra dei remi, lunghi oltre sei metri, per la voga in piedi. I remi venivano utilizzati per piccoli spostamenti e, soprattutto, per dare grande stabilit\u00e0 al natante durante le operazioni di pesca. In occasione di trasferimenti lunghi, la navigazione veniva aiutata da una piccola vela quadra.\nDato il primitivo sistema di costruzione, le origini dello zopolo si pensano antichissime, ben pi\u00f9 delle sue prime menzioni scritte che risalgono al XIII secolo, per opera di Marin Sanudo il Vecchio.\nDegli antichi zopoli, sopravvivono oggi due esemplari:\nUna replica fedele e perfettamente funzionante \u00e8 visibile a Sistiana Mare presso la sede dello Yacht Club \u010cupa."}
{"id": "2480434", "revid": "599013", "url": "https://it.wikipedia.org/wiki?curid=2480434", "title": "Aki Karvonen", "text": "Biografia.\nIn Coppa del Mondo ha ottenuto il primo risultato di rilievo il 9 gennaio 1982 nella 15\u00a0km di Reit im Winkl (15\u00b0) e non ha mai ottenuto podi individuali, se non in gare olimpiche o iridate valide anche ai fini della Coppa.\nIn carriera ha partecipato a due edizioni dei Giochi olimpici invernali ( e ), vincendo un argento e due bronzi, e a quattro dei Campionati mondiali, vincendo due argenti e un bronzo.\nSi \u00e8 ritirato dalle competizioni dopo i Mondiali del 1989 ed \u00e8 tornato alla sua attivit\u00e0 di guardia di confine."}
{"id": "2480435", "revid": "322321", "url": "https://it.wikipedia.org/wiki?curid=2480435", "title": "Sedi titolari cattoliche (D-F)", "text": "Questa pagina contiene un elenco tra sedi titolari vescovili e arcivescovili della Chiesa cattolica, ordinate per lettera D, E e F. Oltre al vescovo o arcivescovo titolare, la tabella riporta la regione storica di appartenenza della diocesi, la metropolia di appartenenza (nel caso di diocesi soppresse suffraganee) e, nei casi specifici, la data dalla quale la sede risulta vacante; in alcuni casi la sede titolare \u00e8 stata soppressa.\nI casi in cui la sede sia vescovile, ma il prelato che ne detiene il titolo sia arcivescovo, sono riportati con la dicitura \"Titolo personale\" nella colonna del titolo."}
{"id": "2480436", "revid": "1543377", "url": "https://it.wikipedia.org/wiki?curid=2480436", "title": "Polimerizzazione radicalica", "text": "La polimerizzazione radicalica \u00e8 un metodo di polimerizzazione a catena tramite il quale un polimero si forma per successiva addizione di un radicale libero. Esistono diversi metodi con cui \u00e8 possibile formare radicali liberi, generalmente a partire da molecole di iniziatore. Queste specie radicaliche (chiamate \"radicali\" \"primari\") sono poi in grado di reagire con unit\u00e0 di monomero, generando i centri attivi su cui si svilupperanno le catene (detti \"radicali secondari\").\nCon questo tipo di reazione chimica si possono ottenere svariate macromolecole e materiali compositi. La natura relativamente aspecifica delle interazioni chimiche dei radicali fa s\u00ec che questo processo sia largamente utilizzato. Nel 2001 un terzo dei polimeri prodotti negli Stati Uniti era ricavato seguendo questa metodologia.\nFase di inizio.\n\u00c8 il primo stadio della polimerizzazione. In questa fase un centro attivo viene creato e funzioner\u00e0 da punto di partenza per l'accrescimento della catena macromolecolare. Non tutti i monomeri funzionano bene con qualsiasi iniziatore. La fase di inizio radicalica \u00e8 ottimale con i doppi legami carbonio-carbonio dei monomeri vinilici e con il gruppo carbonile (doppio legame carbonio-ossigeno) presente in aldeidi e chetoni. Questo passaggio della reazione si pu\u00f2 suddividere in due reazioni distinte: inizialmente i radicali vengono creati da una molecola di iniziatore (\"radicali primari\"), in un secondo momento questi attaccano le unit\u00e0 monomeriche nei dintorni.\nEsistono svariati tipi di iniziatori e modalit\u00e0 di avvio della polimerizzazione radicalica."}
{"id": "2480437", "revid": "290948", "url": "https://it.wikipedia.org/wiki?curid=2480437", "title": "Polimerizzazione ionica", "text": ""}
{"id": "2480438", "revid": "228587", "url": "https://it.wikipedia.org/wiki?curid=2480438", "title": "Polimerizzazione cationica", "text": "La polimerizzazione cationica \u00e8 un tipo di polimerizzazione a catena in cui un iniziatore cationico trasferisce una carica ad un monomero che diventa quindi reattivo. Quest'ultimo reagisce similmente con altri monomeri per formare un polimero.\nI tipi di monomeri necessari per questa polimerizzazione sono limitati alle sole olefine con sostituenti elettrondonatori e agli eterocicli. Analogamente alla polimerizzazione anionica, questa reazione \u00e8 molto sensibile al tipo di solvente impiegato. Specificamente, l'abilit\u00e0 del solvente di formare ioni liberi detta la reattivit\u00e0 della catena in crescita.\nUna polimerizzazione cationica \u00e8 di norma impiegata nella produzione del poliisobutilene (usato nei tubi) e del poli(N-vinilcarbazolo) (PVK).\nMonomeri.\nCome gi\u00e0 anticipato, si tratta di olefine e monomeri eterociclici. In entrambi i casi la reazione si verifica solo le il processo \u00e8 termicamente favorito. Nel caso delle olefine, questo avviene per via dell'isomerizzazione del doppio legame C=C; per gli eterocicli si ha a seguito della diminuzione della tensione d'anello. I monomeri per la polimerizzazione cationica sono nucleofili e formano un catione stabile durante il processo.\nOlefine.\nLa polimerizzazione cationica di monomeri alchenici avviene con olefine che presentano sostituenti elettrondonatori. Questi gruppi rendono la molecola nucleofila abbastanza da attaccare iniziatori elettrofili o catene polimeriche gi\u00e0 in crescita. Al tempo stesso, questi gruppi devono essere in grado di stabilizzare la carica del catione risultante. Alcuni monomeri sono mostrati nella figura qua sotto, in ordine di reattivit\u00e0 decrescente, con i gruppi con un eteroatomo pi\u00f9 reattivi di quelli con solo un gruppo alchilico o arilico.\nMonomeri eterociclici.\nMonomeri eterociclici utilizzati di frequente sono i lattoni, i lattami e le ammine cicliche. Dopo l'aggiunta di un iniziatore, questi monomeri si aprono a formare strutture lineari. La reattivit\u00e0 di queste specie chimiche dipende dalla loro tensione d'anello: pi\u00f9 \u00e8 elevate (come per l'ossirano) pi\u00f9 sono reattivi. Anelli con sei atomi sono pi\u00f9 larghi e considerati meno reattivi a causa della bassa tensione d'anello.\nReazione.\nFase di inizio.\nSi genera uno ione carbenio da cui avr\u00e0 origine la catena macromolecolare. Il controione dovrebbe essere non-nucleofilo, altrimenti la reazione termina istantaneamente. C'\u00e8 una certa gamma di iniziatori disponibili per questo processo ed alcuni di essi richiedono elevata purezza dei reagenti ed un co-iniziatore per generare le specie cationiche.\nAcidi protonici classici.\nAcidi protonici forti possono essere impiegati come iniziatori. Un'alta concentrazione \u00e8 necessaria in modo da produrre quantit\u00e0 sufficienti di specie cationiche. Il controione (A-) deve essere un debole nucleofilo per evitare la terminazione a causa di una combinazione con l'olefina protonata. Acidi comunemente utilizzati sono quello fosforico, solforico, e triflico. Ad ogni modo, con questi iniziatori si ottengono soltanto polimeri aventi basso peso molecolare.\nAcidi di Lewis/catalizzatori di Friedel-Crafts.\nGli acidi di Lewis sono i composti pi\u00f9 comunemente usati come iniziatori in questo processo. I pi\u00f9 popolari sono SnCl4, AlCl3, BF3 e TiCl4. Nonostante siano in grado gi\u00e0 da soli di avviare la reazione, ad essi si aggiunge un'ulteriore fonte di cationi per accelerare ulteriormente la polimerizzazione. Fonti ulteriori possono essere acqua, alcoli o persino un donatore carbocationico come un estere o un'anidride. In questi sistemi l'acido di Lewis \u00e8 definito co-iniziatore, mentre la fonte di cationi \u00e8 l'iniziatore. Dopo la reazione tra le due specie chimiche, un complesso intermedio si forma e va a reagire con il monomero. Alogeni come il cloruro e il bromuro possono avviare la polimerizzazione cationica insieme agli acidi di Lewis pi\u00f9 attivi.\nSali con ione carbenio.\nIoni carbenio stabili sono usati per avviare l'accrescimento della catena nel caso di olefine molto reattive e solo scelti per avere strutture ben definite. Questi iniziatori sono spesso impiegati in studi cinetici per la facilit\u00e0 di misurare la scomparsa dello ione carbenio osservando l'assorbanza. Comuni ioni carbenio sono i cationi tritil e tropilio.\nRadiazione ionizzante.\nUna radiazione ionizzante pu\u00f2 formare una coppia radicale-catione che reagisce con un monomero. Il controllo su queste coppie \u00e8 molto difficile e spesso dipende dalle condizioni di reazione. Frequentemente si osserva la formazione di specie radicaliche e anioniche.\nFase di propagazione.\nLa propagazione procede pr addizione di un monomero alle specie attive come lo ione carbenio. Il monomero \u00e8 aggiunto alla catena in crescita con un concatenamento testa-coda.\nEffetto della temperatura.\nAbbassando la temperatura si abbassano le cinetiche e si incrementa la probabilit\u00e0 che il monomero si vada ad addizionare sul carbocatione.\nFase di terminazione.\nLa terminazione generalmente avviene attraverso un riarrangiamento monomolecolare con il controione. In questo processo un frammento anionico del controione si combina con un'estremit\u00e0 della catena polimerica in crescita. Ci\u00f2 non solo disattiva quest'ultima ma anche conclude il processo globale riducendo di volta in volta la concentrazione del complesso iniziatore-co-iniziatore.\nTrasferimento di catena.\nCi sono due modi diversi di ottenere un trasferimento di catena. In un caso si ha l'estrazione di un idrogeno dall'estremit\u00e0 attiva della catena al controione. In questo processo, la catena in crescita viene \"terminata\", ma il complesso iniziatore-co-iniziatore \u00e8 rigenerato e pronto a dar vita a nuove catene.\nIl secondo metodo consiste in un'estrazione di un atomo di idrogeno dalla catena attiva al monomero. Questo porta anche alla nascita di un nuovo complesso controione-ione carbenio che continua a propagarsi, facendo s\u00ec che la cinetica del processo non cambi granch\u00e9\nCinetica.\nLa velocit\u00e0 di propagazione e il grado di polimerizzazione si possono ricavare da un'analisi cinetica del processo. Le equazioni per le diverse fase (incluso il trasferimento di catena) si possono scrivere in forma generale come segue:\nI+ \u00e8 l'iniziatore, M il monomero, M+ \u00e8 il centro attivo e formula_2, formula_3, formula_4 e formula_5 sono rispettivamente le costanti cinetiche per l'inizio, la propagazione, la terminazione e il trasferimento di catena. Per semplicit\u00e0 i controioni non sono mostrati nelle equazioni sovastanti e solo un tipo di trasferimento di catena (quello al monomero) \u00e8 stato considerato.\nAssumendo di trovarci in condizioni di stato stazionario, si avr\u00e0 che la velocit\u00e0 di inizio eguaglia quella di terminazione:\nQuesta equazione per [M+] si pu\u00f2 usare in quella della velocit\u00e0 di propagazione:\nSi nota che la velocit\u00e0 di propagazione cresce all'aumentare della concentrazione di monomero e di iniziatore.\nIl grado di polimerizzazione, formula_9, si pu\u00f2 determinare cos\u00ec:\nSe il trasferimento di catena domina al posto della terminazione, la stessa equazione diventa:\nPolimerizzazione vivente.\nNel 1984 Higashimura e Sawamoto riportarono la prima polimerizzazione cationica vivente per alchil-vinil-eteri. Questo tipo di polimerizzazione ha permesso il controllo di polimeri ben definiti. Una caratteristica saliente \u00e8 che la terminazione \u00e8 essenzialmente eliminata, per cui l'accrescimento della catena prosegue finch\u00e9 tutto il monomero non si \u00e8 consumato.\nApplicazioni commerciali.\nL'uso commerciale maggiore di questa polimerizzazione si ha nei prodotti del poliisobutile (PIB), quali polibutene e gomma butilica. Questi polimeri hanno un'ampia gamma di applicazioni, da adesivi a sigillanti per proteggere i guanti e come guaine di rivestimento per farmaci. Le condizioni di reazione per la sintesi di ogni tipo di isobutilene dipendono dal peso molecole desiderato e dal tipo di monomero(i) impiegati. Le pi\u00f9 comunemente impiegate riguardano temperature che spaziano da -40 a 10 \u00b0C. Sostanze ad alto peso molecolare sono invece preparate a \u2212100 o \u221290 \u00b0C ed in un solvente polare. Si trova isobutilene anche nei chewing gum. Le principali compagnie produttrici sono Esso, ExxonMobil e BASF."}
{"id": "2480439", "revid": "1305772", "url": "https://it.wikipedia.org/wiki?curid=2480439", "title": "Polimerizzazione anionica", "text": "La polimerizzazione per addizione anionica \u00e8 una forma di polimerizzazione a catena che riguarda monomeri vinilici (contenenti doppi legami carbonio-carbonio) dotati di gruppi fortemente elettronegativi. Questa reazione procede attraverso la formazione di specie carbanioniche e, come tutte le polimerizzazioni a catena in generale, consiste di tre fasi: inizio, propagazione e terminazione. \nLa \"polimerizzazione vivente\", ovvero con un'assenza della fase di terminazione, si verifica in molti casi di polimerizzazione anionica. Il vantaggio \u00e8 che permettono di controllare la struttura e la composizione del polimero risultante.\nLe polimerizzazioni anioniche sono impiegate per la produzione di gomme sintetiche a base di polidieni, per esempio la SBR.\nStoria.\nNel 1936 Karl Ziegler sugger\u00ec che la polimerizzazione anionica dello stirene e del butadiene per successiva addizione di monomeri all'iniziatore di alchillitio avvenisse senza trasferimento di catena o terminazione. Vent'anni pi\u00f9 tardi, Michael Szwarc dimostr\u00f2 la correttezza di questa supposizione. Swarz e collaboratori, nel 1956, fecero la scoperta lavorando su naftalene e stirene in un solvente aprotico quale il tetraidrofurano (THF).\nMonomeri.\nPer far avvenire la polimerizzazione su monomeri vinilici, i sostituenti sul doppio legame devono poter stabilizzare la carica negativa. La stabilizzazione avviene attraverso la delocalizzazione di tale carica. A causa della natura del centro attivo carbanionico, i sostituenti che reagiscono con basi o nucleofili non devono essere presenti o, nel caso, devono essere \"protetti\", ovvero tenuti a bada.\nI monomeri vinilici con sostituenti che stabilizzano la carica negativa per delocalizzazione vanno incontro alla polimerizzazione senza subire trasferimento di catena o terminazione (\"polimerizzazione vivente\"). Tra questi monomeri troviamo lo stirene, i dieni, il metacrilato, aldeidi, epossidi, lattoni e vinilpiridine. I monomeri polari, sotto condizioni controllate e a basse temperature, possono subire questo processo. Ad ogni modo, a temperature poco pi\u00f9 alte non danno vita ad estremit\u00e0 carbanioniche stabili poich\u00e9 i loro sostituenti polari subiscono reazioni secondarie con gli iniziatori o con i centri di propagazione. Gli effetti del controione, del solvente, della temperatura, degli additivi basici di Lewis e di specie inorganiche incrementano la facilit\u00e0 con cui anioni polari subiscono questa polimerizzazione. Monomeri polari importanti sono l'acrilonitrile, il cianoacrilato, il propilenossido, vinilchetone, acroleina, vinilsolfone, vinilsolfossido e isocianato. \nSolvente.\nLa scelta del solvente da impiegare nelle polimerizzazioni anioniche \u00e8 dettata dalla reattivit\u00e0 sia dell'iniziatore che del carbanione della catena in crescita. Le specie anioniche con scarsa reattivit\u00e0, tipo i monomeri eterociclici, permettono l'uso di una vasta gamma di solventi.\nInizio.\nLa reattivit\u00e0 degli iniziatori usati nella polimerizzazione anionica dovrebbe essere simile a quella del monomero che fa da specie di propagazione. I valori di pKa degli acidi coniugati dei carbanioni possono essere usati per dedurre la reattivit\u00e0 del monomero. I monomeri meno reattivi hanno i valori pi\u00f9 alti di pKa e quindi richiedono un iniziatore molto reattivo.\nCi sono due tipi principali di inizio.\nFase di inizio per trasferimento di elettroni.\nSzwarc e colleghi studiarono l'inizio della polimerizzazione con anioni radicalici e aromatici tipo il naftalenato di sodio. In questa reazione un elettrone viene trasferito dal metallo alcalino al naftalene. I solventi polari sono necessari per questo tipo di inizio sia per conferire stabilit\u00e0 all'anione radicalico sia per solvatare le specie cationiche che si originano. L'anione radicalico pu\u00f2 dunque trasferire un elettrone al monomero. \nL'inizio pu\u00f2 inoltre coinvolgere il trasferimento di un elettrone dal metallo alcalino al monomero per formare un radicale anione. La fase di inizio avvine sulla superficie del metallo, con il trasferimento reversibile dell'elettrone al monomero adsorbito. \nFase di inizio tramite anioni forti.\nIniziatori nucleofili comuni sono composti con un legame covalente o ionico con un metallo, ovvero ammidi, alcossidi, idrossidi, cianuri, fosfine, ammine e composti organometallici (specialmente quelli di alchillitio e i reattivi di Grignard). Il processo di inizio comporta l'aggiunta di un nucleofilo neutro (B:) o negativo (B:-) al monomero.\nGli iniziatori pi\u00f9 utili a livello commerciale sono quelli di alchillitio, impiegati essenzialmente per la polimerizzazione di stirene e dieni.\nMonomeri attivati da gruppi molto elettronegativi possono essere iniziati gi\u00e0 da nucleofili debolmente anionici o neutri (per esempio ammine o fosfine). L'esempio pi\u00f9 lampante \u00e8 fornito dal curing del cianoacrilato, alla base della supercolla (\"superglue\"). Tuttavia, anche piccole tracce di impurezze basiche sono sufficienti ad indurre polimerizzazione anionica o zwitterionica.\nPropagazione.\nLa fase di propagazione comporta il consumo totale del monomero. \u00c8 molto veloce ed avviene a basse temperature, questo perch\u00e9 l'anione non \u00e8 molto stabile e dunque la velocit\u00e0 di reazione \u00e8 alta. La stabilit\u00e0 pu\u00f2 essere migliorata riducendo le temperature intorno a 0 \u00b0C.\nTerminazione.\nNon c'\u00e8 una fase di terminazione formale perch\u00e9 il trasferimento di protoni dal solvente o altre specie positive, di fatto, non avviene. Tuttavia, la fase di terminazione si raggiunge attraverso una disattivazione non voluta causata dalle impurezze, come tracce di ossigeno, CO2 o acqua. La terminazione pu\u00f2 avvenire intenzionalmente aggiungendo proprio una di queste sostanze, generalmente l'acqua o un alcol.\nIl trasferimento di catena pu\u00f2 avvenire quando un acido pu\u00f2 comportarsi da acido di Br\u00f8nsted. In questo caso il valore di pKa dell'agente \u00e8 simile a quello dell'acido coniugato della catena in crescita. La terminazione spontanea si verifica perch\u00e9 la concentrazione dei centri attivi carbanioni diminuisce con il passare del tempo e alla fine porta ad un'eliminazione di idrogenuro. I monomeri polari sono pi\u00f9 reattivi perch\u00e9 sono stabilizzati dai loro sostituenti, i quali possono reagire con i nucleofili portando anch'essi alla terminazione, cos\u00ec come reazioni secondarie possono aver luogo, interferendo con il normale decorso di reazione.\nCinetica.\nLa cinetica di questa polimerizzazione dipende dal verificarsi o meno della fase di terminazione.\nCinetica della polimerizzazione vivente (senza fase di terminazione).\nIn generale la reazione presenta questo meccanismo:\ndove I = iniziatore, kinit = costante di velocit\u00e0 della fase d'inizio, M = monomero, M\u2212= specie che si propaga e kprop = costante di velocit\u00e0 della fase di propagazione.\nDato che molte polimerizzazioni anioniche non presentano fase di terminazione, la velocit\u00e0 di reazione globale corrisponde a quella di propagazione:\nin cui kp \u00e8 la costante della fase di propagazione. \nDato che non c'\u00e8 terminazione: \nIl grado di polimerizzazione Xn \u00e8 anch'esso influenzato dall'assenza di terminazione. \u00c8 il rapporto tra la concentrazione di monomero reagito ([M]o) e quella di iniziatore ([I]o) moltiplicato per il fattore di conversione percentuale \"p\". In questo caso la lunghezza della catena (\"v\") \u00e8 uguale a Xn. \nQuando si ha una conversione totale, \"p\" = 1 (100% conversion):\nCon fase di terminazione dovuta ad impurezze.\nQuando la terminazione avviene a causa delle impurezze, queste devono essere considerate nel calcolo della cinetica di reazione. Il meccanismo inizia come prima, ma adesso abbiamo anche una fase ulteriore.\ndove M\u2212= specie che si propaga, HX = impurezza e kterm = costante cinetica della fase di terminazione.\nUsando l'approssimazione dello stato stazionario, la velocit\u00e0 di propagazione diventa:\nPer cui: \nDunque la lunghezza della catena e la velocit\u00e0 di propagazione risentono negativamente della presenza di impurezze nell'ambiente di reazione."}
{"id": "2480440", "revid": "322321", "url": "https://it.wikipedia.org/wiki?curid=2480440", "title": "Sedi titolari cattoliche (G-L)", "text": "Questa pagina contiene un elenco tra sedi titolari vescovili e arcivescovili della Chiesa cattolica, ordinate per lettera G, H, I, K, J e L. Oltre al vescovo o arcivescovo titolare, la tabella riporta la regione storica di appartenenza della diocesi, la metropolia di appartenenza (nel caso di diocesi soppresse suffraganee) e, nei casi specifici, la data dalla quale la sede risulta vacante; in alcuni casi la sede titolare \u00e8 stata soppressa.\nI casi in cui la sede sia vescovile, ma il prelato che ne detiene il titolo sia arcivescovo, sono riportati con la dicitura \"Titolo personale\" nella colonna del titolo."}
{"id": "2480442", "revid": "322321", "url": "https://it.wikipedia.org/wiki?curid=2480442", "title": "Sedi titolari cattoliche (M-O)", "text": "Questa pagina contiene un elenco tra sedi titolari vescovili e arcivescovili della Chiesa cattolica, ordinate per lettera M, N ed O. Oltre al vescovo o arcivescovo titolare, la tabella riporta la regione storica di appartenenza della diocesi, la metropolia di appartenenza (nel caso di diocesi soppresse suffraganee) e, nei casi specifici, la data dalla quale la sede risulta vacante; in alcuni casi la sede titolare \u00e8 stata soppressa.\nI casi in cui la sede sia vescovile, ma il prelato che ne detiene il titolo sia arcivescovo, sono riportati con la dicitura \"Titolo personale\" nella colonna del titolo."}
{"id": "2480443", "revid": "322321", "url": "https://it.wikipedia.org/wiki?curid=2480443", "title": "Sedi titolari cattoliche (P-S)", "text": "Questa pagina contiene un elenco tra sedi titolari vescovili e arcivescovili della Chiesa cattolica, ordinate per lettera P, Q, R e S. Oltre al vescovo o arcivescovo titolare, la tabella riporta la regione storica di appartenenza della diocesi, la metropolia di appartenenza (nel caso di diocesi soppresse suffraganee) e, nei casi specifici, la data dalla quale la sede risulta vacante; in alcuni casi la sede titolare \u00e8 stata soppressa.\nI casi in cui la sede sia vescovile, ma il prelato che ne detiene il titolo sia arcivescovo, sono riportati con la dicitura \"Titolo personale\" nella colonna del titolo."}
{"id": "2480444", "revid": "92723", "url": "https://it.wikipedia.org/wiki?curid=2480444", "title": "Campionato mondiale di scherma 2002", "text": "Il Campionato mondiale di scherma si \u00e8 svolto a Lisbona in Portogallo.\nLe competizioni sono iniziate il 18 agosto e sono terminate il 23 agosto 2002.\nSono stati assegnati sei titoli femminili e sei titoli maschili:"}
{"id": "2480446", "revid": "322321", "url": "https://it.wikipedia.org/wiki?curid=2480446", "title": "Sedi titolari cattoliche (T-Z)", "text": "Questa pagina contiene un elenco tra sedi titolari vescovili e arcivescovili della Chiesa cattolica, ordinate per lettera T, U, V, W, X e Z. Oltre al vescovo o arcivescovo titolare, la tabella riporta la regione storica di appartenenza della diocesi, la metropolia di appartenenza (nel caso di diocesi soppresse suffraganee) e, nei casi specifici, la data dalla quale la sede risulta vacante; in alcuni casi la sede titolare \u00e8 stata soppressa.\nI casi in cui la sede sia vescovile, ma il prelato che ne detiene il titolo sia arcivescovo, sono riportati con la dicitura \"Titolo personale\" nella colonna del titolo."}
{"id": "2480451", "revid": "1318658", "url": "https://it.wikipedia.org/wiki?curid=2480451", "title": "IBBY", "text": "La IBBY (International Board on Books for Young People) \u00e8 un'organizzazione no-profit il cui obiettivo primario \u00e8 quello di promuovere la letteratura per l'infanzia in tutto il mondo. \nDescrizione.\n\u00c8 stata fondata a Zurigo nel 1953, e ad oggi si compone di settanta singole Sezioni Nazionali, organizzate autonomamente. Tra i membri delle sezioni nazionali vi sono autori ed illustratori, editori, traduttori, giornalisti e critici, insegnanti, professori universitari e studenti, librai e bibliotecari, operatori nel campo del sociale e genitori.\nLe politiche e i programmi della IBBY sono determinati dal Comitato Esecutivo: dieci esponenti di paesi diversi e un Presidente, eletto a cadenza biennale dalle Sezioni Nazionali ed un'Assemblea Generale durante i Congressi, che lavorano come volontari. La gestione operativa \u00e8 affidata al Segretariato a Basilea, in Svizzera.\nIn quanto organizzazione no-profit riconosciuta dall'UNESCO e dall'UNICEF, la IBBY ha un ruolo fondamentale come promotrice della letteratura infantile nel mondo. Basata sui principi della Convenzione Internazionale sui Diritti dell'Infanzia ratificata nel 1990 dall'ONU, si fa portavoce in particolar modo del diritto del bambino all'educazione ed all'accesso diretto alle informazioni. \nLa IBBY coopera con molte organizzazioni internazionali ed istituzioni legate alla letteratura infantile, oltre ad avere annualmente un suo spazio alla Fiera del Libro per Ragazzi di Bologna ed altre fiere internazionali. Fra le sue attivit\u00e0 principali si possono annoverare il famoso premio Hans Christian Andersen, la selezione bibliografica \"Honour List\" e la selezione bibliografica \"Outstanding Books for Young People with Disabilities\".\nPremio Hans Christian Andersen.\nOgni due anni, la IBBY conferisce il Premio Hans Christian Andersen ad un autore e ad un illustratore che abbiano dato un contributo importante alla letteratura infantile. Tale premio, la cui patrona \u00e8 la Regina Margherita II di Danimarca \u00e8 considerato il riconoscimento pi\u00f9 alto per quanto riguarda la letteratura infantile (tanto che viene spesso definito \"il Piccolo Premio Nobel\"). I candidati vengono proposti dalle singole sezioni nazionali della IBBY, e i vincitori vengono poi selezionati da una giuria di specialisti di letteratura infantile. Il premio consiste in una medaglia d'oro e un diploma."}
{"id": "2480455", "revid": "767487", "url": "https://it.wikipedia.org/wiki?curid=2480455", "title": "Lloyd Pye", "text": "Pye \u00e8 l'autore di quattro libri, incluso \"Everything You Know Is Wrong - Book One: Human Origins\". Ha inoltre fatto diverse apparizioni televisive su \"The Learning Channel\", \"National Geographic Channel\", \"Extra\", \"Animal Planet\", e sul \"The Richard and Judy Show\" nel Regno Unito. \nNei suoi lavori afferma che gli uomini non si sarebbero evoluti a partire da organismi precedenti, ma si sarebbero originati a partire da deliberati interventi di presunte forme di vita extraterrestri. Sostiene inoltre che il teschio di Starchild apparterrebbe a un presunto ibrido tra un essere umano e un alieno.\nNel 2013 gli venne diagnosticato un tumore che costrinse Pye a ritirarsi dall'attivit\u00e0 di ricercatore e promotore del teschio sopracitato. \nIl 10 dicembre la sua famiglia ha annunciato, tramite facebook, la sua dipartita avvenuta il 9 dicembre."}
{"id": "2480457", "revid": "697352", "url": "https://it.wikipedia.org/wiki?curid=2480457", "title": "Commissione militare centrale", "text": "La commissione militare centrale (talvolta \"commissione\" o \"consiglio nazionale della difesa\") \u00e8 un organo collegiale, presente in certi stati comunisti, al quale \u00e8 attribuita la supervisione delle forze armate. \nDescrizione.\nPu\u00f2 essere organo del partito, eletto dal suo comitato centrale, o dello stato, eletto dal parlamento; in certi stati (come la Repubblica Popolare Cinese o la Corea del Nord) vi sono sia l'uno, competente per l'organizzazione del partito nelle forze armate, sia l'altro. Pu\u00f2 avere il comando supremo delle forze armate, nel qual caso il suo presidente \u00e8 considerato comandante in capo delle stesse.\nGeneralmente ne fanno parte esponenti di rilievo del partito comunista ed alti ufficiali delle forze armate e la presidenza \u00e8 detenuta dal segretario generale (o primo segretario) del partito oppure dal leader \"de facto\" dello stesso (come \u00e8 avvenuto per Deng Xiao Ping in Cina tra il 1981 e il 1989)."}
{"id": "2480458", "revid": "712828", "url": "https://it.wikipedia.org/wiki?curid=2480458", "title": "Slayers Evolution", "text": ""}
{"id": "2480459", "revid": "111491899", "url": "https://it.wikipedia.org/wiki?curid=2480459", "title": "Someone Like Me", "text": "Someone Like Me \u00e8 un documentario del cantautore britannico Elton John, commercializzato in DVD nel 2007.\nCita una famosa frase di Sir Elton: \"\"The greatest thing about Rock and Roll is that someone like me can be a star\" (\"L'aspetto migliore del rock and roll \u00e8 che anche qualcuno come me pu\u00f2 essere una star\"\"). Effettivamente, il disco prende in esame i diversi fattori che hanno reso John uno degli artisti pi\u00f9 noti a livello internazionale (oltre 360 milioni di dischi venduti), sebbene non sia mai stato un ideale rockstar e anzi fosse stato fin troppo timido agli esordi. Si parla inoltre dei vari eccessi che caratterizzarono la carriera della star, dalla dipendenza da alcool e droghe alla bulimia, alle varie crisi, e di come egli sia finalmente potuto uscirne fuori. Viene in definitiva tracciato un ritratto completo di tutto ci\u00f2 che possa aver contribuito a creare la fama e il personaggio di Sir Elton John."}
{"id": "2480461", "revid": "25559351", "url": "https://it.wikipedia.org/wiki?curid=2480461", "title": "After market", "text": ""}
{"id": "2480467", "revid": "123343758", "url": "https://it.wikipedia.org/wiki?curid=2480467", "title": "Grotte di Sant'Angelo", "text": "Le Grotte di Sant'Angelo sono un complesso di cavit\u00e0 di origine carsica di interesse speleologico e turistico, situato nel comune di Cassano all'Ionio in provincia di Cosenza. Il complesso si trova a ridosso dal centro abitato.\nStoria.\nLe grotte di Cassano furono sede stabile di comunit\u00e0 agricole del Neolitico Medio (V e IV millennio a.C.) fino alla fine dell'Et\u00e0 del Bronzo; in epoca successiva furono frequentate da popolazioni dell'Et\u00e0 dei metalli (111-11 millennio a.C.). Fu lo speleologo Francesco Orofino che nel 1951 visit\u00f2 per primo le cavit\u00e0 carsiche ai piedi del rilievo roccioso detto Muraglione segnalandole come \"antica cava di gesso con stalattiti e stalagmiti gessoso-calcaree\". Le prime indagini archeologiche, invece, si devono il professor Santo Tin\u00e8, il quale tra il 1962 e il 1964, attraverso una serie saggi stratigrafici, riusc\u00ec a riassumere le varie epoche di frequentazione.\nGrotta Inferiore e Superiore di Sant'Angelo.\nIn seguito, tra il 1977 e i1 1979, ad occuparsi del complesso carsico fu la Commissione grotte Eugenio Boegan di Trieste. La Commissione condusse una campagna di ricerche sul fenomeno del carsismo nel territorio del comune di Cassano All'Ionio, eseguendo il censimento di gran parte delle cavit\u00e0 e il rilevamento completo di 16 grotte carsiche, delle quali le pi\u00f9 ampie sono risultate la Grotta Inferiore e Superiore di Sant'Angelo, essendo entrambe uno sviluppo complessivo dei vani superiore al chilometro. La geologia dell'area presenta notevoli depositi composti di gesso, argille, sabbie e detriti di falda prevalentemente carbonica. L'interno delle grotte si presenta con interessanti fenomeni di carsismo, con diffusi esempi spettacolari stalattiti e stalagmiti, che alimentano la fantasia a somiglianze varie. \nGrotta Pavolella o Grotta degli Scheletri.\nLa serie degli scavi, eseguiti dal 1978 al 1982, ha evidenziato la destinazione funeraria della grotta denominata \"Pavolella\", rarissimo esempio di cremazione in et\u00e0 neolitica ed il ritrovamento di ceramica figulina acroma e ceramica dipinta di bande. \nRitrovamenti.\nLe ricerche all'interno delle grotte hanno riportato alla luce varie ceramiche d'uso quotidiano, quali orcioli, bollitori per latte, tazze da filtro e dolii (grandi contenitori, in generale di terracotta, destinati a contenere liquidi come vino, olio, ecc., o anche grano e legumi). Tra i materiali di corredo, di notevole valore artistico nello studio della preistoria a Cassano All'Ionio, \u00e8 una statuetta femminile di ceramica figulina dipinta alta 5,5 cm, che nella semplicit\u00e0 del modellato presenta distinguibili le parti anatomiche: braccia ripiegate verso il ventre, glutei prominenti capelli fluenti sulle spalle resi da una colorazione bruna su sfondo rossiccio e con solcature, sul volto e sul petto chiari segni di pittura indicano la presenza di moniti. \nVegetali.\nRari vegetali crescono in assenza di luce, alimentati dallo stillicidio delle stalattiti. Recentemente, a sud di \"Casa del Drago\", sono state scoperte spettacolari forme di vegetazione con piccoli filamenti e una radice conficcata nel suolo. Questi arbusti non superano i trentacinque centimetri di altezza e si trovano quasi sempre a contatto con una stalattite, essendo quindi alimentati dalla costante caduta della roccia calcarea. La presenza \u00e8 sporadica, ma in alcuni casi se ne possono contare raggruppamenti di oltre una quarantina di esemplari. Tale fenomeno, portato a conoscenza al mondo speleologico nazionale, desta notevole interesse per la sua rarit\u00e0 ampiamente accertata."}
{"id": "2480469", "revid": "56620", "url": "https://it.wikipedia.org/wiki?curid=2480469", "title": "Am\u00e9d\u00e9e Fr\u00e9zier", "text": ""}
{"id": "2480470", "revid": "1573940", "url": "https://it.wikipedia.org/wiki?curid=2480470", "title": "Th\u00fcringen Rundfahrt der Frauen 2009", "text": "La Th\u00fcringen Rundfahrt der Frauen 2009, ventiduesima edizione della corsa, si svolse in sei tappe dal 21 al 26 luglio 2009, per un percorso totale di 588,5\u00a0km. Fu vinta dalla danese Linda Villumsen che termin\u00f2 in 16h18'47\"."}
{"id": "2480471", "revid": "287204", "url": "https://it.wikipedia.org/wiki?curid=2480471", "title": "Giambattista Cimador", "text": "Biografia.\nMembro di una nobile famiglia veneziana, in giovent\u00f9 studi\u00f2 violino, violoncello e fortepiano. Nel 1789 fu rappresentato a Venezia il suo primo lavoro noto, la favola per musica in due scene \"Ati e Cibele\". Questo fu seguito da \"Pimmalione\" (1790), una scena drammatica basata su un precedente monodramma di Rousseau, e dalla favola per musica \"Il ratto di Proserpina\" (1791). Sempre nella citt\u00e0 natale scrisse un concerto per contrabbasso per il giovane virtuoso Domenico Dragonetti: attualmente il manoscritto sopravvive, assieme alle variazioni aggiunte dallo stesso Dragonetti sul Rond\u00f2 finale in quanto costui lo considerava troppo corto.\nNel 1791 Cimador si rec\u00f2 a Londra, dove fu attivo come insegnante di canto e divenne famoso come interprete vocale. Nel 1794 a Bath conobbe Haydn, al quale si present\u00f2 come violinista virtuoso e compositore. Il 14 maggio 1795 vide il suo debutto londinese la sua favola \"Ati e Cibele\" composta alcuni anni prima, la quale fu arricchita dalle danze di Jean-Georges Noverre. Negli anni 1799-1800 fu attivo come fortepianista.\nIntorno al 1800 entr\u00f2 in societ\u00e0 con l'editore musicale Tebaldo Monzani. Insieme pubblicarono periodicamente raccolte di composizioni vocali di musica inglese e italiana e, come \"The Opera Music Warehouse\", diedero alle stampe le maggiori opere mozartiane. Molte arie, duetti, trii, ecc. tratti da questi lavori operistici furono arrangiate dallo stesso Cimador per essere accompagnate dal pianoforte (anzich\u00e9 l'orchestra). Egli riarrangi\u00f2 inoltre le sinfonie del compositore salisburghese per flauto e archi: queste riduzioni ad orchestra da camera furono dovuti essenzialmente alla difficolt\u00e0 che potevano presentare per l'orchestra del Teatro Reale (King's Theatre) di Londra nell'eseguire queste composizioni con l'organico originale. Sei di questi lavori furono pubblicati dopo la morte di Cimador. Egli arrangi\u00f2 inoltre la Romanza del Concerto per pianoforte e orchestra n. 20 di Mozart, arrangiamento che apparve nel periodico \u00abThe Harmonicon\u00bb nel 1833.\nConsiderazioni sull'artista.\nSebbene Gerber afferm\u00f2 che Cimador segu\u00ec gli schemi musicali successivi ad Haydn, le sue composizioni mostrano una maggior affinit\u00e0 con i lavori giovanili di Mozart. Choron e Fayolle scrissero, in riferimento quasi esclusivo al Pimmalione (la sua composizione pi\u00f9 celebre), che \"egli non fu musicista dotato di un grande genio, anche se la sua musica \u00e8 ricca di fuoco e immaginazione\". Schiettamente negativo fu invece il giudizio di F\u00e9tis che consider\u00f2 il Pimmalione un lavoro meramente mediocre."}
{"id": "2480472", "revid": "1048993", "url": "https://it.wikipedia.org/wiki?curid=2480472", "title": "Alabarda d'oro", "text": "L'Alabarda d'oro \u00e8 il riconoscimento assegnato nel corso della manifestazione culturale Premio Alabarda d'oro - \"Citt\u00e0 di Trieste\", Festival del Cinema, Teatro e Letteratura. Il premio prende il nome dal simbolo della citt\u00e0 di Trieste, l'alabarda una cui preziosa riproduzione ricoperta in oro, realizzata dall'artista Bruno Chersicla, viene assegnata ai vincitori durante la cerimonia di premiazione.\nIl Premio \u201cCitt\u00e0 di Trieste\u201d nasce nel 2007 ideato da Mauro Caputo (attualmente direttore artistico assieme a Federica Crevatin).\nLa giuria.\nL'Alabarda d'oro \u00e8 assegnata da una giuria composta da esponenti della cultura, dell'arte, dello spettacolo, da rappresentanti delle case editrici e da personalit\u00e0 rappresentative della societ\u00e0 italiana. Per l'edizione 2010 il maestro Mario Monicelli \u00e8 stato nominato Presidente Onorario della Giuria. Tra i componenti della giuria delle scorse edizioni il regista Alessandro D'Alatri, la sceneggiatrice Anna Pavignano, il produttore cinematografico Amedeo Pagani, il regista e critico cinematografico Mario Sesti, l'attrice Caterina Vertova, Giorgio Pressburger. Viene conferito per speciali meriti nelle categorie letteratura, cinema e teatro. \u00c8 inoltre prevista una sezione \"Letteratura inediti\" che premia il migliore romanzo inedito tra quelli iscritti al premio.\nI Premi.\nPer la sezione Cinema: Alabarda d'oro alla carriera, Alabarda d'oro per il miglior film, Alabarda d'oro per la migliore regia, Alabarda d'oro per la migliore sceneggiatura.\nPer la sezione Teatro: Alabarda d'oro alla carriera, Alabarda d'oro per il miglior spettacolo.\nPer la sezione Letteratura: Alabarda d'oro alla carriera, Alabarda d'oro per il miglior romanzo (edito).\nPer la sezione Letteratura inediti: Premio \"Citt\u00e0 di Trieste\" per il miglior romanzo (inedito).\nOnorificenze.\nDal 2009 il premio riceve l'adesione ufficiale del Presidente della Repubblica On.le Dott. Giorgio Napolitano che premia l'evento con una medaglia di rappresentanza nell'edizione 2009, 2010, 2011 e 2012.\nCuriosit\u00e0.\nL'Alabarda d'oro \u00e8 un trofeo realizzato dall'artista Bruno Chersicla in fusione bronzea ricoperta d'oro. Ogni scultura porta incisa la firma del maestro."}
{"id": "2480476", "revid": "149727", "url": "https://it.wikipedia.org/wiki?curid=2480476", "title": "Neustadt a./Dosse", "text": ""}
{"id": "2480477", "revid": "767487", "url": "https://it.wikipedia.org/wiki?curid=2480477", "title": "Silent Hill (film)", "text": "Silent Hill \u00e8 un film del 2006 diretto da Christophe Gans.\nLa pellicola, tratta dalla celebre saga di videogiochi survival horror \u00e8 uscita in Italia il 7 luglio 2006. La storia, seppure in parte diversa, trae essenzialmente origine da quella del primo capitolo della serie.\nIl film presenta molti tratti dal gioco, soprattutto i mostri (\"Silent Hill 2\"), le ambientazioni (\"Silent Hill\") e la colonna sonora; composta da molti brani tratti dai vari episodi.\nTrama.\nRose e Christopher Da Silva sono preoccupati per la loro figlia adottiva di 9 anni Sharon: la bambina soffre di sonnambulismo e, scossa da tremendi incubi, vaga durante il sonno invocando il nome di una misteriosa citt\u00e0, \"Silent Hill\". La madre, alla disperata ricerca di risposte, contro il parere di Christopher parte alla volta di Silent Hill. Il padre, rimasto a casa, svolge delle ricerche sulla citt\u00e0, iniziando ad intuire che qualcosa di molto pericoloso vi \u00e8 accaduto: Silent Hill viene descritta infatti come una citt\u00e0 \"fantasma\" ed evitata da tutti. Sempre pi\u00f9 preoccupato, tenta di convincere Rose a tornare indietro, senza successo, in quanto convinta che scoprire il passato di Sharon possa risolvere tutti i problemi della bambina.\nIn una stazione di servizio lungo la strada, Rose viene avvicinata da una poliziotta, Cybil Bennett, che decide di seguirla. Durante la corsa, d'improvviso una figura femminile appare in mezzo alla strada, causando un incidente a Rose, che tenta di sterzare, ma perde il controllo dell'auto, sbatte il viso contro il volante e perde i sensi. Quando rinviene, si ritrova in un paesaggio surreale: nebbia e cenere avvolgono tutto e Sharon \u00e8 scomparsa.\nRose inizia cos\u00ec a vagare per le strade desolate di Silent Hill alla ricerca della figlia; le sembra di scorgerla ad ogni angolo, ma la bambina pare non sentirla e volerle sfuggire. Arrivata nei sotterranei di un edificio, un ufficio in rovina, Rose viene sorpresa dal suono di una sirena che inonda la citt\u00e0 e, improvvisamente, l'atmosfera cambia istantaneamente: tutto si fa buio e cupo e dal cielo piove sangue. Facendosi strada solo con la luce di un accendino, Rose si immette cos\u00ec nell'edificio con molte macabre immagini di carattere religioso appese ai muri scrostati fino a quando, giunta all'esterno, viene attaccata da piccoli esseri deformi (Grey Child) che la inseguono: tentando di seminarli, Rose entra in una sala da bowling ma perde i sensi mentre, come per magia, le creature che la circondavano si dissolvono nel nulla. Risvegliatasi, si ritrova nuovamente nell'atmosfera pervasa da cenere e nebbia e si dirige alla fine della strada principale che, incredibilmente, si interrompe nel nulla: Silent Hill sembra tagliata fuori dal mondo. Incontra quindi una donna che le racconta di aver perso sua figlia che riconosce nel medaglione di Rose, nel quale \u00e8 raffigurata Sharon. Intimorita dalla donna, Rose scappa e ritorna alla sua auto che per\u00f2 non parte. A quel punto un'altra figura femminile appare: si tratta di Cybil, la poliziotta che aveva inseguito Rose, la quale, dopo un incidente con la moto, ha perso i sensi. Cybil ammanetta quindi Rose, poich\u00e9 convinta che abbia sequestrato Sharon (tre anni prima un bambino fu rapito e gettato nella miniera di Silent Hill e fu Cybil stessa a salvarlo) e, decisa a portarla alla stazione di servizio in quanto non riesce a contattare i suoi colleghi, si dirige con lei alla sua moto ma anche qui la strada si interrompe bruscamente. Le due vengono quindi attaccate da degli Armless Men e mentre Cybil, ancora confusa, li uccide, Rose scappa verso la scuola elementare, della quale aveva trovato un disegno nella sua auto. Intanto anche Christopher \u00e8 diretto a Silent Hill e con l'aiuto di uno sceriffo, Thomas Gucci, che \u00e8 alla ricerca di Cybil, tenta di rintracciare sua moglie e sua figlia. Ma la Silent Hill in cui si trova Christopher \u00e8 stranamente senza nebbia e senza cenere, appare come una normale citt\u00e0 disabitata. Intanto Rose riesce a trovare la scuola elementare dove Sharon appare nuovamente, correndo per i corridoi; Rose, inseguendola, entra in una classe e nota un banco, appartenente ad Alessa Gillespie, su cui \u00e8 scritto \"strega\". Continuando a rincorrere Sharon, per i corridoi e per le scale, si ritrova in un bagno dove, in una latrina, scopre il cadavere di un uomo attorcigliato dal filo spinato. Braccata da strani uomini incappucciati, si chiude cos\u00ec nel bagno, ma sente di nuovo la sirena, e le pareti del locale iniziano a disgregarsi e a sanguinare. Il cadavere dell'uomo prende vita all'improvviso: molte altre mostruose creature popolano questa realt\u00e0 di Silent Hill ma Rose riesce a fuggire con l'aiuto di Cybil, anche lei intrappolata in citt\u00e0, e giunta anche lei nella scuola, sfuggendo anche all'attacco di un Pyramid Head, il quale si ritira appena suona di nuovo la sirena.\nChristopher, che nel frattempo continua a vivere un'altra realt\u00e0, pare percepire la paura di Rose ma non riesce a vederla n\u00e9 a capire cosa stia succedendo.\nRose e Cybil si dirigono quindi verso il Grand Hotel (Rose infatti aveva trovato nel bagno della scuola e, specificatamente, nella bocca dell'uomo avvolto dal filo spinato una tessera con la scritta \"Grand Hotel\"). Qui incontrano Dahlia Gillespie, ovvero la donna incontrata prima da Rose, e una ragazza di nome Anna, che accusa Dahlia di essere una peccatrice. Cybil, invece, rinviene un disegno, dai tratti mostruosi, lasciato per la camera 111: \u00e8 ovvio che Sharon vuole che Rose si diriga in quella stanza.\nChristopher, intanto, procede le sue indagini ed entrato di nascosto in un archivio della polizia, scopre tra i casi dello sceriffo Gucci la storia di Alessa Gilliespie, una bambina salvata con ustioni di terzo grado; dalla foto nel fascicolo Christopher pu\u00f2 notare che \u00e8 esattamente uguale a Sharon; l'unico riferimento possibile \u00e8 la stanza 111 del Grand Hotel.\nRose riesce a trovare la stanza 111 e continua a seguire la bambina che sembra Sharon, la quale finalmente le si mostra, come in una visione, coperta dal fuoco. La sirena ricomincia a suonare e, sotto consiglio di Anna, le donne fuggono verso la chiesa (il luogo dove tutti gli abitanti di Silent Hill si riuniscono dopo il suono della sirena) insieme all'intera popolazione; Anna, tuttavia, nell'atto di lapidare Dahlia viene catturata da Pyramid Head, che dapprima le strappa i vestiti e poi le strappa la pelle, uccidendola e gettando la pelle sulla porta della chiesa.\nChristopher, nel frattempo, \u00e8 riuscito a raggiungere l'orfanotrofio dove fu portata Sharon; ma la suora tutrice si rifiuta di dargli informazioni. In quel momento arriva Gucci, il quale continua a non rispondere alle domande dell'uomo e gli intima di smettere di indagare, pena l'arresto.\nNella chiesa, Rose e Cybil scoprono una setta guidata da una donna di nome Christabella. Questa afferma che solo il Demonio sa dove si trovi Sharon e conduce quindi Rose e Cybil in un ospedale: l\u00ec, secondo Christabella, nelle viscere dell'edificio, si trova il Demonio, celato sotto le spoglie di un innocente. Il caso vuole che proprio in quel momento Christabella veda cosa ritrae il medaglione di Rose, che aveva raccolto in precedenza, e, vedendo la somiglianza tra Sharon e Alessa, addita Rose e Cybil come streghe. Cybil per\u00f2 si lascia catturare permettendo a Rose di fuggire e di scendere nel seminterrato dell'ospedale, dove la donna deve affrontare, ancora una volta, mostruose e terribili creature. Finalmente incontra il corpo bruciato di Alessa, costretto in un letto di ospedale, la quale le mostra la verit\u00e0 su Silent Hill: la citt\u00e0 aveva una lunga storia di caccia alle streghe, che derivava dalle credenze della setta. Trent'anni prima, Alessa era stata stigmatizzata per essere nata fuori dal matrimonio e da padre ignoto, i suoi compagni di scuola ne avevano fatto una vittima di bullismo, mentre l'intera comunit\u00e0 l'aveva condannata come strega, lasciandola da sola e senza proteggerla dagli abusi a cui il bidello la sottoponeva. Dahlia, per amore della figlia, aveva accettato il suggerimento di Christabella, nonch\u00e9 capo della setta, per ripristinare la purezza di Alessa. Quando Dahlia cap\u00ec che l'intenzione della fanatica era quella di bruciare Alessa sulla graticola, corse immediatamente a chiedere aiuto alla polizia. Tuttavia nel bel mezzo del rituale, scoppi\u00f2 un incendio accidentale. Quando Dahlia torn\u00f2 con la polizia, trov\u00f2 Alessa gravemente ustionata ma ancora viva. Nell'ospedale, l'odio e la rabbia di Alessa per le crudelt\u00e0 che aveva subito da tutti si erano cos\u00ec manifestate nell'incarnazione di una lei stessa malvagia e desiderosa di vendetta. Con un semplice tocco della mano Alessa aveva materializzato con l'aiuto dell'entit\u00e0 demoniaca i suoi sentimenti di odio e rabbia, costringendo i cittadini responsabili di questo rancore a vivere in un eterno limbo (Silent Hill con cenere e nebbia) e a fare i conti con l'oscurit\u00e0 (Silent Hill buia e intrisa di sangue), ovvero la punizione che Alessa ha riservato loro. Sharon \u00e8 cos\u00ec la manifestazione della rimanente innocenza e bont\u00e0 di Alessa. L'entit\u00e0 maligna, per tenerla al sicuro, la trasport\u00f2 fuori dalla dimensione creata da Alessa, lasciandola infine nell'orfanotrofio dove negli anni seguenti sarebbe stata trovata e adottata da Rose e Christopher. Rose decide quindi di aiutare l'entit\u00e0 a compiere la vendetta di Alessa, concedendo il suo ingresso nella chiesa (la chiesa infatti \u00e8 l'unico luogo che l'oscurit\u00e0 non pu\u00f2 raggiungere) dove la setta ha intenzione di bruciare Sharon vedendola come la figlia di Alessa.\nRose, dopo essere tornata in chiesa, scopre che Cybil, considerata una seguace del demonio, \u00e8 appena stata bruciata viva da Christabella e che Sharon sta per subire lo stesso destino. Rose affronta cos\u00ec Christabella e gli altri cittadini, svelando loro che in realt\u00e0 sono tutti morti in quell'incendio di trenta anni prima e che Christabella in realt\u00e0 ha trasformato la sua paura e la paura dei suoi concittadini per la vendetta di Alessa in \"fede\", condannando al rogo chi non riusciva a controllare. La fede in Dio non \u00e8 quindi che una pura menzogna: la vera peccatrice non \u00e8 mai stata Alessa ma tutti coloro che hanno condannato al rogo un essere innocente. Non volendo accettare la verit\u00e0 Christabella pugnala Rose: il suo sangue comincia a gocciolare sul pavimento della chiesa, fungendo da portale per Alessa che sorge dal sottosuolo e inizia a uccidere Christabella e tutti i concittadini, lasciando Dahlia, Rose e Sharon le uniche sopravvissute. Sharon e Rose, di nuovo insieme, possono finalmente tornare a casa, ora che la vendetta di Alessa si \u00e8 consumata. Prima di andare Dahlia chiede quindi a Rose perch\u00e9 la figlia non l'abbia uccisa come tutti gli altri e Rose le risponde semplicemente che \"una madre \u00e8 Dio agli occhi di un figlio\". Rose si mette quindi in viaggio e torna a casa con Sharon mentre Christopher le aspetta, addormentato sul divano. Le due giungono finalmente a destinazione ma di Christopher non vi \u00e8 traccia: Rose e Sharon sono rimaste intrappolate nella dimensione/limbo di Silent Hill. Il loro arrivo viene comunque percepito da Christopher che si sveglia di soprassalto trovando la porta aperta, ma in realt\u00e0 di Rose e Sharon non c'\u00e8 traccia.\nAccoglienza.\nSebbene il film sia stato pesantemente bocciato dalla critica, ha comunque riscosso un certo apprezzamento da parte del pubblico. Viene criticata soprattutto la scarsa recitazione degli attori e la trama intricata, che viene risolta in un unico lungo monologo finale. Ci\u00f2 che invece ha colpito \u00e8 sicuramente l'accurata fotografia, la scenografia e gli effetti speciali del passaggio di realt\u00e0 e delle creature. I fan del videogioco si sono divisi tra quelli che danno il merito al regista di essere riuscito a fare una conversione, migliore dei tentativi passati, di un videogioco, mantenendo intatte atmosfere e alcune caratteristiche. Mentre altri si sono soffermati a obiettare che comunque la trama di Silent Hill ha subito alcuni cambiamenti che ne hanno in parte stravolto il senso e per questo non pu\u00f2 ritenersi effettivamente una traduzione cinematografica fedele all'originale. Tuttavia lo sceneggiatore Roger Avary afferma che la traduzione a film non deve necessariamente riprendere ogni minimo particolare della trama e dei personaggi principali; dice infatti che l'elemento fondamentale di un Silent Hill sono principalmente il pathos, le ambientazioni e la \"mostruosit\u00e0\" delle loro trasformazioni e bisogna rimanere fedeli allo spirito del materiale. Solo se questo materiale fosse diverso il film non funzionerebbe, quindi non c'\u00e8 molto di sorprendente se su questo punto di vista il film \u00e8 riuscito.\nSequel.\nIl seguito \"\" \u00e8 uscito nei cinema nel 2012. Il regista di questo nuovo episodio \u00e8 Michael J. Bassett."}
{"id": "2480479", "revid": "1798099", "url": "https://it.wikipedia.org/wiki?curid=2480479", "title": "Tumbleweed Connection (musical)", "text": ""}
{"id": "2480481", "revid": "92723", "url": "https://it.wikipedia.org/wiki?curid=2480481", "title": "Campionato mondiale di scherma 2001", "text": "Il Campionato mondiale di scherma si \u00e8 svolto a N\u00eemes in Francia.\nLe competizioni sono iniziate il 26 ottobre e sono terminate il 1\u00ba novembre 2001.\nSono stati assegnati sei titoli femminili e sei titoli maschili:"}
{"id": "2480485", "revid": "287204", "url": "https://it.wikipedia.org/wiki?curid=2480485", "title": "Samuel Przypkowski", "text": "Biografia.\nNacque intorno al 1592 da una famiglia appartenente alla Chiesa dei Fratelli polacchi, il movimento antitrinitario unitariano profondamente influenzato da Fausto Sozzini. Suo padre potrebbe essere stato Miko\u0142aj Przypkowski, l'anziano della chiesa di Luslawice citato nel \"Diario\" di Valentin Schmalz, il quale mor\u00ec il 1\u00ba settembre 1612. Dopo aver ricevuto una prima istruzione dalla sua stessa famiglia, il 22 marzo 1614 si trasfer\u00ec in Germania per studiare nell'Accademia di Altdorf, un centro di cultura protestante nel quale erano presenti anche gruppi sociniani. Fino al 1612 vi aveva infatti insegnato filosofia naturale Ernst Soner, e poi Johannes Crell e Martin Ruar.\nNel 1616 Przypkowski si stabil\u00ec a Leida per studiare teologia nella locale Universit\u00e0: qui erano vivaci le discussioni intorno alla dottrina della predestinazione, che opponevano i teologi Jacob Arminio e Francesco Gomaro, quest'ultimo sostenitore dell'ortodossia calvinista. Il Sinodo della Chiesa riformata, riunito a Dordrecht, condann\u00f2 nel 1619 le tesi di Arminio, sostenute anche da Simon Episcopius, insegnante a Leida, e costrinse gli arminiani a un esilio che sar\u00e0 revocato nel 1628.\nLa \u00ab Dissertatio de pace et concordia Ecclesiae \u00bb.\nA Leida Przypkowski avrebbe iniziato a scrivere la \"Dissertatio de pace et concordia Ecclesiae\", che verr\u00e0 pubblicato nel 1628 sotto lo pseudonimo di \"Irenaeus Philalethes\", un nome che indica chiaramente l'obiettivo di concordia proposta da Przypkowski, cos\u00ec come l'indicazione del luogo della stampa dell'opera, \"Eleutheropoli\" (Citt\u00e0 della libert\u00e0), \u00e8 un nome di fantasia che corrisponde in realt\u00e0 ad Amsterdam e che richiama l'idea della tolleranza.\nPremettendo che il suo scritto non intende essere \u00ab eretico \u00bb, bens\u00ec \u00ab irenico \u00bb, ossia intenzionato a comporre o almeno chiarire le divergenze dottrinali in un clima di serena discussione, Przypkowski rileva come la maggior nemica della verit\u00e0 nelle \u00ab cose divine \u00bb sia costituita dall'\u00ab arbitrio di decidere, cos\u00ec da escludere anche la pi\u00f9 piccola libert\u00e0 di dissenso \u00bb. All'origine di tante \u00ab tempeste di conflitti \u00bb che da un secolo scuotono i cristiani, \u00e8 la presunzione dell'infallibilit\u00e0 delle proprie opinioni che conduce a ritenere che la confessione della propria fede valga pi\u00f9 della santit\u00e0 della vita, senza contare che spesso si giudica l'errore altrui un indizio di mancanza di onest\u00e0, cos\u00ec che \u00ab la riprovazione delle opinioni degenera nella diffamazione dei costumi \u00bb.\nUn concetto, questo, che derivava tanto dall'esortazione erasmiana allo studio della filosofia cristiana concepito come espansione di sentimento e non esibizione erudita o peggio pretesto di disputa, quanto dall'invito dell'Episcopius a comprendere la verit\u00e0 teologica astenendosi \u00ab da tutte le speculazioni che non avessero nulla in comune o che poco o nulla riconducessero \u00bb a una pratica di vita ispirata alla santit\u00e0.\nPrzypkowski dichiara di voler limitare la sua analisi alla \u00abcognizione di quella che chiamano l'essenza di Dio e della precisa accezione della sacrosanta Trinit\u00e0\u00bb, un problema centrale della riflessione del Sozzini che a lui, ai suoi seguaci e agli anticipatori come Michele Serveto era costata un'accusa di eresia da parte delle confessioni cattoliche e riformate.\nOra, secondo Przypkowski, essendo evidente che \u00abnessuno pu\u00f2 comprendere con certezza la natura di Dio\u00bb, tanto l'errore che l'ignoranza a questo proposito non possono compromettere la salvezza, che pu\u00f2 essere garantita solo dalla fede: \u00abSe uno pu\u00f2 avere la fede, per quanto abbia male inteso il mistero della sacrosanta Trinit\u00e0, non c'\u00e8 difficolt\u00e0 che, pur con questo suo errore, venga accolto in cielo e anche nella Chiesa\u00bb. I cristiani, infatti, \u00abnon possono dubitare neanche un poco della potenza o della volont\u00e0 di Dio, ma possono cadere in errore nella conoscenza della sua essenza \u00bb, dal momento che Dio, con i suoi precetti, non ha certo \u00ab voluto mettere alla prova l'acutezza del nostro ingegno, quanto piuttosto la probit\u00e0 della nostra volont\u00e0\u00bb. Poich\u00e9 si ama con il cuore e non con l'intelletto, la certezza della salvezza non \u00e8 data al cristiano dalla conoscenza della natura della divinit\u00e0, ma dall'amore portato a Dio e a Cristo: \u00abIn ci\u00f2 consiste l'essenziale della nostra obbedienza, che pur non essendo causa della nostra salvezza, ne \u00e8 almeno la strada, nonch\u00e9 prova evidente e segno certissimo\u00bb.\nL'annuncio evangelico della salvezza \u00e8 stato rivolto a tutti gli uomini, senza distinzione e alla sola condizione che essi abbiano fede e obbediscano ai suoi precetti. Pertanto i sostenitori della predestinazione dovrebbero ammettere che \u00aba certi uomini Dio ha offerto a parole e con la bocca quello che in realt\u00e0 e di fatto aveva deciso di non concedere\u00bb, si sia cio\u00e8 comportato, annunciando il vangelo, ipocritamente, con \u00abuna simulazione dolosa e un inganno\u00bb. Stante l'evidente assurdit\u00e0 di questa conseguenza, non resta che concludere che solo l'incredulit\u00e0 e la disobbedienza escludono l'uomo dalla salvezza, per conseguire la quale basta invece la \u00abviva fede\u00bb che consiste nell'\u00abobbedire a Dio nella sicura speranza e nella fiducia delle sue promesse\u00bb.\nA questo punto si pu\u00f2 rispondere alla questione iniziale. Gli eventuali errori della mente, come non sono una rinuncia alla fede, non sono nemmeno una disobbedienza, perch\u00e9 questa \u00e8 una \u00abdepravazione della volont\u00e0\u00bb, mentre quegli errori sono \u00abun abbaglio dell'intelletto\u00bb, e \u00abDio non bada alle azioni in s\u00e9, ma alle intenzioni di chi le compie\u00bb. Quanto al dogma trinitario, esso \u00ab\u00e8 talmente complicato e difficile, e sopravanza di tanto la comprensione di tutte le persone semplici che pochissime di loro possono sentirsi garantita la salvezza, se fosse peccato aver capito male queste cose\u00bb, e del resto nessuna mente umana lo ha mai capito n\u00e9 mai lo capir\u00e0. Ritenere che osservare le presunte, corrette interpretazioni teologiche garantisca la salvezza, equivarrebbe a pensare che il messaggio evangelico sia riservato ai dotti, mentre Dio \u00ab\u00e8 solito rivelare i suoi misteri ai semplici e ai rozzi, non ai sapienti di questo mondo\u00bb.\nPrzypkowski affronta poi il problema della persecuzione cui sono soggetti quei cristiani - i Sociniani, in particolare - colpevoli soltanto di non accettare la dogmatica delle Chiese cattoliche e protestanti: \u00abNessuna onest\u00e0, che sia colpevole della bench\u00e9 minima eresia, \u00e8 al sicuro nella Chiesa di Roma; \u00e8 l'onest\u00e0 di un uomo cattolico non \u00e8 meno nei guai presso i protestanti i quali, divisi anch'essi in moltissime fazioni, si decretano reciprocamente con superbe denunce il cielo o l'inferno [...] Ma verso nessun uomo si \u00e8 pi\u00f9 facilmente concentrato l'odio pubblico del mondo quanto nei confronti di coloro che si \u00e8 voluto designare col nome di Sociniani o Fotiniani: un'infelice stirpe di uomini, eppure onesta tra tante ingiurie e contumelie gratuite\u00bb.\nL'odio contro i Sociniani \u00e8 provocato dal loro rifiuto del dogma trinitario, questo \u00abmistero venerando per la sua stessa vecchiezza e munito dell'autorit\u00e0 di tanti santi padri e Concili\u00bb, introdotto nel Concilio di Nicea dopo discussioni infinite e contrasti di fazioni, nel quale dei filosofi, pi\u00f9 che dei cristiani, distorsero parole semplici \u00abin significati estranei e filosofici, cucendo con commenti ingegnosi i misteri della loro filosofia con la parola divina, affinch\u00e9 i loro studi non sembrassero vani\u00bb. Pertanto, i Sociniani non si oppongono alle Scritture, bens\u00ec a certe loro interpretazioni umane sorte nel tempo, seguendo la parola di Paolo, che esorta a permanere nella semplicit\u00e0 della conoscenza, \u00abinvece di elevarsi con Ario ai non enti o con Atanasio all'homouseon\u00bb.\nGli ultimi capitoli della dissertazione sono un invito alla tolleranza nei confronti degli eretici: \u00abnon c'\u00e8 ragione di ritenere che non debbano essere tollerati nella Chiesa coloro le cui dottrine paiono poco accettabili per se stesse o per le conseguenze assurde che comporterebbero, purch\u00e9 esse non attribuiscano volutamente nulla di empio a Dio e attestino l'amore per il Signor Ges\u00f9 attraverso l'obbedienza ai suoi precetti\u00bb. Se poi si tiene conto della enorme quantit\u00e0 di teorie che sono state elaborate e di sette che sono sorte, non ci si pu\u00f2 sorprendere della difficolt\u00e0 di discernimento della verit\u00e0 dall'errore: \u00abProvi qualcuno a elencarmi tutte le sette che si denominano cristiane e io lo considerer\u00f2 un grand'uomo se non ne tralascer\u00e0 nessuna: con tante opinioni diverse in concorrenza, se non hanno scelto quella pi\u00f9 vera, chi mai potr\u00e0 dire che l'hanno fatto per malvagit\u00e0 piuttosto che per ignoranza?\u00bb.\nPrzypkowski conclude il suo scritto con un ultimo appello alla tolleranza: i cristiani \u00abdevono stare bene attenti a non conferire alla propria interpretazione della Scrittura un valore assoluto di verit\u00e0 [...] al centro della Sacra Scrittura \u00e8 il precetto dell'amore verso Dio e verso il prossimo; da questo centro si irraggia una concezione plurale della verit\u00e0, che trova appunto nella tolleranza il suo completamento essenziale e la sua insegna nel detto di Cristo: \"Non giudicate affinch\u00e9 non siate giudicati\"\u00bb."}
{"id": "2480488", "revid": "119416496", "url": "https://it.wikipedia.org/wiki?curid=2480488", "title": "Neustadt in Sachsen", "text": "Neustadt in Sachsen (nome ufficiale: \"Neustadt i. Sa.\") \u00e8 una citt\u00e0 di 14.438 abitanti della Sassonia, in Germania.\nAppartiene al circondario della Svizzera Sassone-Monti Metalliferi Orientali (targa PIR).\nSuddivisione amministrativa.\nNeustadt si divide in 10 zone, corrispondenti all'area urbana e a 9 frazioni (\"Ortsteil\"):\nAmministrazione.\nGemellaggi.\nNeustadt \u00e8 gemellata con:\nNeustadt \u00e8 membro del gemellaggio internazionale \"Neustadt in Europa\", che riunisce 36 citt\u00e0 e comuni che portano nel nome la dicitura \"Neustadt\" (\"citt\u00e0 nuova\")."}
{"id": "2480493", "revid": "287204", "url": "https://it.wikipedia.org/wiki?curid=2480493", "title": "Privat-Livemont", "text": "Esponente del Liberty. \u00c8 stato uno dei pi\u00f9 importanti cartellonisti belgi. Inoltre, poich\u00e9 come autore di manifesti ha prediletto i soggetti femminili, sovente in abiti succinti, \u00e8 considerato uno dei pionieri della pubblicit\u00e0 erotica.\nBiografia.\nAllievo di Bourson e Hendrickx, esordisce come pittore nel 1885. Trasferitosi in Francia dopo aver vinto una borsa di studio espone ai saloni di Parigi del 1886 e del 1887 e partecipa ai lavori di decorazione del teatro della Porte Saint-Martin, dell'Op\u00e9ra e del municipio della capitale francese. Nel 1889 \u00e8 di ritorno in patria dove prosegue con la sua attivit\u00e0 di pittore e decoratore. Nel 1890 apre un proprio studio e inizia l'attivit\u00e0 di cartellonista pubblicitario e litografo. A partire dal 1891 \u00e8 docente di disegno presso la Scuola Industriale di Schaerbeek.&lt;br&gt;\nAcquista progressivamente fama, anche grazie alle decorazioni che realizza in varie scuole della cittadina belga dove \u00e8 nato e lavora (compreso l'istituto nel quale insegna) e alle decorazioni che realizza assieme all'architetto Henri Jacobs. A cavallo tra Otto e Novecento \u00e8 all'apice della propria carriera e ottiene numerosi premi e riconoscimenti. Si cimenta nella caricatura, nell'illustrazione, nel disegno erotico, nella fotografia. E a partire dall'anno 1900 inizia a realizzare sgraffiti per varie abitazioni in Bruxelles (in particolare sono da citare le decorazioni per la Grande Maison de Blanc).\nLivemont muore nel 1936 e il figlio appena sette anni dopo: la sua collezione di opere viene dispersa, e ci\u00f2 render\u00e0 difficoltoso negli anni successivi ricostruirne il lavoro. Questo contribuir\u00e0 inoltre a ritardarne un effettivo riconoscimento a livello artistico.\nPer via del suo stile Livemont \u00e8 stato talvolta paragonato al pittore ceco Alfons Mucha."}
{"id": "2480495", "revid": "110157", "url": "https://it.wikipedia.org/wiki?curid=2480495", "title": "Sixteen Candles (singolo)", "text": "Sixteen Candles \u00e8 una canzone dei Crests del 1958. Fu scritta da Luther Dixon e Allyson Khent.\nLa canzone raggiunse il secondo posto nella classifica di Billboard Hot 100 charts nel 1958; inoltre vendette oltre 1 milione di copie e si aggiudico' il disco d'oro."}
{"id": "2480496", "revid": "599013", "url": "https://it.wikipedia.org/wiki?curid=2480496", "title": "Carvalho Leite", "text": "Caratteristiche tecniche.\nGiocava come attaccante, e grazie alle sue capacit\u00e0 di finalizzazione vinse per cinque volte il titolo di capocannoniere del Campionato Carioca (1931, 1935, 1936, 1938 e 1939), classificandosi al secondo posto tra i migliori marcatori della storia del Botafogo.\nCarriera.\nClub.\nGrazie alla sua partecipazione alle vittorie del 1930, 1932, 1933, 1934 e 1935 e dei Torneio In\u00edcio del 1934 e del 1938 e alla sua assidua presenza in maglia \"alvinegra\", Carvalho Leite divenne uno degli idoli del club.\nVestendo la maglia numero 9 do Botafogo, durante il Campionato Carioca del 1930, a 18 anni, segn\u00f2 14 reti in 20 gare, diventando il miglior marcatore di quella stagione; nel corso della carriera, divent\u00f2 il miglior realizzatore della storia del club con 273 reti, prima di essere superato da Quarentinha e dai suoi 312 gol.\nNel maggio 1941 sub\u00ec un grave infortunio che caus\u00f2 il suo ritiro dal calcio giocato, a soli 29 anni. Negli anni quaranta divenne il medico del Botafogo, ricoprendo per quattro volte il ruolo di allenatore della squadra.\nNazionale.\nCon la Nazionale di calcio del Brasile gioc\u00f2 10 partite officiali mettendo a segno 7 reti, partecipando ai mondiali di e e il Sudamericano de 1937 (segundo posto per Brasile dopo l'Argentina)."}
{"id": "2480497", "revid": "252548", "url": "https://it.wikipedia.org/wiki?curid=2480497", "title": "Henri Privat-Livemont", "text": ""}
{"id": "2480499", "revid": "798702", "url": "https://it.wikipedia.org/wiki?curid=2480499", "title": "Goodbye Bafana, il colore della libert\u00e0", "text": ""}
{"id": "2480500", "revid": "767487", "url": "https://it.wikipedia.org/wiki?curid=2480500", "title": "Golfo San Matias", "text": "Il golfo San Mat\u00edas \u00e8 un golfo argentino localizzato sulla costa dell'oceano Atlantico (nel tratto conosciuto con il nome di mar Argentino), che si estende da punta Bermeja a nord, nella provincia di R\u00edo Negro, e punta Norte a sud, nella parte estrema della penisola di Vald\u00e9s, nella provincia di Chubut.\nLa larghezza media \u00e8 di circa 148\u00a0km mentre la sua bocca \u00e8 di 118\u00a0km, con acque molto profonde che permettono una buona navigazione.\nLe maree al suo interno hanno un regime semidiurno, con un'ampiezza minima e massima di 3,5 e 7,6 metri.\nAl suo interno si trovano i porti di:\nLe stazioni balneari sono:\nLa legislazione argentina lo considera come acque interne del paese (con la legge n\u00b0 18.502) ma tale definizione non \u00e8 accettata dagli altri paesi:"}
{"id": "2480503", "revid": "1522738", "url": "https://it.wikipedia.org/wiki?curid=2480503", "title": "Pedron Niall", "text": ""}
{"id": "2480505", "revid": "757396", "url": "https://it.wikipedia.org/wiki?curid=2480505", "title": "Viola Reggio Calabria 2005-2006", "text": "Questa voce raccoglie le informazioni riguardanti la Viola Reggio Calabria nelle competizioni ufficiali della stagione 2005-2006.\nStagione.\nLa stagione 2005-2006 della Viola Reggio Calabria \u00e8 la 16\u00aa nel massimo campionato italiano di pallacanestro, la Serie A.\nPiazzamento finale: 18\u00ba posto in Serie A, retrocessa in Legadue.\nRoster.\n\"Aggiornato al 27 dicembre 2021.\""}
{"id": "2480506", "revid": "1673080", "url": "https://it.wikipedia.org/wiki?curid=2480506", "title": "Nottingham Open 2007 - Singolare", "text": "Il singolare del torneo di tennis Nottingham Open 2007, facente parte dell'ATP Tour, ha avuto come vincitore Ivo Karlovi\u0107 che ha battuto in finale Arnaud Cl\u00e9ment 3-6, 6-4, 6-4."}
{"id": "2480507", "revid": "125982544", "url": "https://it.wikipedia.org/wiki?curid=2480507", "title": "Le Bon \u00e9l\u00e8ve - Le Mali et nous", "text": "Le Bon \u00e9l\u00e8ve - Le Mali et nous \u00e8 un documentario del 2006 diretto da Paolo Quaregna e presentato al Festival di cinema africano di Verona 2007 nella sezione Prospettiva Africa.\nTrama.\nLa globalizzazione colpisce il piccolo paese di Bancoumana, in Mali, a causa dell'apertura economica al mercato mondiale, avvenuto nei primi anni del XXI secolo."}
{"id": "2480508", "revid": "1702319", "url": "https://it.wikipedia.org/wiki?curid=2480508", "title": "Pieve di Appiano", "text": "La pieve di Appiano o pieve di Santo Stefano di Appiano (in latino: \"Plebs de Aplano\" o \"Plebs Sancti Stephani de Aplano\") era il nome di un'antica pieve dell'arcidiocesi di Milano e del Ducato di Milano con capoluogo Appiano. Il suo territorio si estendeva su 118\u00a0km\u00b2.\nIl patrono \u00e8 santo Stefano protomartire, che ancora oggi viene festeggiato in citt\u00e0 il 26 dicembre; a lui \u00e8 dedicata la chiesa prepositurale di Appiano Gentile.\nStoria.\nAttestata nei primi documenti a partire dall'XI secolo (la pi\u00f9 antica menzione si trova un atto di donazione risalente al 1067), la pieve di Appiano inizi\u00f2 ad acquisire benefici e cappellanie solo a partire dal XVI secolo. Nel Cinquecento, la giurisdizione ecclesiastica della pieve si estendeva su ventidue parrocchie. Col Rinascimento la pieve assunse anche una funzione amministrativa civile come ripartizione locale della Provincia del Ducato di Milano.\nNel 1747, durante il corso della visita pastorale dell'arcivescovo Giuseppe Pozzobonelli alla pieve di Appiano, apprendiamo che il clero della chiesa prepositurale era in pieno periodo di splendore, arrivando a contare dieci canonici, tra i quali spiccavano un teologo ed un coadiutore oltre al prevosto stesso. In epoche precedenti inoltre, l'arcivescovo Carlo Borromeo in persona aveva fondato in loco la confraternita del Santo Rosario che aveva avuto origine dal 1574. Un'altra confraternita, quella di Santa Maria del Suffragio, venne fondata dall'arcivescovo Benedetto Erba Odescalchi il 31 ottobre 1729.\nDal punto di vista civile, la pieve amministrativa fu oggetto di un esperimento riformatore di stampo illuminista da parte dell'imperatore Giuseppe II, che nel 1786 la incluse nella neocostituita Provincia di Varese, ripartizione cancellata dopo soli cinque anni dal fratello Leopoldo II, imperatore ben pi\u00f9 conservatore. La pieve fu poi soppressa nel 1797 in seguito all'invasione di Napoleone e alla conseguente introduzione di nuovi e pi\u00f9 moderni distretti.\nLa pieve religiosa invece, sopravvissuta all'Ottocento, divenne sede vicariale pur rimanendo capopieve sino al 1972 quando i decreti del cardinal Colombo posero fine alla struttura delle pievi lombarde. Oggigiorno il prevosto di Appiano \u00e8 Giuseppe Conti e da esso dipendono 16 parrocchie con una popolazione che ammontava a 67.351 abitanti nel 1972. La prepositurale \u00e8 in piazza Libert\u00e0 12 ad Appiano Gentile.\nTerritorio.\nNella seconda met\u00e0 del XVIII secolo, il territorio della pieve era cos\u00ec suddiviso:"}
{"id": "2480511", "revid": "1522738", "url": "https://it.wikipedia.org/wiki?curid=2480511", "title": "Couladin", "text": ""}
{"id": "2480514", "revid": "92723", "url": "https://it.wikipedia.org/wiki?curid=2480514", "title": "Campionato mondiale di scherma 1999", "text": "Il Campionato mondiale di scherma si \u00e8 svolto a Seul in Corea del Sud.\nSono stati assegnati sei titoli femminili e sei titoli maschili:"}
{"id": "2480515", "revid": "365417", "url": "https://it.wikipedia.org/wiki?curid=2480515", "title": "Temaile Kinderode", "text": ""}
{"id": "2480517", "revid": "1522738", "url": "https://it.wikipedia.org/wiki?curid=2480517", "title": "Coramoor", "text": ""}
{"id": "2480518", "revid": "339392", "url": "https://it.wikipedia.org/wiki?curid=2480518", "title": "Rugiswalde", "text": ""}
{"id": "2480519", "revid": "1522738", "url": "https://it.wikipedia.org/wiki?curid=2480519", "title": "Al'cair Dal", "text": ""}
{"id": "2480520", "revid": "1522738", "url": "https://it.wikipedia.org/wiki?curid=2480520", "title": "Fortezza delle Rocce Fredde", "text": ""}
{"id": "2480521", "revid": "1522738", "url": "https://it.wikipedia.org/wiki?curid=2480521", "title": "Ashandarei", "text": ""}
{"id": "2480522", "revid": "339392", "url": "https://it.wikipedia.org/wiki?curid=2480522", "title": "Nae'blis", "text": ""}
{"id": "2480523", "revid": "339392", "url": "https://it.wikipedia.org/wiki?curid=2480523", "title": "Polenz", "text": ""}
{"id": "2480524", "revid": "767487", "url": "https://it.wikipedia.org/wiki?curid=2480524", "title": "Si le vent soul\u00e8ve les sables", "text": "Si le vent soul\u00e8ve les sables \u00e8 un film del 2006 diretto da Marion Hansel.\nProdotto in Belgio, \u00e8 stato presentato al 27\u00ba Festival del Cinema Africano di Verona.\nTrama.\nLa storia narra della sorte di un piccolo paese minacciato dall'avanzamento del deserto, dove gli abitanti decidono di fuggire per salvarsi. L'esodo di Rahne, una bambina piena di speranze, e della sua famiglia trover\u00e0 un lieto fine."}
{"id": "2480525", "revid": "339392", "url": "https://it.wikipedia.org/wiki?curid=2480525", "title": "Provincia di Andijan", "text": ""}
{"id": "2480527", "revid": "339392", "url": "https://it.wikipedia.org/wiki?curid=2480527", "title": "Oberottendorf", "text": ""}
{"id": "2480529", "revid": "339392", "url": "https://it.wikipedia.org/wiki?curid=2480529", "title": "Niederottendorf", "text": ""}
{"id": "2480530", "revid": "111319", "url": "https://it.wikipedia.org/wiki?curid=2480530", "title": "Emma Baratta", "text": "Palmar\u00e8s.\nIn carriera ha conseguito i seguenti risultati:"}
{"id": "2480531", "revid": "339392", "url": "https://it.wikipedia.org/wiki?curid=2480531", "title": "Langburkersdorf", "text": ""}
{"id": "2480532", "revid": "729019", "url": "https://it.wikipedia.org/wiki?curid=2480532", "title": "De Havilland DH.61 Giant Moth", "text": "Il de Havilland DH.61 Giant Moth fu un biplano inglese monomotore adibito per il trasporto realizzato dalla de Havilland negli anni venti.\nStoria del progetto.\nA seguito del successo del DH.50 ottenuto in Australia, l'azienda sub\u00ec pressanti richieste circa la realizzazione di un suo sostituto che utilizzasse i motori Bristol Jupiter. Venne cos\u00ec realizzato il DH.61 Giant Moth, capace di ospitare otto passeggeri pi\u00f9 il pilota, ospitato in una cabina aperta posta dietro le ali. Per la progettazione furono necessarie solo dieci settimane e il primo prototipo vol\u00f2 nel dicembre del 1927 e dopo i vari test eseguiti in Inghilterra, il velivolo su spedito alla de Havilland Australia con sede a Melbourne. Giunto a destinazione fu riassemblato e vol\u00f2 la prima volta il 2 marzo 1928; fu utilizzato per servizi di linea tra Adelaide e Broken Hill dalla societ\u00e0 di trasporti MacRobertson Miller Aviation. Il prototipo fu denominato in origine Canberra e rimase tale finch\u00e9 non fu ufficialmente rinominato in Giant Moth.\nIn totale vennero costruiti dieci esemplari (di cui uno realizzato montando i vari componenti in Canada). Due velivoli furono dotati di due galleggianti realizzati da Short Brothers a Rochester prima di essere consegnati alla Western Canada Airlines Ltd. Tre DH.61 furono utilizzati in Australia con compiti di posta aerea dall'Australian Aerial Services Ltd e dalla Qantas. Il velivolo siglato come \"G-AAAN\" fu acquistato dal Daily Mail per trasportare un fotografo e la sua moto per un servizio in giro per il Regno Unito, inoltre nel mezzo fu installata anche una camera oscura per permettere lo sviluppo delle fotografie durante il viaggio di ritorno. Il velivolo siglato \"G-AAEV\" e ribattezzato \"Youth of Britain\" (Giovent\u00f9 della Britannia) fu utilizzato nel 1929 da Alan Cobham in un tour promozionale dell'aviazione nel Regno Unito; durante questo tour furono trasportati gratuitamente 10.000 studenti."}
{"id": "2480533", "revid": "339392", "url": "https://it.wikipedia.org/wiki?curid=2480533", "title": "Krumhermsdorf", "text": ""}
{"id": "2480534", "revid": "309289", "url": "https://it.wikipedia.org/wiki?curid=2480534", "title": "Provincia di Bukhara", "text": ""}
{"id": "2480536", "revid": "309289", "url": "https://it.wikipedia.org/wiki?curid=2480536", "title": "Provincia di Fergana", "text": ""}
{"id": "2480538", "revid": "1305772", "url": "https://it.wikipedia.org/wiki?curid=2480538", "title": "Babahoyo", "text": "Santa Rita de Babahoyo \u00e8 una citt\u00e0 dell'Ecuador, capoluogo della provincia di Los R\u00edos e del Cantone di Babahoyo.\nHa una popolazione di circa 90.000 abitanti. la citt\u00e0 \u00e8 situata sulla riva sinistra del fiume omonimo, nell'esatto punto in cui la confluenza dei fiumi San Pablo e Caracol danno origine al fiume Babahoyo, affluente del fiume Guayas.\nLa citt\u00e0 fu fondata il 27 maggio del 1869 ed inizialmente era situata nei pressi della confluenza dei fiumi Babahoyo e Caracol, sulla riva destra del fiume San Pablo. Inizialmente si chiam\u00f2 Bodegas, qui si trovavano infatti i magazzini reali utilizzati per il controllo del commercio tra Guayaquil e le citt\u00e0 situate sugli altipiani andini tra le quali la capitale, Quito. Le navi mercantili a vapore risalivano infatti il corso del fiume Babahoyo fino alla citt\u00e0 dove le merci venivano poi trasferite per il trasporto via terra.\nIn seguito a numerosi incendi, il pi\u00f9 devastante dei quali fu nel marzo del 1867, il governo decise di spostare la citt\u00e0 nella sua posizione attuale.\nEconomia.\nL'economia della citt\u00e0 \u00e8 legata all'agricoltura e all'allevamento. Tra le colitivazioni principali vi sono la tagua, ricavato dalla Phytelephas aequatorialis, il riso, il legno di balsa, la canna da zucchero e la frutta.\nMonumenti.\nLa citt\u00e0 non offre particolari attrattive, i quartieri nei pressi del fiume mantengono edifici in stile coloniale tra i quali le antiche abitazioni dei commercianti di cacao. All'interno del Parque 24 de Mayo si trova la cattedrale sulla quale si trova un grandissimo mosaico raffigurante la Vergine Maria."}
{"id": "2480539", "revid": "339392", "url": "https://it.wikipedia.org/wiki?curid=2480539", "title": "Provincia di Jizzax", "text": ""}
{"id": "2480542", "revid": "309289", "url": "https://it.wikipedia.org/wiki?curid=2480542", "title": "Provincia di Namangan", "text": ""}
{"id": "2480543", "revid": "76963", "url": "https://it.wikipedia.org/wiki?curid=2480543", "title": "Yasuharu Hasebe", "text": "Carriera.\nLaureatosi all'universit\u00e0 di Waseda, inizi\u00f2 a lavorare per la Nikkatsu nel 1958, in veste di aiuto regista, lavorando anche con Seijun Suzuki. Nel 1966 esord\u00ec nella regia cinematografica, dirigendo il film d'azione-parodia \"Black Tight Killers\", colorato, pop e pieno di situazioni surreali e comiche.\nNel 1970 diresse ', terza parte della serie \"Stray Cat Rock\", interpretato da Meiko Kaji. Hasebe diresse, sempre lo stesso anno, altri due film della serie: ' e '. Nel 1973 sostitu\u00ec Shunya Ito e diresse ', quarto lungometraggio della serie \"Sasori\".\nNel 1976 gir\u00f2 il pinku eiga \"Rape!\", seguito da \"Assault! Jack the Ripper\" e da \"Rape! 13th Hour\". Alla fine degli anni settanta lasci\u00f2 la Nikkatsu e nel 1982 gir\u00f2 per la Toei il film d'azione \"Fossilized Wilderness\", quindi si ritir\u00f2, tornando alla fine degli anni novanta, dirigendo \"Lesson\", mentre nel 1999 diresse una serie di film realizzati per il V-Cinema.\nNel 2009 diresse il suo ultimo film, intitolato \"Aib\u014d shir\u012bzu Kanshiki Yonezawa Mamoru no jikenbo\". \u00c8 morto il 14 giugno 2009, a causa di una polmonite."}
{"id": "2480545", "revid": "309289", "url": "https://it.wikipedia.org/wiki?curid=2480545", "title": "Provincia di Navoiy", "text": ""}
{"id": "2480546", "revid": "111319", "url": "https://it.wikipedia.org/wiki?curid=2480546", "title": "Emily Jacobson", "text": "\u00c8 la sorella di Sada Jacobson.\nPalmar\u00e8s.\nIn carriera ha conseguito i seguenti risultati:"}
{"id": "2480547", "revid": "339392", "url": "https://it.wikipedia.org/wiki?curid=2480547", "title": "Provincia di Qashqadaryo", "text": ""}
{"id": "2480548", "revid": "309289", "url": "https://it.wikipedia.org/wiki?curid=2480548", "title": "Provincia di Samarcanda", "text": ""}
{"id": "2480549", "revid": "1396213", "url": "https://it.wikipedia.org/wiki?curid=2480549", "title": "Iron Man 2", "text": "Iron Man 2 \u00e8 un film del 2010 diretto da Jon Favreau.\nBasato sul personaggio della Marvel Comics Iron Man, prodotto dai Marvel Studios e distribuito dalla Paramount Pictures. \u00c8 la terza pellicola del Marvel Cinematic Universe e sequel di \"Iron Man\" del 2008. Diretto da Jon Favreau e scritto da Justin Theroux, il film \u00e8 interpretato da Robert Downey Jr., Gwyneth Paltrow, Don Cheadle, Scarlett Johansson, Mickey Rourke, Sam Rockwell e Samuel L. Jackson.\nIl film \u00e8 ambientato sei mesi dopo gli eventi di \"Iron Man\" e segue le vicende del miliardario Tony Stark, che dopo aver rivelato di essere Iron Man \u00e8 stato invitato dal governo statunitense a consegnare ai militari la sua armatura; nel frattempo lo scienziato russo Ivan Vanko sta costruendo un'armatura simile a quella di Tony e prepara la sua vendetta nei confronti di quest'ultimo. Una parte della trama del film \u00e8 basata su quella del fumetto \"Iron Man: il demone nella bottiglia\".\nTrama.\nA Mosca, Anton Vanko, in punto di morte, consegna a suo figlio Ivan il progetto del Reattore Arc, che aveva inventato insieme a Howard Stark. Ivan inizia dunque a costruire un reattore simile a quello di Tony Stark e pianifica la sua vendetta nei suoi confronti.\nNel frattempo, Tony inaugura la \"Stark Expo\", una grande esposizione nella quale i migliori uomini del mondo metteranno insieme idee e risorse. Intanto l'inventore tiene all'oscuro tutti del fatto che sta per morire, poich\u00e9 il suo sangue \u00e8 intossicato dal palladio che alimenta il Reattore Arc che ha nel petto. Secondo i calcoli di J.A.R.V.I.S., non c'\u00e8 un altro elemento chimico conosciuto in grado di alimentare il reattore. Compresa la gravit\u00e0 della situazione, Tony nomina la segretaria Pepper Potts amministratore delegato delle Stark Industries. Tony, Pepper e Natalie Rushman, la nuova assistente di Pepper, si recano nel Principato di Monaco per assistere a una corsa automobilistica. L\u00ec Tony incontra Justin Hammer, proprietario delle Hammer Industries, compagnia rivale delle Stark Industries. Tony decide di prendere parte alla corsa gareggiando su una vettura della sua scuderia. La corsa viene per\u00f2 interrotta da Ivan Vanko che, vestito da steward, entra nel tracciato e colpisce la vettura di Tony con delle potenti fruste elettriche alimentate dal Reattore Arc che aveva costruito. Pepper e Happy Hogan, la guardia del corpo di Tony, entrano nel circuito per consegnare a Iron Man la sua nuova armatura. Indossatala, Tony riesce a rendere inoffensivo e a far arrestare Vanko.\nTony incontra Vanko in prigione, con quest'ultimo che preannuncia all'inventore una morte dolorosa. Tornato in patria, Tony scopre che Ivan \u00e8 figlio di Anton Vanko, un fisico che aveva lavorato insieme a suo padre al Reattore Arc. Tuttavia, Vanko vedeva tale progetto solo come un modo per arricchirsi e per questo fu fatto deportare in Unione Sovietica dallo stesso Stark. Successivamente, Justin Hammer fa evadere Vanko di prigione e lo convince a lavorare per lui a delle nuove armature. Intanto la salute di Tony peggiora e, in occasione di quella che potrebbe essere la sua ultima festa di compleanno, si ubriaca con indosso la propria armatura. Il suo migliore amico, James \"Rhodey\" Rhodes, si infuria per il comportamento sconsiderato di Tony: indossata un'armatura, Rhodey combatte contro Tony, per poi fuggire consegnando la corazza all'esercito, la quale viene fatta potenziare da Justin Hammer in modo da essere pronta per una presentazione alla \"Stark Expo\", insieme al nuovo esercito creato da Ivan Vanko, il quale ha convinto Hammer a puntare su droni da combattimento.\nNel frattempo, Tony incontra Nick Fury, il quale, dopo avergli rivelato che Natalie Rushman \u00e8 in realt\u00e0 l'agente Natasha Romanoff, fornisce a Tony i vecchi appunti e alcuni filmati di Howard Stark; grazie a quelli Tony scopre un nuovo elemento, il quale, una volta inserito nel reattore, ripulisce completamente il suo sangue salvandogli la vita. Dopo aver ricevuto una chiamata da Ivan Vanko, Tony vola con la sua nuova armatura alla \"Stark Expo\", dove Hammer sta presentando i suoi nuovi droni, insieme all'armatura potenziata di Rhodey. Vanko prende da remoto il controllo dell'armatura di Rhodey e dei droni. Tony \u00e8 costretto a combattere contro il suo migliore amico, finch\u00e9 l'agente Romanoff e Happy raggiungono lo stabilimento delle Hammer Industries costringendo Vanko a scappare. Romanoff riesce a sbloccare l'armatura di Rhodey, il quale insieme a Tony elimina tutti i droni. A quel punto vengono raggiunti da Vanko che, dotato di un'armatura armata con due fruste elettriche, li affronta mettendoli in difficolt\u00e0. Unendo le forze, Tony e Rhodey riescono a sconfiggere Vanko, il quale prima di morire fa esplodere i droni; Tony salva appena in tempo Pepper, con la quale scambia un bacio. Nel frattempo, Justin Hammer viene arrestato.\nA scontro concluso, Fury comunica a Tony che al momento viene ritenuto inadeguato per l'iniziativa \"Vendicatori\", ma che l'inventore potrebbe comunque fare da consulente. Per la loro impresa eroica, Tony e Rhodey ricevono una medaglia. Successivamente l'agente Coulson, in mezzo a un cratere nel deserto, avvisa Nick Fury di aver trovato il martello di Thor.\nPersonaggi.\nInoltre Clark Gregg interpreta Phil Coulson, agente dello S.H.I.E.L.D. incaricato di sorvegliare Tony, Garry Shandling interpreta il Senatore Stern, un senatore pronto a far consegnare l'arma \"Iron Man\" al governo degli Stati Uniti d'America, Jon Favreau interpreta Harold \"Happy\" Hogan, guardia del corpo e autista di Tony Stark, Leslie Bibb interpreta Christine Everhart, giornalista di Vanity Fair, John Slattery interpreta Howard Stark, il padre di Tony, Tim Guinee interpreta il maggiore Allen dell'Air Force, Jack White interpreta Jack, braccio destro di Justin Hammer, Eugene Lazarev interpreta Anton Vanko, il padre di Ivan. Nel film compaiono numerosi camei: Max Favreau interpreta Peter Parker, il futuro supereroe noto come Spider-Man, Stan Lee, il co-creatore di Iron Man, interpreta Larry King, DJ AM, al secolo Adam Goldstein, interpreta se stesso nella sequenza del compleanno di Stark; al disc jockey, morto improvvisamente dopo la fine delle riprese, \u00e8 dedicata la pellicola, Olivia Munn interpreta il breve ruolo di Chess Roberts, la reporter che si occupa della \"Stark Expo\", Kate Mara interpreta brevemente il ruolo di uno sceriffo federale, i giornalisti Bill O'Reilly e Christiane Amanpour interpretano loro stessi in alcune piccole sequenze dei servizi televisivi, Margy Moore interpreta brevemente il ruolo di Bambi Arbogast, l'attore Seth Green appare velocemente all'uscita della Stark Expo, Elon Musk interpreta se stesso in un cameo di circa dieci secondi ambientato a Montecarlo. Inoltre, nella versione originale, la voce di J.A.R.V.I.S. \u00e8 dell'attore Paul Bettany.\nProduzione.\nSubito dopo la distribuzione di \"Iron Man\", la Marvel annunci\u00f2 che stava sviluppando un sequel, con l'intenzione di distribuirlo il 30 aprile 2010. Nel luglio 2008, dopo vari mesi di negoziazioni, Jon Favreau firm\u00f2 per dirigere anche il sequel. Contemporaneamente Justin Theroux accett\u00f2 di scrivere la sceneggiatura, che sarebbe stata basata su una storia scritta da Favreau e Robert Downey Jr.; Theroux era stato gi\u00e0 sceneggiatore di \"Tropic Thunder\", con Downey fra i protagonisti, e Downey, che lo stimava, lo aveva raccomandato alla Marvel.\nNell'ottobre 2008, Don Cheadle fu scelto per sostituire Terrence Howard. \"Entertainment Weekly\" rivel\u00f2 che Favreau non si era trovato bene a lavorare con Howard in occasione del primo film, dovendo spesso rigirare e tagliare le scene che lo riguardavano; inoltre quando Favreau e Theroux decisero di ridurre il suo ruolo nel film, la Marvel inizi\u00f2 a discutere con Howard di una riduzione di salario, che alla fine condusse a una rottura dei rapporti. Nel novembre 2013, Howard rivel\u00f2 che gli avevano offerto troppo poco, per potere poi aumentare il salario del protagonista, e che i produttori gli avevano detto che il secondo film sarebbe stato un successo anche senza di lui.\nNel gennaio 2009, Mickey Rourke e Sam Rockwell entrarono in trattativa con la Marvel per interpretare gli antagonisti principali del film. Pochi giorni dopo, Rockwell conferm\u00f2 che avrebbe interpretato il ruolo di Justin Hammer. Nel frattempo la Marvel prov\u00f2 a proporre a Emily Blunt il ruolo della Vedova Nera, ma l'attrice non ha potuto accettare per altri impegni lavorativi. Samuel L. Jackson arriv\u00f2 invece ad un accordo con la Marvel, dopo lunghe e complicate trattative, per riprendere il ruolo di Nick Fury, gi\u00e0 interpretato al termine del primo film, e alla fine firm\u00f2 per interpretare il personaggio in almeno nove film. Downey e Rourke avevano discusso del film ai Golden Globe del 2009, e successivamente Rourke si era incontrato con Favreau e Theroux per discutere del suo ruolo; Rourke stava per\u00f2 per rifiutare l'offerta iniziale della Marvel di 250.000 dollari, ma l'offerta venne aumentata e a marzo Rourke accett\u00f2 di prendere parte al film. Lo stesso giorno Scarlett Johansson firm\u00f2 per interpretare il ruolo della Vedova Nera, con l'opzione di partecipare a pi\u00f9 film della Marvel, fra cui anche \"The Avengers\".\nRiprese.\nLe riprese del film sono cominciate il 13 aprile 2009 e si sono concluse il 28 agosto dello stesso anno.\nColonna sonora.\nLa colonna sonora del film \u00e8 stata distribuita in commercio come \"Iron Man 2: Original Motion Picture Score\" il 20 luglio 2010, con 25 tracce. John Debney ha composto la colonna sonora con Tom Morello. Sono presenti anche alcuni brani degli \"AC/DC\", distribuiti insieme all'album ufficiale.\nPromozione.\nDurante il San Diego Comic-Con International, che si \u00e8 tenuto tra il 23 e il 26 luglio 2009, \u00e8 stato presentato il primo trailer del film.\nDistribuzione.\nIl film \u00e8 stato distribuito nelle sale cinematografiche italiane il 30 aprile 2010, mentre negli Stati Uniti \u00e8 uscito il 7 maggio.\nEdizione italiana.\nLa direzione del doppiaggio e i dialoghi italiani sono stati curati da Marco Guadagno.\nEdizioni home video.\nIl film \u00e8 stato distribuito in home video il 28 settembre 2010 in edizione DVD e Blu-ray Disc dalla Paramount Home Entertainment (in Italia il 5 ottobre). Nel 2013 \u00e8 uscita una riedizione curata dai Walt Disney Studios Home Entertainment.\nAccoglienza.\nIncassi.\n\"Iron Man 2\" ha ottenuto un incasso pari a in Nord America e nel resto del mondo, di cui in Italia, per un incasso mondiale di , a fronte di un budget di produzione di 200 milioni di dollari.\nCritica.\nIl film ha generalmente ricevuto recensioni positive dalla critica cinematografica. L'aggregatore di recensioni Rotten Tomatoes riporta una percentuale di gradimento del 72% con un voto medio di 6,5 su 10, basandosi su 302 recensioni, mentre il sito Metacritic attribuisce al film un punteggio di 57 su 100 in base a 40 recensioni.\nSequel.\nIl sequel \"Iron Man 3\" \u00e8 uscito negli Stati Uniti il 3 maggio 2013 e in Italia il 24 aprile 2013."}
{"id": "2480550", "revid": "486946", "url": "https://it.wikipedia.org/wiki?curid=2480550", "title": "Provincia di Sirdarya", "text": ""}
{"id": "2480551", "revid": "56620", "url": "https://it.wikipedia.org/wiki?curid=2480551", "title": "Bouin de Marigny", "text": ""}
{"id": "2480552", "revid": "1522738", "url": "https://it.wikipedia.org/wiki?curid=2480552", "title": "Assassino (La Ruota del Tempo)", "text": ""}
{"id": "2480553", "revid": "486946", "url": "https://it.wikipedia.org/wiki?curid=2480553", "title": "Provincia di Surxondaryo", "text": ""}
{"id": "2480554", "revid": "339392", "url": "https://it.wikipedia.org/wiki?curid=2480554", "title": "Provincia di Ta\u0161kent", "text": ""}
{"id": "2480556", "revid": "339392", "url": "https://it.wikipedia.org/wiki?curid=2480556", "title": "Provincia di Xorazm", "text": ""}
{"id": "2480557", "revid": "256896", "url": "https://it.wikipedia.org/wiki?curid=2480557", "title": "Commissione africana di diritto internazionale", "text": ""}
{"id": "2480558", "revid": "252548", "url": "https://it.wikipedia.org/wiki?curid=2480558", "title": "T. Privat-Livemont", "text": ""}
{"id": "2480559", "revid": "252548", "url": "https://it.wikipedia.org/wiki?curid=2480559", "title": "Privat Livemont", "text": ""}
{"id": "2480560", "revid": "2207185", "url": "https://it.wikipedia.org/wiki?curid=2480560", "title": "Dena", "text": ""}
{"id": "2480561", "revid": "119416275", "url": "https://it.wikipedia.org/wiki?curid=2480561", "title": "Berthelsdorf", "text": "Berthelsdorf \u00e8 una frazione di 1 721 abitanti della citt\u00e0 tedesca di Herrnhut, in Sassonia, nel circondario (\"Landkreis\") di G\u00f6rlitz (targa GR). Gi\u00e0 comune autonomo, il 1\u00ba gennaio 2013 \u00e8 stato accorpato a Herrnhut."}
{"id": "2480562", "revid": "1522738", "url": "https://it.wikipedia.org/wiki?curid=2480562", "title": "Turak", "text": ""}
{"id": "2480563", "revid": "15756", "url": "https://it.wikipedia.org/wiki?curid=2480563", "title": "Giacimenti fossiliferi di Bolca", "text": "I Giacimenti fossiliferi di Bolca, che prendono il nome dall'omonima localit\u00e0 della zona (provincia di Verona), sono noti nel mondo per la quantit\u00e0 delle specie faunistiche ritrovate, e soprattutto per il perfetto grado di conservazione delle specie animali e vegetali, ivi fossilizzate.\nAmbiente deposizionale e contenuto fossile.\nIl contenuto faunistico rispecchia la condizione di un \"habitat\" marino-costiero e pi\u00f9 specificamente di tipo lagunare tropicale.\nA Bolca non si sono ritrovati solo pesci fossili ma numerose specie animali e vegetali, e non solamente nella cava-miniera della Pesciara, ma in diversi siti, tutti con una propria storia geologica, in alcuni casi conosciuti e cavati da alcuni secoli (non a caso i fossili di Bolca sono presenti nei principali musei del mondo e in ricche collezioni private).\nTra i vari fossili che si rinvengono si possono ricordare alcuni crostacei, dei rettili, qualche piuma d'uccello, varie specie di insetti, e soprattutto numerosi pesci, oltre 150 specie, tra cui anche squali, che conservano oltre al tessuto osseo anche traccia dei tessuti organici, proprio per il particolarissimo processo di fossilizzazione verificatosi in questa zona costiera circa 50 milioni di anni fa. La perfezione di questo processo di fossilizzazione \u00e8 dimostrata dal rinvenimento di alcune meduse, il cui corpo, costituito principalmente da acqua, \u00e8 estremamente difficile da conservare.\nLe specie vegetali ritrovate, oltre 270, comprendono piante tropicali, alghe, palme e fanerogame marine.\nGiacimenti fossiliferi.\nNell'area di Bolca sono stati identificate specifiche localit\u00e0 fossilifere di interesse paleontologico\nMonte Spilecco.\nIl Monte Spilecco \u00e8 ricco di rocce sedimentarie costituite per la maggior parte da frammenti fossili (calcari grigio-verdastri, marne, rocce vulcaniche stratificate). Frequenti sono infatti i denti di squalo, piccoli frammenti dello scheletro di Crinoidi (gigli di mare) caratterizzati da una simmetria pentagonale. Le macchie verde chiaro che si notano nelle fratture fresche della roccia sono minerali alterati di glauconite, la cui roccia che le contiene \u00e8 la pi\u00f9 antica della zona di Bolca (Paleocene, 55 milioni di anni). Si trovano anche aculei di Echinidi (ricci di mare). La sua sequenza sedimentaria, ricca in fossili, all'inizio del secolo XX era stata utilizzata per definire il piano Spilecciano, dell'Eocene inferiore, utilizzato nell'area mediterranea ed equivalente temporalmente all'Ypresiano dell'area atlantica europea.\nPesciara.\nLa Pesciara di Bolca \u00e8 il pi\u00f9 famoso giacimento fossilifero, posto a circa 2\u00a0km da Bolca, da cui si sono estratti migliaia di pesci. Le sue rocce calcaree sono espressione di un'antica laguna tropicale dell'Eocene, di circa 48 milioni di anni fa, popolata non solo da pesci ma anche da molluschi bivalvi e gasteropodi; frequenti sono anche le alghe e i resti vegetali provenienti da una flora di tipo continentale, cos\u00ec come gli insetti. La Pesciara, in rapporto all'intero versante montuoso, dal punto di vista geologico \u00e8 un grosso olistolite calcareo immerso in un deposito di tufite. La caduta di tale blocco avvenne nell'Eocene, quando l'area di Bolca e della Lessinia era ancora occupata dalle lagune tropicali, con un fondale basso di pochi metri. Poco pi\u00f9 tardi, sempre nell'Eocene, l'area compresa tra la Valle dell'Alpone e del Chiampo fu interessata da un abbassamento del fondale marino lungo due fratture (faglie) parallele ai torrenti Alpone e Chiampo (chiamato Graben dell'Alpone-Chiampo) e da un'attivit\u00e0 vulcanica che form\u00f2 delle colate di lava sottomarine e subaeree. Le ripide scarpate del Graben causarono il crollo di blocchi calcarei che si erano formati nella laguna tropicale della Pesciara, assieme a sedimenti e a filoni provenienti da eruzioni vulcaniche. Nei calcari lastriformi della Pesciara sono contenuti numerosi pesci alternati a strati sterili, in cinque livelli, per uno spessore complessivo di 19 metri: sono stati cavati migliaia di pesci costieri, sia cartilaginei, sia ossei, che presentano molte affinit\u00e0 con forme viventi oggi nell'Oceano Indo-Pacifico.\nMonte Postale.\nIl Monte Postale, posto a nord-est di Brusaferri contiene strati costituiti da calcari lastriformi, calcari di scogliera e calcari ad alveoline dell'Eocene Medio e Inferiore, che hanno fornito numerosi fossili di Pesci, Lamellibranchi, Gasteropodi, Coralli, alghe, mentre pi\u00f9 scarsi sono gli Echinodermi, i Brachiopodi ed i Cefalopodi. Pi\u00f9 di 90 sono i generi di molluschi rinvenuti.\nMonte Purga.\nIl Monte Purga (930 m), a forma di cono, si trova a nord di Bolca. \u00c8 ci\u00f2 che resta di un vulcano attivo 50 milioni di anni fa, con rocce effusive di basalto, ma anche con argilliti e ligniti (la sommit\u00e0 presenta inoltre basalti dell'Oligocene). Qui sono stati trovati nei sedimenti con ligniti dei crostacei d'acqua dolce, dei cheloni e dei coccodrilli, mentre sul versante occidentale, si sono rinvenuti dei molluschi terrestri. Nei livelli vulcanici sono stati trovati palmizi del genere \"Latanites\".\nAnimali fossili rinvenuti.\nSul Bolca si trovano ben 250 specie di animali fossili (140 generi, 90 famiglie e 19 ordini Inoltre sono stati rinvenuti interi cefalopodi, crostacei, meduse e polychaete, ma anche frammenti di foraminifera, molluschi e coralli, che possono essere stati trasportati. Sono stati trovati anche piume di uccelli, carapaci di tartarughe, numerosi insetti, piante acquatiche e terrestri.\nAttinotterigi.\nClupeiformes.\nQuesti sono i pesci numericamente pi\u00f9 numerosi nei giacimenti di Bolca, bench\u00e9 le specie siano poche:\nSyngnathiformes.\nQuest'ordine raggruppa i cavallucci marini, i pesci ago, i pesci trombetta e i loro predecessori:\nFamiglia Cerato e museo dei Fossili.\nLa famiglia Cerato, di Bolca, da quasi duecento anni scava il giacimento della Pesciara, di sua propriet\u00e0 e per i quali ha un diritto di sfruttamento dei reperti fossili, sia pure sotto la supervisione del Museo civico di storia naturale di Verona, che \u00e8 trapassato da cinque generazioni e che in virt\u00f9 della sua et\u00e0 \u00e8 stato riconosciuto e confermato dallo stato italiano, caso unico in Italia, ove la raccolta e il commercio dei reperti fossili nazionali \u00e8 assimilata a quella dei reperti archeologici e quindi vietata ai privati, e privilegio delle sovraintendenze alle Belle arti.\nIl nuovo Museo dei fossili di Bolca, gestito dai Cerato, \u00e8 stato inaugurato il 28 luglio 1996. Si divide in tre sale: due al piano terra e una al piano superiore."}
{"id": "2480564", "revid": "125980746", "url": "https://it.wikipedia.org/wiki?curid=2480564", "title": "Alfonso Delgado", "text": "Carriera.\nHa giocato per la SPAL, il e in Serie A con la Lazio dove nella stagione 2003/2004 mette a segno un assist nel definitivo 2-1 per la Lazio all'Olimpico contro l' mandando a rete Luciano Zauri.\nNell'agosto 2011, dopo un'esperienza con i rumeni dell'Universitatea Cluj, passa al . In seguito a problemi con il transfer dalla Romania, dopo un'estenuante attesa esordisce il 12 ottobre 2011 nella sfida vinta dai cremaschi contro il per 2-0.\nIl 2 gennaio 2012 risolve il contratto che lo legava alla squadra lombarda, e nelle stagioni successive viene ingaggiato da alcune formazioni laziali tra cui San Cesareo, Nuova S. Maria delle Mole e Palestrina.\nIl 2 dicembre 2014 passa al per affrontare con i castellani la seconda parte del campionato di Serie D 2014/2015.\nIl 6 luglio 2015 passa al per affrontare il Campionato di Serie D 2015/2016. Ad inizio 2016 si trasferisce al Serpentara Bellegra Olevano.\nImportante per lui la stagione 2017-2018, nella quale gioca in Eccellenza Laziale tra le file dell'UniPomezia, con la quale vince la Coppa Italia Dilettanti, fase regionale.\nNel 2019 ritorna in Serie D venendo acquistato dalla , salvo poi tornare in Eccellenza, sempre all'UniPomezia."}
{"id": "2480565", "revid": "2091899", "url": "https://it.wikipedia.org/wiki?curid=2480565", "title": "Euro Dance", "text": "Euro Dance \u00e8 una compilation che racchiude i migliori successi di musica House/Dance del momento.\nIl primo volume \u00e8 stato pubblicato nell'estate del 1999, con la straordinaria partecipazione del dj/produttore Gigi D'Agostino. L'anno successivo \u00e8 stato pubblicato il secondo volume della compilation: Euro Dance 2000, con la collaborazione del dj Tenaki.\nDal terzo volume ad oggi, i brani vengono mixati dal dj Mauro Miclini."}
{"id": "2480567", "revid": "339392", "url": "https://it.wikipedia.org/wiki?curid=2480567", "title": "Alfonso Roberto Delgado", "text": ""}
{"id": "2480569", "revid": "1745361", "url": "https://it.wikipedia.org/wiki?curid=2480569", "title": "Fotografia (disambigua)", "text": ""}
{"id": "2480570", "revid": "204012", "url": "https://it.wikipedia.org/wiki?curid=2480570", "title": "Billo, Le Grand Dakhaar", "text": ""}
{"id": "2480572", "revid": "1935652", "url": "https://it.wikipedia.org/wiki?curid=2480572", "title": "Pieve di Arcisate", "text": "La pieve di Arcisate o pieve di San Vittore di Arcisate (in latino: \"Plebis Arcisati\" o \"Plebis Sancti Victori Arcisati\") era il nome di un'antica pieve dell'arcidiocesi di Milano e del Ducato di Milano con capoluogo Arcisate.\nIl patrono era san Vittore martire, che viene ancora oggi festeggiato in citt\u00e0 l'8 maggio, e a cui \u00e8 dedicata la chiesa prepositurale di Arcisate.\nStoria.\nLe prime iscrizioni di attivit\u00e0 cristiana sul territorio di Arcisate risalgono addirittura al V secolo, ove \u00e8 rilevata la presenza di due presbiteri, Severino e Gaudenzio, che sembrano essere stati officianti nel primo nucleo cristiano arcisatese.\nLa costruzione della chiesa capopieve inizi\u00f2 probabilmente nell'XI secolo sotto la direzione del primo prevosto plebano conosciuto, Adamo. Sempre in epoca medioevale si ricorda il caso della parrocchia di Ganna, sottoposta formalmente all'autorit\u00e0 della pieve di Arcisate, ma \"de facto\" considerata come separata dalla pieve stessa sulla base di un privilegio emanato dall'arcivescovo Arnolfo III datato al 2 novembre 1095, anche se tale privilegio sembrava ormai decaduto nel XIII secolo quando Goffredo da Bussero nel suo \"Notitiae Sanctorum Mediolani\" comprendeva ancora la chiesa di Ganna tra le dipendenze della pieve di San Vittore di Arcisate.\nAltro caso singolare era la parrocchia di Clivio ove si trovava un Arciprete con quattro canonici che, seppur in formato ridotto, conducevano una piccola pieve definita da alcuni cronisti appunto \"Pieve di Clivio\" che aveva giurisdizione semiautonoma su tre cappellanie, che divennero tre parrocchie in epoche successive. Col Rinascimento la pieve assunse anche una funzione amministrativa civile come ripartizione locale della Provincia del Ducato di Milano.\nLa pieve di Clivio nella pieve di Arcisate crebbe ulteriormente a partire dal 26 luglio 1455 con la visita dell'arcivescovo Gabriele Sforza il quale registr\u00f2 che la piccola pieve di Clivio contava sei cappellanie e sembrava ormai destinata ad ascendere alle alte sfere di capopieve se non che Arcisate venne nominata anche sede vicariale ed ottenne, nel 1606 con Federico Borromeo, l'aggiunta di nuove parrocchie come Bisuschio, Besano e Porto Ceresio. Dal punto di vista civile, la pieve amministrativa fu oggetto di un esperimento riformatore di stampo illuminista da parte dell'Imperatore Giuseppe II, che nel 1786 la incluse nella neocostituita Provincia di Varese, ripartizione cancellata per\u00f2 dopo soli cinque anni dal fratello Leopoldo II, imperatore ben pi\u00f9 conservatore. La pieve fu poi soppressa nel 1797 in seguito all'invasione di Napoleone e alla conseguente introduzione di nuovi e pi\u00f9 moderni distretti.\nNel 1860 nacque poi la parrocchia di Brenno Useria, nel 1896 quella di Pogliana e nel 1900 quella di Cavagnano. La decadenza della pieve inizi\u00f2 nel 1923 con il cardinale Eugenio Tosi che fece trasferire le parrocchie di Cantello e Ligurno dalla pieve di Arcisate al vicariato di Malnate, eleggendo a parrocchia la cappella di Bregazzana. Dal 1972, con i decreti milanesi del Card. Colombo, la struttura plebana \u00e8 stata soppressa ma Arcisate ha mantenuto un'importanza rilevante divenendo sede di Decanato, la struttura territoriale religiosa che difatti ha sostituito le antiche pievi milanesi. Oggi il suo territorio ricopre un'area di 92,08 km\u00b2 con una popolazione di 39.194 abitanti nel 1972 in 15 parrocchie nel decanato di Arcisate.\nTerritorio.\nNella seconda met\u00e0 del XVIII secolo, il territorio della pieve era cos\u00ec suddiviso:\nCollegamenti esterni.\nBattistero di san Giovanni Battista (Arcisate), su BeWeB - Beni ecclesiastici in web"}
{"id": "2480573", "revid": "656614", "url": "https://it.wikipedia.org/wiki?curid=2480573", "title": "Mohawk (fiume)", "text": "Il Mohawk \u00e8 un fiume dello stato di New York sulla costa orientale degli Stati Uniti, lungo 230\u00a0km e maggiore affluente del fiume Hudson, in cui si getta a Cohoes. Il fiume, che prende il nome dalla Nazione Mohawk della Confederazione Irochese, \u00e8 uno dei pi\u00f9 importanti corsi d'acqua della parte settentrionale dello stato di New York.\nIl Mohawk nasce nella contea di Lewis, e scorre verso est attraverso la Mohawk Valley, passando attraverso le citt\u00e0 di Rome, Utica, Amsterdam e Schenectady. Suoi tributari sono lo Schoharie Creek e il West Canada Creek.\nCaratteristiche.\nSul fiume sono presenti cinque dighe permanenti, nove stagionali e cinque centrali idroelettriche. Anche i suoi due principali affluenti presentano dighe significative: la Gilboa Dam, nel tratto superiore dello Scholarie Creek, \u00e8 stata completata nel 1926 come parte del sistema di rifornimento delle acque di New York, ed \u00e8 oggi interessata da un progetto di ripristino.\nAttraverso il Canale Erie, il Mohawk permette di collegare l'Hudson e il porto di New York con i Grandi Laghi.\nStoria.\nIl fiume \u00e8 stato a lungo importante per il trasporto e la migrazione verso ovest come un passaggio attraverso gli Appalachi, tra le Montagne Catskill e l'Altopiano Allegheny a sud e i Monti Adirondack a nord. Di conseguenza la valle del fiume era di importanza strategica durante la guerra franco-indiana e la rivoluzione americana, e vi sono state combattute diverse battaglie. La fertilit\u00e0 della Mohawk Valley, inoltre, attraeva i coloni.\nAll'inizio del diciannovesimo secolo le vie d'acqua erano molto importanti sia per il trasporto di persone sia di beni. Fu costruito quindi il Canale Erie tra il Mohawk e il Lago Erie, che ridusse i costi di trasporto e favor\u00ec la colonizzazione. La valle \u00e8 ancora una rilevante via di comunicazione: dopo la Water Level Route furono costruite sia ferrovie sia strade come la US Route 20 e l'interstatale 90.\nPer proteggere e promuovere i beni storici e naturali del fiume Mohawk \u00e8 stata istituita nel 1997 dallo Stato di New York la \"Mohawk River Heritage Corridor Commission\".\nFlusso.\nIl volume medio di acqua che scorre attraverso il Mohawk \u00e8 di circa 5,2 chilometri cubi ogni anno. La maggior parte dell'acqua scorre attraverso il bacino in primavera, quando la neve si scioglie ed entra nei suoi affluenti e nel corso del fiume; il massimo flusso giornaliero avviene tra la fine di marzo e l'inizio di aprile. Nel periodo tra il 1917 e il 2000, la portata media pi\u00f9 alta giornaliera \u00e8 stata di circa 510 metri cubi al secondo, misurata a Cohoes, vicino alla confluenza con l'Hudson, mentre la portata media pi\u00f9 bassa, misurata a fine agosto, \u00e8 stata di circa 400 metri al secondo.\nIl Mohawk ha una lunga storia di inondazioni; queste sono state rilevate fin dal diciassettesimo secolo. Poich\u00e9 il fiume e i suoi tributari tipicamente ghiacciano in inverno, la primavera \u00e8 generalmente accompagnata dalla presenza di blocchi di ghiaccio che galleggiano sul fiume; questi possono causare danni consistenti alle strutture poste sulle rive del fiume. L'inondazione pi\u00f9 grave registrata sul tratto principale del Mohawk \u00e8 stata quella del 17-18 marzo 1914, che caus\u00f2 molti danni a causa della grande quantit\u00e0 di ghiaccio presente.\nLa pi\u00f9 recente inondazione significativa del Mohawk \u00e8 stata quella del 26-29 giugno 2006, causata da una violenta pioggia che colp\u00ec i bacini del Mohawk, del Delaware e del Susquehanna. In seguito a tale inondazione, nello Stato di New York vi furono quattro morti."}
{"id": "2480579", "revid": "212348", "url": "https://it.wikipedia.org/wiki?curid=2480579", "title": "Fiume Mohawk", "text": ""}
{"id": "2480580", "revid": "640277", "url": "https://it.wikipedia.org/wiki?curid=2480580", "title": "Neustadt (Vogtland)", "text": "Neustadt (ufficialmente \"Neustadt/Vogtl.\", abbreviazione di \"Neustadt/Vogtland\") \u00e8 un comune di 1.124 abitanti della Sassonia, in Germania.\nAppartiene al circondario del Vogtland (targa V) ed \u00e8 parte della comunit\u00e0 amministrativa (\"Verwaltungsgemeinschaft\") di Falkenstein/Vogtl..\nAmministrazione.\nGemellaggi.\nNeustadt \u00e8 membro del gemellaggio internazionale \"Neustadt in Europa\", che riunisce 36 citt\u00e0 e comuni che portano nel nome la dicitura \"Neustadt\" (\"citt\u00e0 nuova\")."}
{"id": "2480581", "revid": "287204", "url": "https://it.wikipedia.org/wiki?curid=2480581", "title": "The Split Program", "text": "The Split Program \u00e8 l'album di debutto del gruppo musicale tedesco di genere metalcore dei Caliban, con la collaborazione degli Heaven Shall Burn, pubblicato dall'etichetta discografica Lifeforce Records il 1\u00ba gennaio 2000."}
{"id": "2480582", "revid": "1071822", "url": "https://it.wikipedia.org/wiki?curid=2480582", "title": "Annunciazione (Masolino)", "text": "L'Annunciazione di Masolino \u00e8 un dipinto (tempera su tavola, 148x115 cm) databile al 1423-1424 o al 1427-1429 e conservato nella National Gallery of Art di Washington D.C.\nStoria.\nL'opera venne dipinta per l'altare della cappella Guardini sulla parete sinistra della chiesa di San Niccol\u00f2 Oltrarno a Firenze. Non \u00e8 chiaro se l'opera sia stata dipinta prima o dopo la Cappella Brancacci (dove Masolino lavor\u00f2 nel 1424-1425) e ci\u00f2 \u00e8 legato alla complessa questione della capacit\u00e0 di Masolino di usufruire della prospettiva, che alcuni ritengono conquista ed altri invece attribuiscono sempre a un intervento diretto del collaboratore Masaccio.\nVerso il 1567 la tavola venne trasferita in un'altra cappella e nel 1576 fu posizionata in sacrestia, quando fu sostituita da una pi\u00f9 moderna annunciazione dipinta da Alessandro Fei. Rimase nella chiesa fino all'inizio del XIX secolo, a giudicare da alcune informazioni indirette offerte dai commenti alle varie edizioni delle Vite di Vasari nelle quali l'opera \u00e8 citata. Fu forse allora esportata da Firenze e acquistata, pare, da Francis Weymss-Charteris-Douglas, duca di Wemyss, che l'avrebbe portata nella residenza di Gosford House, a Longniddry, in Scozia. Passata ai suoi eredi, nel 1915 circa si trovava a Londra, dall'antiquario Robert Langton Douglas, che la piazz\u00f2 nel 1916 a Henry Goldman di New York. Il 26 aprile 1937 fu acquistata dal A.W. Mellon Educational and Charitable Trust di Pittsburgh e nel 1937 venne donata alla National Gallery.\nDescrizione e stile.\nL'Annunciazione di Masolino \u00e8 un'importante opera di passaggio dall'iconografia trecentesca del tema (improntata massimamente da Simone Martini nell'Annunciazione degli Uffizi) all'iconografia quattrocentesca e, quindi, rinascimentale. Masolino ambient\u00f2 la scena, invece che in un mistico fondo oro, in una stanza con gli elementi dell'arredo e dell'architettura ben compiti, anche se non rinunci\u00f2 a un richiamo alla tradizionale separazione in pannelli, tramite la giustapposizione della colonna centrale, che spartisce in due la scena. Ben calibrato \u00e8 il gioco di archi, che spinge lo sguardo dello spettatore in profondit\u00e0 fino alla porta socchiusa, grazie a un uso equilibrato della prospettiva, che arriva a far vedere l'ornamentazione dei soffitti. L'effetto \u00e8 per\u00f2 pi\u00f9 decorativo che realistico e non mancano incertezze, come proprio il raccordo della colonna, che alla base si trova in primissimo piano e al capitello invece sembra pi\u00f9 arretrata. I due protagonisti non sembrano cos\u00ec abitare lo spazio, ma appaiono semplicemente giustapposti in primo piano ad esso.\nL'angelo \u00e8 abbigliato sontuosamente e tiene le braccia incrociate in segno di reverenza alla Vergine. Essa \u00e8 seduta in un trono ed ha in mano il tradizionale attributo del libro, simbolo delle Scritture che si avverano. Con un gesto eloquente sembra accettare con remissione l'incarico affidatole dal Signore, mentre una luce divina le illumina la testa dal soffitto.\nLa sua figura \u00e8 di elegante aristocraticit\u00e0, con un manto che crea un panneggio dalle linee articolare e mosse, in linea col gusto gotico internazionale. Tipica di Masolino \u00e8 la mano con le dita affusolate, che si appoggia eterea e senza sforzo alcuno, elegante ma irreale.\nL'effetto generale dell'opera \u00e8 quello di una scena delicata e ornamentale, con preziosi accordi cromatici estremamente curati.\nAltre opere.\nDi Masolino si conserva anche un'annunciazione giovanile a Panicale ed un'altra Annunciazione frammentaria, composta da due pannelli con l'Angelo e la Vergine spezzati in epoca imprecisata, sempre conservati nella National Gallery di Washington. Questa seconda opera, analoga all'Annunciazione di San Niccol\u00f2, mostra l'Angelo di profilo e viene generalmente datata al 1430 circa.\nA questi lavori di Masolino si ispir\u00f2 Beato Angelico, che rivoluzion\u00f2 ulteriormente il tema dell'Annunciazione impostando un nuovo formato che ebbe ampia eco nel XV secolo."}
{"id": "2480583", "revid": "486946", "url": "https://it.wikipedia.org/wiki?curid=2480583", "title": "Neustadt/Vogtland", "text": ""}
{"id": "2480595", "revid": "767487", "url": "https://it.wikipedia.org/wiki?curid=2480595", "title": "Daratt - La stagione del perdono", "text": "Daratt \u00e8 un film del 2006 scritto e diretto da Mahamat-Saleh Haroun, vincitore del Gran premio della giuria alla 63\u00aa Mostra del Cinema di Venezia.\n\u00c8 stato presentato anche al 27\u00ba Festival del Cinema Africano di Verona.\nTrama.\nIl quindicenne Atim viene incaricato da suo nonno di portare a termine una vendetta contro l'assassino di suo padre, ma una volta arrivato a N'Djamena Nassara, l'assassino, lo accoglier\u00e0 come se fosse suo figlio."}
{"id": "2480602", "revid": "124158682", "url": "https://it.wikipedia.org/wiki?curid=2480602", "title": "Pouteria lucuma", "text": "Pouteria lucuma \u00e8 un albero della famiglia delle Sapotaceae, originario del Per\u00f9. Si utilizza il suo frutto, chiamato lucuma in gastronomia, soprattutto per la produzione di dolci e gelati.\nNon si deve confondere con il lucumo cileno (\"Pouteria splendens\") originario delle valli andine cilene.\nOrigine e distribuzione.\n\u00c8 una pianta originaria delle valli andine peruviane, appartenente alla famiglia delle Sapotaceae, che si \u00e8 diffusa anche presso gli altri Stati andini, mentre \u00e8 piuttosto rara altrove. \u00c8 coltivata anche nel Cile centrale, caratterizzato da clima mediterraneo, per cui \u00e8 un frutto la cui coltivazione pu\u00f2 essere tentata nell'Italia meridionale.\nDescrizione.\nLa \"Pouteria lucuma\" \u00e8 un albero dal fusto dritto e cilindrico, che raggiunge i 15 metri di altezza. Il suo legno \u00e8 leggero, di colore chiaro, di grana fine, resistente. La cima \u00e8 densa e di forma sferica, le sue foglie si concentrano all'apice dei rami giovani e sono di forma ellittica, con la base schiacciata. Sono lunghe da 12 a 25\u00a0cm, coriacee e di color verde scuro nella parte interna.\nI fiori sono singoli o in grappoli di due o tre, ascellati e di forma tubulare, piccoli, di colore giallo o verde, sempre ermafroditi. Hanno da 5 a 7 sepali pelosi, aderenti al punto di inserzione del picciolo del frutto.\nIl frutto.\nIl frutto matura quasi nove mesi dopo la fertilizzazione dei fiori. Il frutto \u00e8 oblungo, di solito con un apice conico arrotondato, ricoperto con una pelle delicata, di colore verde brillante nella maturazione, che vira al castagno quando \u00e8 maturo. Nelle variet\u00e0 coltivate \u00e8 lungo circa 15\u00a0cm e pesa circa 200 g.&lt;br&gt; \nDurante la maturazione \u00e8 pieno di lattice; una volta pronto per il consumo la polpa \u00e8 di colore giallo-arancione, inusualmente secca, ricco di amido e molto dolce. Contiene da due a cinque semi ovali e schiacciati, di colore marrone scuro, con un bordo biancastro a un lato. \u00c8 molto buono da mangiare.\nStoria.\nL'albero \u00e8 originario della Cordigliera centrale andina del Sudamerica.\nRicerche archeologiche situano l'inizio della sua coltivazione nelle valli interne della Ande da parte dei popoli preincaici.\nQui il consumo del frutto e l'uso del legname sono molto documentati nelle rappresentazioni pittoriche dei nativi Amerindi. \nLe pi\u00f9 antiche vengono datate al VIII millennio a.C., nella regione chiamata Callej\u00f3n de Huaylas in lingua Ancash.\nLa cultura Moche rappresent\u00f2 la Lucuma come parte del suo interesse per i prodotti agricoli. \nIl suo legno fu usato nella costruzione del Santuario di Pachac\u00e0mac, dove si trov\u00f2 nel 1938 un tronco di singolari dimensioni, rappresentante una figura totemica.\nGli europei conobbero la lucuma a Quito, nel 1531. La sua coltivazione si estendeva alle valli Inca. L'evidenza storica valuta il picco della sua coltivazione nell'epoca della cultura Moche, circa nel VII secolo d.C., la quale utilizz\u00f2 tecniche di irrigazione e di coltivazione intensive per produrre quantit\u00e0 senza precedenti del frutto.Durante l'epoca pre-ispanica la lucuma era uno dei principali ingredienti della dieta degli aborigeni delle valli, congiunta al mais, ai legumi e alla guayaba, cos\u00ec come alla quinoa e alla kiwicha nelle zone pi\u00f9 elevate. All'arrivo degli europei si coltivava nell'altopiano andino e nel Sud dell'Ecuador.\nIn Bolivia si produce nei dintorni di La Paz. In Cile si \u00e8 introdotta la coltivazione dalla regione calda del Nord alla regione centrale, dove oggi si trova la maggior parte delle sue coltivazioni, tendendo a sostituire la specie nativa del Cile \"Pouteria splendens\". In Costa Rica si produce nei dintorni di San Jos\u00e8 dove fu introdotta da immigrati all'inizio del secolo XX. Alle Hawaii cresce e produce, tuttavia il suo consumo \u00e8 limitato. In Messico cresce e produce ma non si consuma in larga scala.\nIn Per\u00f9 la maggior parte della coltivazione si concentra nelle zone di Lima, Ayacucho, La Libertad, Cajamarca y Huancavelica e la sua coltivazione cresce ogni anno, per la domanda assai elevata sia in Per\u00f9 sia internazionale. La COPROBA, organismo governativo peruviano, l'ha dichiarata uno dei prodotti bandiera del Per\u00f9.\nAlcuni tentativi di introdurre la sua coltivazione nel Sud degli Stati Uniti hanno dato risultati infruttuosi.\nColtivazione.\nL'albero preferisce temperature temperate, tra i 20 e i 22 \u00b0C, non resiste alle gelate. Il terreno ideale \u00e8 arenoso, di buon drenaggio, ricco di sostanze nutritive, e di pH neutro. Elemento interessante, tollera bene terreno salino e alcalino. Non necessita di irrigazione costante, sopporta bene periodi brevi di siccit\u00e0 e periodi di elevata umidit\u00e0, tuttavia non resiste alle inondazioni n\u00e9 alle temperature molto alte, condizioni alla quali \u00e8 pi\u00f9 adatta la Pouteria macrophyla.\nLa qualit\u00e0 della frutta varia molto con le condizioni di coltivazione. Produce frutto fino a 3\u00a0000\u00a0m, per\u00f2 le condizioni migliori si trovano a circa 500\u00a0m sul mare.\nIn condizioni favorevoli un albero produce annualmente, a partire dal quarto o quinto anno, da 200 a 300 frutti. Le produzioni migliori si hanno per alberi innestati, tuttavia anche i prodotti generati da seme sono validi.\nUsi.\nUsi alimentari.\nLa lucuma si consuma molto matura, alcuni giorni dopo la raccolta; nell'intervallo dovrebbe essere conservata avvolta in paglia o altro materiale simile.\nHa un sapore intenso che \u00e8 un incrocio tra lo sciroppo di acero e la patata dolce. Si usa cotta in torte, paste e gelati, frullati, budini e altri modi.\nIl suo consumo fresco \u00e8 meno frequente per un suo retrogusto, meno percettibile nelle variet\u00e0 migliori.\nL'uso nei dolci \u00e8 esteso al tempo precolombiano in Per\u00f9, dove \u00e8 considerata il frutto nazionale e prodotto di bandiera.\nPer l'alto contenuto di amido, la polpa talvolta si secca per la conservazione, d\u00e0 una farina molto dolce e nutritiva, contiene ferro, betacarotene, e niacina. Pu\u00f2 essere conservata congelata.\nUsi del legname.\nIl legno \u00e8 leggero ma compatto; si utilizza per usi industriali e nelle costruzioni."}
{"id": "2480605", "revid": "1543377", "url": "https://it.wikipedia.org/wiki?curid=2480605", "title": "Premio letterario Castelfiorentino", "text": "Il premio letterario Castelfiorentino \u00e8 un premio letterario italiano di poesia e narrativa, caratterizzatosi fin dalle origini, secondo l'intitolazione \"In Toscana: storie e impressioni\", per essere rivolto a opere inedite su tema toscano. La sua prima edizione ha avuto luogo nel 1999.\nRapidamente affermatosi su scala nazionale, gode della medaglia del presidente della Repubblica e beneficia del patrocinio della Regione Toscana e della Citt\u00e0 metropolitana di Firenze.\nGli enti organizzatori sono il Comune di Castelfiorentino, la Banca di Credito Cooperativo di Cambiano, il Comitato attivit\u00e0 promozionali \u00abPer Castello\u00bb, la Confederazione nazionale misericordie d'Italia e l'Associazione toscana per la lotta contro la fibrosi cistica.\nLa giuria \u00e8 presieduta da Marco Marchi ed \u00e8 attualmente composta da Claudia Centi, Nicoletta Mainardi, Marco Menicacci, Mariella Migliorini, Giacomo Trinci, Paolo Marini (segretario).\nLa partecipazione \u00e8 gratuita e aperta a tutti, secondo le modalit\u00e0 esposte nel bando. Sono previsti tre premi in denaro e, per gli autori premiati e segnalati, la pubblicazione in volume dei loro testi. Ogni anno, inoltre, la giuria assegna un \u00abpremio speciale\u00bb alla carriera a una personalit\u00e0 eminente del mondo letterario italiano. Il vincitore del primo \u00abpremio speciale\u00bb \u00e8 stato nel 2001 Mario Luzi, seguito nelle varie edizioni, dando luogo a un prestigioso albo d'oro: Maria Luisa Spaziani, Edoardo Sanguineti, Dacia Maraini, Tonino Guerra, Claudio Magris, Franco Loi, Vincenzo Cerami, Alberto Bevilacqua, Alberto Arbasino, Andrea Camilleri, Patrizia Valduga, Roberto Vecchioni, Valerio Magrelli, Gianrico Carofiglio e Antonio Prete.\nNel periodo che precede la serata conclusiva di premiazione (tradizionalmente tenuta ai primi di giugno), sotto il titolo di \u00abAspettando il premio \u00bb vengono organizzati incontri culturali a tema, ideati e condotti da Marco Marchi, con partecipazioni di rilievo. Tra essi si segnalano, nel corso degli anni, \"Castelfiorentino, bianco nel sole. Omaggio a Federigo Tozzi\", \"I poeti e la Storia, Memoria e poesia, La poesia e le sue forme. Omaggio a Pier Paolo Pasolini\", \"L'arte del racconto, con un omaggio a Arturo Loria\", \"Ricordo di Mario Luzi\", \"Omaggio a Alda Merini\", \"Omaggio a Aldo Palazzeschi\".\nIn occasione del decennale del premio \u00e8 stata organizzata una mostra documentaria ed \u00e8 stato prodotto un video che sinteticamente ripercorre la storia del premio e le sue molte iniziative. \u00c8 stata inoltre istituita di recente la Libera scuola del premio, con l'intento di valorizzare gli scrittori e i poeti del territorio tramite la pubblicazione di quaderni collettivi. Parallelo al premio si tiene infine, con un proprio comitato di lettura e una propria serata finale, un \u00abConcorso scuola\u00bb di ambito regionale.\nSvoltosi il primo anno nell'oratorio di San Carlo, poi, continuativamente, nel Ridotto del Teatro del Popolo e nel 2008 nella chiesa di San Francesco, il premio letterario Castelfiorentino ha trovato dal 2009 la sua sede elettiva nel restaurato Teatro del Popolo di Castelfiorentino."}
{"id": "2480606", "revid": "110157", "url": "https://it.wikipedia.org/wiki?curid=2480606", "title": "Bergneustadt", "text": "Bergneustadt \u00e8 una citt\u00e0 di abitanti della Renania Settentrionale-Vestfalia, in Germania.\nAppartiene al circondario di Oberberg (targa GM).\nAmministrazione.\nGemellaggi.\nBergneustadt \u00e8 membro del gemellaggio internazionale \"Neustadt in Europa\", che riunisce 36 citt\u00e0 e comuni che portano nel nome la dicitura \"Neustadt\" (\"citt\u00e0 nuova\")."}
{"id": "2480607", "revid": "729019", "url": "https://it.wikipedia.org/wiki?curid=2480607", "title": "Aviosuperficie di Ca' degli Oppi", "text": "Il campo di volo di C\u00e0 degli Oppi, insieme ad altri siti occidentali furono realizzati nella primavera del 1918 a seguito dell'arretramento del fronte sul fiume Piave, ritenuto a quel tempo non definito. All'inizio della Battaglia del Piave, verso la met\u00e0 del 1918, sul campo di volo di Ca' degli Oppi (Oppeano) troviamo schierato l'XI Gruppo Aeroplani del Servizio Aeronautico del Regio Esercito che qui arretr\u00f2 il 14 maggio 1918 al comando del maggiore Leonardo Nardi, con la 4\u00aa Squadriglia da Bombardamento e la 6\u00aa Squadriglia da Bombardamento Caproni.\nIl Gruppo, comandato dal Maggiore Reggio, fu dapprima equipaggiato con trimotori pesanti Caproni Ca.33 e successivamente con i Ca.44.\nL'aviosuperficie fu impiegata per circa un mese tra il maggio e il giugno del 1918 con missioni di bombardamento, lancio di volantini patriottici e ricognizione fotografica. Tra gli obiettivi nemici colpiti si ricordano i campi di aviazione austriaci di Gardolo e di Pergine, le localit\u00e0 di Fucine in Val di Sole e di Vezzena.\nIl campo fu abbandonato verso met\u00e0 giugno con il trasferimento del reparto di volo dapprima al Campo di aviazione di Verona-Tombetta in Piazza d'Armi e poi a Padova (1\u00ba novembre 1918). Questa decisione fu presa soprattutto a causa dei gravi problemi sanitari e strutturali presenti nell'aviosuperficie (pista di volo malamente livellata che non permetteva il decollo a pieno carico e numerosi casi di febbre malarica che colpirono la guarnigione (in data 2 giugno 1918 risultano ricoverati presso l'ospedale di tappa di Bovolone 13 militari).\nInteressante notare che sullo stemma della 4\u00aa Squadriglia campeggia un leone nero rampante, simbolo simile a quello della 72\u00aa Squadriglia Caccia che adotta come primo stemma, il Leone di San Marco rosso sovrapposto o accostato alla coccarda tricolore. In seguito, probabilmente dopo la ricostituzione del 1923, fu adottato un Leone rampante rosso in campo bianco poi ripreso dal 72\u00ba Gruppo I.T..\nIl campo di volo era ubicato lungo la via S. Francesco che conduce verso Villafontana."}
{"id": "2480608", "revid": "217591", "url": "https://it.wikipedia.org/wiki?curid=2480608", "title": "Anna di San Bartolomeo", "text": "Biografia.\nInfanzia.\nAnna Garc\u00eca nacque ad Almendral, nel centro storico della vecchia Castiglia, sesta dei sette figli di Ferdinando Garzia e Maria Mancanas. Crebbe sana e forte, in una famiglia benestante e in un ambiente contadino che le consentirono una fanciullezza serena. Era una ragazzina affettuosissima, spontanea, pronta al gioco come al servizio e molto religiosa.\nEra molto affezionata a Ges\u00f9, sperava di essere osservata da Lui e accontentarlo in tutto.\nIn chiesa osservava le pitture che riproducevano la Passione del Signore e desiderava associarsi a Ges\u00f9 sofferente e, a questo scopo, percorreva a piedi nudi la strada sassosa, regalava ai poveri i propri indumenti e nascondeva il suo pasto per donarlo agli accattoni.\nA 10 anni i suoi genitori morirono, e i fratelli maggiori, divenuti suoi tutori, le avevano affidato il compito di far pascolare il gregge. In quel periodo di solitudine e silenzio matur\u00f2 in lei la vocazione.\nDivenuta ragazza, i fratelli le proposero il matrimonio con un lontano parente, ricorrendo a lusinghe e minacce di fronte al suo deciso rifiuto. La ragazza pregava, digiunava e faceva penitenza, e si confid\u00f2 col parroco del villaggio, che la indirizz\u00f2 al monastero fondato da poco in Avila.\nIncontro con Santa Teresa d'\u00c1vila.\nIl 2 novembre 1570 entr\u00f2 nel monastero delle Carmelitane Scalze di Avila, fondato da Teresa d'Avila. All'inizio fu \"prima conversa\" della \"Riforma Teresiana\", poi il 15 agosto 1572 fece la professione dei voti di obbedienza, castit\u00e0 e povert\u00e0, assumendo il nome di \"Suor Anna di San Bartolomeo\". Conobbe Teresa nel 1571 ad \u00c1vila; la Santa ne apprezz\u00f2 l'aspetto florido, la praticit\u00e0, franchezza e semplicit\u00e0; nel 1577 si ammal\u00f2 di tisi, insieme ad altre suore ma, guarita, ricevette da Teresa l'incarico di curarle e fu nominata da essa \"Priora delle inferme\".\nIncarichi e beatificazione.\nDal 1577 suor Anna segu\u00ec Teresa e le fece anche da segretaria, scrivendo le lettere che la Madre le dettava, dopo aver da lei imparato a scrivere in modo cos\u00ec rapido da essere ritenuto prodigioso. Dopo la morte di Teresa, suor Anna fece dei viaggi a Madrid, ad Ocana e, nel 1604, in Francia, insieme ad altre religiose a portare il Carmelo Teresiano. Il 15 ottobre a Parigi, da conversa divenne corista e fu nominata fondatrice e priora prima del monastero di Pontoise e poi di quelli di Parigi e di Tours. Ebbe alcune divergenze, poi chiarite, con altri ecclesiastici, fra i quali il cardinale Pierre de B\u00e9rulle, perch\u00e9 non ammetteva modifiche allo stile di vita religiosa voluta da santa Teresa. Nel 1611 giunse al monastero di Mons, poi ebbe la reggenza del monastero di Anversa. Scrisse per obbedienza l'Autobiografia.\nMor\u00ec all'et\u00e0 di settantasei anni e fu beatificata da papa Benedetto XV il 6 maggio 1917."}
{"id": "2480611", "revid": "124176297", "url": "https://it.wikipedia.org/wiki?curid=2480611", "title": "Malcolm Campbell", "text": "Primi anni.\nFiglio unico, di famiglia benestante, suo padre William Campbell era un commerciante di diamanti che lavorava ad Hatton Garden, a Holborn.\nCampbell frequent\u00f2 una scuola primaria vicino a Guildford. Gi\u00e0 in quegli anni dimostr\u00f2, nonostante la contrariet\u00e0 del padre, un interesse per la velocit\u00e0 e per tutto ci\u00f2 che aveva delle ruote. Assieme all'amico Sammy Davis, anch'egli futuro pilota automobilistico, prese in prestito un biciclo, col quale si lanci\u00f2 gi\u00f9 da una collina, tenendo le mani nelle tasche. Tale bravata fece finire il giovane Malcolm davanti ad un magistrato.\nIn seguito si trasferir\u00e0 a Uppingham per frequentare le scuole superiori. Frequent\u00f2 la Uppingham School, una scuola privata, e torner\u00e0 a casa una volta compiuti i diciotto anni.\nLavor\u00f2 gratuitamente come apprendista alla Lloyd's di Londra ed in seguito s\u00ec trasfer\u00ec in Germania, per imparare il commercio di diamanti. Fu l\u00ec che nacque la sua passione per le motociclette, e dove corse le prime gare in moto. Continuando l'attivit\u00e0 del padre, accumul\u00f2 presto una certa fortuna, che inizi\u00f2 a spendere per seguire la sua passione per la velocit\u00e0. Durante la prima guerra mondiale servir\u00e0 prima nel Queen's Own Royal West Kent Regiment e in seguito nella RAF.\nCarriera sportiva.\nInizi.\nNel 1902, Malcolm Campbell acquist\u00f2 usata la sua prima motocicletta, pagandola 15 sterline. Nel 1906 vinse la corsa Londra-Edimburgo. Conquist\u00f2 la vittoria anche nel 1907 e nel 1908. \nNel 1909, effettu\u00f2 alcuni esperimenti con aeroplani, costruendone due. Con uno di questi riusc\u00ec ad effettuare un breve volo, ma lo distrusse all'atterraggio. Campbell si rese conto che, nonostante fosse benestante, l'aviazione era un hobby troppo costoso, e diresse la sua attenzione alle corse automobilistiche.\nLa sua prima gara la corse gi\u00e0 nel 1908 a Brooklands. A bordo di una Renault 30HP, uno dei due esemplari che avevano preso part alla Parigi-Madrid del 1903, non ottenne un buon risultato. In seguito acquist\u00f2 una Darracq da soprannominata \"The Flapper\". Motorizzata con un motore da , si trattava di una delle tre vetture costruite dalla casa francese per competere nel Tourist Trophy del 1908. L'esemplare acquistato da Campbell era giunto in terza posizione. La vettura risult\u00f2 pi\u00f9 competitiva della Renault, e a bordo di essa nel 1910 Campbell vinse la sua prima corsa. In seguito acquisto una Peugeot, e una Darracq del 1906 pi\u00f9 potente della precedente. Al riguardo Campbell ebbe modo di dire che, se la Peugeot gli aveva portato fortuna, la Darracq \"lo aveva portato in ogni tipo di guai\".\nNel 1910 acquist\u00f2 un'altra Darracq. La vettura, che aveva vinto la Coppa Vanderbilt del 1906, era dotata di un motore da che erogava . Inizialmente soprannominata \"The Flapper III\", in seguito fu ridipinta di blu e divenne la prima \"Blue Bird\".\nDurante gli anni dieci e venti, Campbell corse anche nei Gran Premi, specialmente sul circuito di Brooklands, di cui nel frattempo era diventato uno degli azionisti.\nNel 1912, proprio a Brooklands, ebbe il suo primo incidente: durante la corsa, la sua vettura perse simultaneamente una ruota anteriore e una posteriore, ma riusc\u00ec a mantenere il controllo, riportando indenne la vettura sul ciglio della pista.\nNel 1913 otterr\u00e0 la vittoria alla 100 miglia di Brooklands, davanti all'italiano Giulio Foresti.\nIl nome \"Blue Bird\".\nNel 1912, Malcolm Campbell assistette all'opera teatrale \"L'uccellino azzurro\", che nel Regno Unito venne rappresentata col titolo \"The Blue Bird\". La storia narrata era quella di un fratello e di una sorella che cercavano \"L'uccello azzurro della felicit\u00e0\" (in inglese \"The Blue Bird of Happiness\"). Campbell rimase molto colpito dalla rappresentazione, tanto da dipingere la propria Darracq di blu, soprannominandola \"Blue Bird\". Con questa vettura conquister\u00e0 la vittoria a Brooklands. Da quel giorno, considerando il blu come il suo colore portafortuna, il pilota britannico dipinger\u00e0 di tale colore tutte le sue auto e imbarcazioni, soprannominandole \"Blue Bird\"; tra l'altro questa usanza verr\u00e0 ripresa anche da suo figlio Donald. Infine, anche la figlia di quest'ultimo e nipote di Malcolm, Gina Campbell, us\u00f2 anch'essa il colore blu e il nome \"Blue Bird\" per il suo catamarano da record.\nGli anni venti e trenta.\nNell'agosto 1926 parteciper\u00e0 al primo Gran Premio di Gran Bretagna, corso a Brooklands\nNel 1927 otterr\u00e0 il secondo posto alla 150 miglia di Brooklands su Bugatti.\nNegli anni a venire, alla guida di varie Bugatti, di una Talbot Darracq 700 e di una Delage (appartenuta a Robert Benoist), il pilota britannico conquist\u00f2 numerose vittorie in varie classi. Il 21 luglio del 1928 vinse la 200 miglia di Brooklands, a una media di (). \nAlla guida di una Bugatti T39A, vinse per due volte, nel 1927 e nel 1928, il \"Gran Premio di Boulogne\".\nNel 1930, assieme a Howe, su Bugatti T43 giunse ventitreesimo alla 2x12 h di Brooklands. Nello stesso anno ottenne il quinto posto all'Irish GP, corso a Phoenix Park, su Mercedes-Benz SSK e il decimo posto al Tourist Trophy, su Mercedes-Benz SS.\nNel 1931 otterr\u00e0 il nono posto all'Irish GP su Riley Brooklands 9.\nDurante questi anni, si confronter\u00e0 spesso sul circuito inglese con J. G. Parry-Thomas e Henry Segrave, che in seguito saranno suoi avversari anche nella conquista del record di velocit\u00e0. In seguito, Campbell disegner\u00e0 un proprio circuito automobilistico, che venne costruito vicino a quello di Brooklands. Aperto il 1\u00ba maggio del 1937, rester\u00e0 in attivit\u00e0 fino allo scoppio della seconda guerra mondiale.\nI record di velocit\u00e0 su terra.\nLa Sunbeam 350 HP.\nPrimi tentativi.\nNel 1922, Malcolm Campbell prov\u00f2 ad acquistare la Sunbeam 350 HP, con cui Kenelm Lee Guinness aveva segnato il record di velocit\u00e0 nello stesso anno. Ma Louis Coatalen, il progettista della vettura, si rifiut\u00f2 di venderla. Campbell non si diede per vinto, e riusc\u00ec a farsi dare in prestito la vettura per il meeting annuale organizzato dall'Automobile Club dello Yorkshire, che si sarebbe tenuto in giugno a Saltburn-by-the-Sea. In quell'occasione raggiunse le , sopra il record di Kenelm Lee Guinness. Purtroppo, i giudici non omologarono il record.\nAlla fine Campbell riusc\u00ec a convincere Coatalen a vendergli la Sunbeam 350 HP e, nel 1923, riprov\u00f2 a conquistare il record. L'occasione fu il meeting annuale dell'Automobile Club di Danimarca, che si teneva sull'isola di Fan\u00f8. Il pilota britannico fece riverniciare la vettura in blu, e la rinomin\u00f2 \"Blue Bird\".\nAnche in questo caso segn\u00f2 nuovamente un record, raggiungendo le (), ma anche in questa occasione non ci fu l'omologazione.\nIl fallimento di Fan\u00f8 e i primi record.\nIl pilota britannico torn\u00f2 a Fan\u00f8 nel 1924, per provare nuovamente a conquistare il record di velocit\u00e0. Le condizioni non erano ottimali, e Campbell ebbe modo di criticare sia le scarse condizioni della sabbia, sia lo scarso controllo delle autorit\u00e0 sulla folla di spettatori che si era radunata. Durante la prima corsa, in piena velocit\u00e0 la vettura perse una delle ruote posteriori, che sfior\u00f2 di poco alcune persone; egli and\u00f2 allora dalla direzione gara, protestando e declinando ogni responsabilit\u00e0 da quello che sarebbe potuto succedere. Durante la seconda corsa, a oltre , la Sunbeam perse una ruota anteriore, che and\u00f2 a colpire la folla uccidendo un ragazzino. Nonostante la tragedia, Campbell non desistette e spese molto denaro per migliorare la Sunbeam 350 HP. La nuova configurazione aerodinamica, con l'allungamento notevole della parte posteriore della vettura, fu commissionato alla \"Boulton &amp; Paul\".\nIl luogo scelto per il nuovo tentativo fu la spiaggia di Pendine Sands. Il 25 settembre, Malcolm Campbell segn\u00f2 la media di (), conquistando ufficialmente il suo primo record di velocit\u00e0.\nSubito dopo il record mise l'auto in vendita per sterline; avendo appurato che il suo rivale nelle corse, Parry-Thomas, stava anch'egli cercando di battere il record con la sua Babs, il pilota britannico decise per\u00f2 di tenere la vettura e provare a migliorare il suo stesso record. Nel luglio del 1925 torn\u00f2 sulla stessa spiaggia, e con una media di , segn\u00f2 un nuovo record. Quest'ultimo primato rimase imbattuto per 10 mesi, fino al 21 marzo del 1926, quando Henry Segrave lo batt\u00e9 a bordo della Sunbeam Ladybird.\nI Blue Bird II e III.\nDopo il record di Segrave, Campbell, inizi\u00f2 la costruzione del Napier-Campbell Blue Bird, soprannominato \"Blue Bird II\", che divenne cos\u00ec la prima vettura progettata appositamente per battere il record di velocit\u00e0.\nIl 27 aprile 1926, Parry-Thomas batt\u00e9 il record di Segrave, portando la sua Babs a () e ritoccando il record gi\u00e0 il giorno successivo, sempre a Pendine Sands, segnando la media di ().\nIn quel momento, la nuova vettura di Campbell era ancora incompleta. Il \"Blue Bird II\", come venne presto ribattezzato, montava un motore aeronautico Napier Lion in grado di sviluppare 502 CV. Nel gennaio del 1927, il pilota britannico esegu\u00ec un primo test a Pendine Sands, ma il Bluebird II evidenzi\u00f2 diversi problemi. Il 4 febbraio dello stesso anno, sempre a Pendine Sands, fece un nuovo tentativo, e segn\u00f2 il nuovo record a ().\nParry-Thomas, vistosi superato, decise di provare a riprendersi il primato, ma rimase ucciso nel tentativo. Sconvolto per la perdita di un amico, prima che di un rivale, Campbell decise di non correre pi\u00f9 a Pendine Sands, luogo della morte dell'avversario. Il 29 marzo, a Daytona Beach, Segrave segn\u00f2 il nuovo record, portando la sua Sunbeam 1000 HP a ().\nCampbell aveva perduto il record assoluto, ma continuava a detenere quello britannico, in quanto Segrave aveva ottenuto il suo negli Stati Uniti. Nello stesso anno ci fu il tentativo da parte del pilota italiano Giulio Foresti, con cui Campbell si era gi\u00e0 battuto a Brooklands anni prima, di conquistare tale record. La vettura era la Djelmo, costruita inizialmente per battere il record assoluto, di potenza simile al Blue Bird II (.) ma di peso molto inferiore ( contro i dell'auto di Campbell). Il tentativo non and\u00f2 a buon fine e, se Foresti riport\u00f2 solo lievi ferite, la vettura che si cappott\u00f2 ad oltre rimase completamente distrutta.\nCampbell era comunque intenzionato a riprendersi il record assoluto, e decise cos\u00ec di modificare radicalmente la sua vettura; riusc\u00ec a persuadere il Ministro dell'Aeronautica, che gli permise di usare il motore del Supermarine S.5, idrocorsa vincitore della coppa Coppa Schneider. Questo propulsore, un W12 da , erogava 875 CV. Per migliorare il raffreddamento, la vettura fu dotata di due grossi radiatori ai lati della coda. \nFurono eseguiti diversi test nella nuova galleria del vento della Vickers, per studiare una configurazione aerodinamica in grado di migliorare la velocit\u00e0 delle vettura, che prese il soprannome di \"Blue Bird III\".\nNel febbraio del 1928, al 26\u00ba meeting annuale a Daytona Beach, erano presenti tre vetture da record, il Blue Bird III di Malcolm Campbell, il White Triplex Special di Ray Keech e lo Stutz Black Hawk Special di Frank Lockhart. Il 19 febbraio, Campbell fece segnare il nuovo record, registrando una media di (). Il record resistette fino al 22 aprile, quando, sempre a Daytona Beach, Ray Keech lo batt\u00e9, con una media di (). Il 25 aprile, fu la volta di Frank Lockhart. Nella prima corsa, port\u00f2 il suo Stutz Black Hawk Special a (), di poco sotto il record di Keech. Durante la seconda corsa, mentre viaggiava a velocit\u00e0 elevata, uno pneumatico esplose. La vettura si ribalt\u00f2 pi\u00f9 volte, uccidendo il pilota.\nIl Campbell-Napier-Arrol Aster Blue Bird.\nRispetto al precedente \"Blue Bird III\", di cui manteneva il motore, questa vettura usufruiva di un'aerodinamica completamente rinnovata. La nuova carrozzeria venne progettata e realizzata dalla Arrol-Aster di Dumfries. Da qui il nome di Campbell-Napier-Arrol Aster Blue Bird.\nCampbell, nel frattempo, cerc\u00f2 un luogo dove tentare il record che non fosse una spiaggia, e punt\u00f2 all'Africa. Effettu\u00f2 diverse ricognizioni aeree per trovare un sito adatto. Il primo che individu\u00f2 si trovava a 600 miglia da Timbuct\u00f9, ma era praticamente inaccessibile. Alla fine individu\u00f2 la salina di Verneukpan, in Sudafrica, a sole 450 miglia () da Citt\u00e0 del Capo. \nAssieme alla sua vettura, giunse a Citt\u00e0 del Capo nel febbraio 1929. Il viaggio non inizi\u00f2 sotto i migliori auspici, difatti appena una settimana dopo l'arrivo, durante un volo Campbell si schiant\u00f2 col proprio aereo contro un albero nei pressi di Calvinia.\nLa preparazione della piana si rivel\u00f2 un compito arduo, cos\u00ec come le iniziali condizioni di vita, con la temperatura che raggiungeva i all'ombra e scorpioni e bitis che frequentemente entravano nelle tende.\nIl campo fu comunque allestito in grande stile, oltre all'acqua non mancavano ne t\u00e8 ne conserve di frutta, fu portato pure un grammofono. Campbell e la sua squadra avevano sottovalutato la pericolosit\u00e0 della piana. La pista, a partire da una cresta rocciosa, si allungava per 16 miglia fin nel cuore della salina, da ovest a est. I turbini di polvere erano frequenti, cos\u00ec come i miraggi, che evocavano figure spettrali. Il luogo era poi ricco di pietre affilate, che furono accuratamente rimosse ma i cui buchi lasciati nel terreno non furono chiusi. \nIl tentativo di record fu rimandato pi\u00f9 volte. L'11 marzo, giorno del suo 44-esimo compleanno Campbell apprese del nuovo record segnato da Segrave, che con la KLG Golden Arrow aveva registrato una media di ().\nLe condizioni erano tali che, stando alla moglie di Campbell, una presa del volante incerta o una leggera sterzata sarebbero stati sufficienti a far andare il pilota britannico incontro alla morte.\nAlla fine, complici anche l'altitudine e le condizioni climatiche, non favorevoli al motore, Campbell non riusc\u00ec ad andare oltre le (). Il record era quello per cui la vettura era stata progettata, ma fu raggiunto sei settimane troppo tardi. Nonostante l'impossibilit\u00e0 di conquistare il record assoluto, Campbell non si diede per vinto e tento il record sulla distanza. Con un solo set di gomme sinistre, ottenne il record sui con una velocit\u00e0 di (). In seguito, segn\u00f2 nuovamente il record sui , a (), e sulle 5 miglia, a ().\nIl Campbell-Napier-Railton Blue Bird.\nDopo il fallito tentativo del 1929, Campbell era ancora intenzionato a riprendersi il record. Il Campbell-Napier-Arrol Aster Blue Bird fu riportato in Gran Bretagna, dove fu sottoposto a profonde modifiche. Lo studio della nuova aerodinamica fu affidato al designer Reid Railton. Il nuovo motore, un Napier Lion sovralimentato, erogava CV. La nuova vettura prese il nome di \"Campbell-Napier-Railton Blue Bird\".\nIl 5 febbraio 1931, a Daytona Beach, Campbell riconquist\u00f2 il record segnando una media di ().\nRitornato nel Regno Unito, verr\u00e0 nominato baronetto da re Giorgio V.\nMeno di due mesi dopo, il 29 marzo, lo miglior\u00f2 ulteriormente, portando la sua vettura a (), diventando il primo a superare la soglia dei su terra.\nIl Campbell-Railton Blue Bird.\nDopo il record del 1931, Campbell decise di migliorare le prestazioni della sua vettura. Il Campbell-Railton Blue Bird venne completamente ricostruito, lasciando inalterato solo una parte del telaio. Fu dotato di un nuovo motore, il Rolls-Royce R che equipaggiava il Supermarine S.6B. Questo propulsore, un V12 sovralimentato, aveva una potenza stimata tra i e i CV. La vettura fu rinominata in Campbell-Railton Blue Bird. \nCampbell effettu\u00f2 il primo tentativo il 22 febbraio 1933, a Daytona Beach. In quest'occasione, la vettura evidenzi\u00f2 problemi di trazione, con uno slittamento eccessivo degli pneumatici; nonostante questo segn\u00f2 il nuovo record, con una media di ().\nIn seguito, Campbell dedic\u00f2 quasi due anni al miglioramento della vettura e furono modificati telaio, sospensioni e carrozzeria. Il 7 marzo 1935 era pronto per un nuovo tentativo e a Daytona Beach segn\u00f2 un nuovo record, alla velocit\u00e0 di ().\nCampbell non era ancora soddisfatto, convinto che la sua vettura potesse andare ben oltre, identificando a suo parere la causa nella stessa spiaggia di Daytona Beach, la cui sabbia non garantiva pi\u00f9 sufficiente trazione.\nIl luogo scelto per l'ultimo tentativo fu la piana di Bonneville, in Utah. Il pilota britannico, insieme all'allora quattordicenne figlio Donald, part\u00ec per gli Stati Uniti.\nIl 3 settembre 1935 Campbell spinse il Campbell-Railton Blue Bird fino a (), diventando il primo uomo a superare le su terra. Con quest'ultimo risultato, port\u00f2 a nove il numero dei record di velocit\u00e0 da lui stabiliti.\nI record di velocit\u00e0 su acqua.\nIl Blue Bird K3.\nDopo il record di Bonneville, nel 1935, Campbell decise di ritirarsi dai record su terra spostando la sua attenzione verso il record di velocit\u00e0 su acqua, a quel tempo detenuto dall'americano Gar Wood. Decise quindi di rivolgersi alla Saunder-Roe, ed in particolare a Fred Cooper, che aveva gi\u00e0 disegnato il Miss England I e il Miss England II; il risultato fu il Blue Bird K3, un piccolo idroplano spinto da un singolo motore, lo stesso Rolls Royce R da CV che equipaggiava il Campbell-Railton Blue Bird.\nSebbene la potenza fosse di molto inferiore ai CV del Miss America X di Wood, il Blue Bird K3 era molto pi\u00f9 leggero, tanto che lo stesso Wood lo defin\u00ec una \"barchetta di carta\".\nNel giugno 1937, Campbell fece il primo tentativo a Loch Lomond, in Scozia: durante la prima corsa, raggiunte le () ma l'imbarcazione inizi\u00f2 a slittare letteralmente sull'acqua. Durante la seconda corsa venne invece sbalzato fuori dal Blue Bird K3, che si ribalt\u00f2; Campbell attribu\u00ec il problema al cavo di trasmissione troppo lento, al timone troppo piccolo e al fatto che l'acqua del lago fosse agitata. Un fattore che non prese in considerazione fu l'eccessiva leggerezza dell'imbarcazione, problema sollevato anche da Wood, che afferm\u00f2 che la barca britannica poteva andare bene sul dritto, ma alla prima svolta veloce si sarebbe ribaltata.\nIl 1\u00ba settembre 1937, sul Lago Maggiore, Campbell stabil\u00ec il nuovo record di velocit\u00e0, con una media di () e il giorno seguente lo miglior\u00f2, segnando una velocit\u00e0 di ().\nUn anno pi\u00f9 tardi, il 17 agosto 1938, sul Lago di Hallwil, miglior\u00f2 ulteriormente il suo primato, facendo segnare le ().\nIl Blue Bird K4.\nResosi conto dei limiti del Blue Bird K3, Campbell decise di realizzare una nuova imbarcazione. Il Blue Bird K4 era un idroplano a tre punti, chiamato cos\u00ec perch\u00e9 in velocit\u00e0 lo scafo toccava la superficie dell'acqua in soli tre punti; questa configurazione permetteva di raggiungere alte velocit\u00e0, ma era anche molto instabile.\nIl 19 agosto 1939, sul Coniston Water, Campbell segn\u00f2 il nuovo record, alla media di ().\nFu questo il tredicesimo e ultimo record di velocit\u00e0 fatto segnare da Malcolm Campbell.\nNel 1945, dopo la fine della seconda guerra mondiale, modific\u00f2 la cellula del Blue Bird K4 per permettere l'installazione di uno dei nuovi motori a reazione, un de Havilland Goblin. La nuova imbarcazione, soprannominata per la sua forma \"The Coniston Slipper\" (\"La ciabatta di Coniston\"), non si rivel\u00f2 competitiva e Campbell decise di ritirarsi dai record di velocit\u00e0.\nAltre attivit\u00e0.\nOltre alle corse automobilistiche e ai tentativi di record, Malcolm Campbell fu attivo su diversi fronti. Fu vicepresidente del Middlesex County Automobile Club, e nel 1937 divent\u00f2 il primo presidente della Sutton Model Engineering Company e lo rimase fino alla sua morte.\nFu attivo anche come scrittore: nel 1931, pubblica il suo primo libro, dal titolo \"My Great Adventure Speed\". Nel 1936 pubblica il secondo, \"The Romance of Motor racing\". Gli ultimi libri, datati 1937, sono \"The Peril from the Air\", \"The Road and the Problem of Their Safety\" e \"My Thirty Years of Speed\".\nUltimi anni.\nDurante la seconda guerra mondiale, Campbell serv\u00ec nel Combined Operations Headquarters, un dipartimento del War Office.\nNel 1946 vendette la sua casa di \"Headly Groove\" al Maharaja di Baroda Pratap Singh Gaekwad, trasferendosi alla periferia di Reigate dove acquist\u00f2 \"Little Gatton House\", la casa dello scrittore Sax Rohmer. Malcolm Campbell morir\u00e0 a casa sua il 31 dicembre del 1948, a seguito di una serie di ictus. \u00c8 sepolto nel cimitero della Chiesa di San Nicola, nella natia Chislehurst.\nVita privata.\nMalcolm Campbell si spos\u00f2 la prima volta nel luglio del 1913, divorziando due anni dopo. Nel marzo del 1920 si rispos\u00f2 con Dorothy \"Dolly\" Evelyn Whittall, nella cattedrale di Westminster. Nel 1921, dalla loro unione nacque Donald, che seguir\u00e0 le orme del padre conquistando anch'egli numerosi record di velocit\u00e0. Donald perder\u00e0 la vita nel 1967 tentando di conquistare il record assoluto di velocit\u00e0 sull'acqua. Nel 1923 la coppia ebbe anche una figlia, \"Jean\". I due divorziarono nel 1940. In seguito, nel 1945, Campbell si rispos\u00f2 con Betty Nicory; i due si separarono dopo solo tre mesi, e divorziarono dopo due anni.\nEredit\u00e0 e riconoscimenti.\nFu insignito due volte del Segrave Trophy, nel 1933 e nel 1939, premio istituito in memoria di Henry Segrave, tra i maggiori rivali di Campbell nei record di velocit\u00e0. Il premio \u00e8 assegnato annualmente al cittadino britannico che d\u00e0 la miglior dimostrazione delle possibilit\u00e0 del trasporto via terra, mare o aria.\nNel 1990 viene inserito nella International Motorsports Hall of Fame.\nNel 1994 viene inserito nella Motorsports Hall of Fame of America.\nL'English Heritage ha posizionato delle targhe (\"Blue Plaque\") in memoria di Malcolm Campbell e del figlio Donald. Una \u00e8 posizionata alla Canbury School ed una a Kingston upon Thames, dove Malcolm Campbell visse tra il 1919 e il 1922 e dove nacque il figlio Donald."}
{"id": "2480614", "revid": "51323", "url": "https://it.wikipedia.org/wiki?curid=2480614", "title": "Lev Sestov", "text": ""}
{"id": "2480615", "revid": "1573940", "url": "https://it.wikipedia.org/wiki?curid=2480615", "title": "Verju ne verju", "text": "Verju ne verju (, \"ci credo-non ci credo\") \u00e8 un popolare gioco di carte russo, simile all'italiano Dubito.\nSi presta meglio ad essere giocato in gruppi numerosi - almeno 5 giocatori - con un mazzo di almeno 40 carte.\nRegole del gioco.\nScopo del gioco \u00e8 liberarsi delle proprie carte dandole agli avversari, perde il giocatore che si ritrova ad aver raccolto tutte le carte.\nDopo aver distribuito ai giocatori tutte le carte, in numero il pi\u00f9 possibile uguale ciascuno, il giocatore che inizia fa la sua prima dichiarazione ponendo sul tavolo da gioco una o pi\u00f9 carte coperte, dichiarandone il valore (ad esempio, giocando tre carte: \"questi sono tre otto\").\nIl giocatore successivo ha due scelte: credere o non credere alla dichiarazione fatta.\nQuando un giocatore ha in mano tutti e quattro i semi di un valore li deve scartare, togliendoli dal gioco.\nIl gioco prosegue finch\u00e9 tutti i giocatori tranne uno si sono liberati delle proprie carte."}
{"id": "2480616", "revid": "287204", "url": "https://it.wikipedia.org/wiki?curid=2480616", "title": "Lev Isaakovic Sestov", "text": ""}
{"id": "2480620", "revid": "287204", "url": "https://it.wikipedia.org/wiki?curid=2480620", "title": "Michail Michajlovic Bachtin", "text": ""}
{"id": "2480621", "revid": "204012", "url": "https://it.wikipedia.org/wiki?curid=2480621", "title": "BAMAKO", "text": ""}
{"id": "2480622", "revid": "385128", "url": "https://it.wikipedia.org/wiki?curid=2480622", "title": "Giorgio Andreoli", "text": ""}
{"id": "2480623", "revid": "46291", "url": "https://it.wikipedia.org/wiki?curid=2480623", "title": "Lupinus mutabilis", "text": "Il tarwi, chocho o lupino (Lupinus mutabilis Sweet) \u00e8 una leguminosa originaria della Cordigliera delle Ande della Bolivia, Ecuador e Per\u00f9.\nHa una grande importanza nella gastronomia di questi paesi sin dall'epoca pre-ispanica. Il suo alto contenuto di proteine, maggiore di quello della soia, lo rendono una pianta di grande interesse per la nutrizione umana ed animale."}
{"id": "2480624", "revid": "25560941", "url": "https://it.wikipedia.org/wiki?curid=2480624", "title": "Le Luci della Centrale Elettrica", "text": ""}
{"id": "2480626", "revid": "767487", "url": "https://it.wikipedia.org/wiki?curid=2480626", "title": "Making Off", "text": "Making Off \u00e8 un film del 2006 diretto dal regista tunisino Nouri Bouzid, prodotto in Tunisia. Presentato al 27\u00ba Festival del Cinema Africano di Verona.\nTrama.\nLa storia racconta di Batha, un ragazzo tunisino che ha due sogni: la danza e l'Europa. La realt\u00e0 lo costringer\u00e0 a vivere con l'anziano Abd\u00f9 che lo vuole come martire per i suoi ideali. Durante le riprese l'attore che interpreta il personaggio di Batha, si ribella al regista Nouri."}
{"id": "2480627", "revid": "1702319", "url": "https://it.wikipedia.org/wiki?curid=2480627", "title": "Chiesa della Madonna della Sbarra", "text": "La chiesa della Madonna della Sbarra o chiesa della Madonna delle nevi, si trova a Panicale.\nStoria e descrizione.\nPosta al culmine di un viale alberato, la chiesa nasce nel punto in cui anticamente era posto il casello del dazio, da cui prende il nome. L'edificio, anche se presenta una facciata in stile rinascimentale toscano, \u00e8 stata terminata solo nel 1625, su volere del comune. L'interno \u00e8 composto da tre navate con cinque altari; l'altare maggiore, in marmo, \u00e8 dominato dalla presenza di quattro angeli dorati ai lati che sostengono un timpano con mensole, e di un'edicola barocca, con un affresco quattrocentesco della \"Madonna col Bambino\"\".\" La \"Via Crucis\", invece, risale al 1791, mentre i sei \"Santi\" sono opera cinque-seicentesca.\nNel piano superiore, dove \u00e8 collocato l'antico romitorio, si pu\u00f2 ammirare una pregevole collezione di oggetti e paramenti sacri appartenenti al periodo dal XVII al XIX secolo, a testimonianza dei vari momenti della fede e della liturgia. "}
{"id": "2480628", "revid": "287204", "url": "https://it.wikipedia.org/wiki?curid=2480628", "title": "Eugene Grasset", "text": ""}
{"id": "2480631", "revid": "110008309", "url": "https://it.wikipedia.org/wiki?curid=2480631", "title": "Neustadt am R\u00fcbenberge", "text": "Neustadt am R\u00fcbenberge (in basso tedesco \"Niestadt\") \u00e8 una citt\u00e0 di abitanti della Bassa Sassonia, in Germania.\nAppartiene alla regione di Hannover.\nNeustadt possiede lo status di \"Comune indipendente\" (\"Selbst\u00e4ndige Gemeinde\").\nAmministrazione.\nGemellaggi.\nNeustadt \u00e8 membro del gemellaggio internazionale \"Neustadt in Europa\", che riunisce 36 citt\u00e0 e comuni che portano nel nome la dicitura \"Neustadt\" (\"citt\u00e0 nuova\")."}
{"id": "2480638", "revid": "47767", "url": "https://it.wikipedia.org/wiki?curid=2480638", "title": "Chiesa di Sant'Agostino (Panicale)", "text": "La chiesa di Sant'Agostino si trova in piazza Regina Margherita a Panicale.\nStoria e descrizione.\nPosta al culmine di una scalinata, sorse nel XIV secolo per i frati eremitani e venne completata nel 1502. Oggi la facciata appare soffocata dalle abitazioni circostanti.\nAll'interno sono presenti resti della decorazione ad affresco, dove lavor\u00f2 anche Perugino. L'altare maggiore in pietra serena venne eseguito da Giambattista di Cristoforo nel 1513. \nOggi la chiesa \u00e8 sconsacrata e usata come spazio espositivo."}
{"id": "2480639", "revid": "149727", "url": "https://it.wikipedia.org/wiki?curid=2480639", "title": "Neustadt a. Rbge.", "text": ""}
{"id": "2480642", "revid": "729019", "url": "https://it.wikipedia.org/wiki?curid=2480642", "title": "De Havilland DH.66 Hercules", "text": "Il de Havilland DH.66 Hercules fu un aereo da trasporto passeggeri trimotore e biplano, sviluppato dall'azienda aeronautica britannica de Havilland Aircraft Company, Ltd nei primi anni venti\nRealizzato come moderno sostituto per i DH.10 utilizzati dal servizio di posta aerea della RAF, fu utilizzato dall'Imperial Airways su rotte di lunga distanza. Nonostante questi mezzi fossero ingombranti e lenti, furono un punto di svolta nella storia degli aerei di linea futuri.\nStoria del progetto.\nL'Hercules fu progettato quando la Royal Air Force incaric\u00f2 l'Imperial Airways di provvedere al servizio di posta aerea tra Il Cairo e Baghdad; il mezzo risultante fu un biplano capace, oltre al trasporto di posta, di alloggiare sette passeggeri in una cabina chiusa. Il prototipo vol\u00f2 la prima volta il 30 settembre 1926 e subito la de Havilland ricevette un ordine di cinque esemplari da parte dell'Imperial Airways. Il nome Hercules fu scelto tramite un concorso apparso sulla rivista Meccano Magazine.\nImpiego operativo.\nPer il volo inaugurale si scelse la rotta tra l'Inghilterra e l'India e pi\u00f9 precisamente il velivolo part\u00ec da Croydon il 27 dicembre 1927 e arriv\u00f2 a Delhi l'8 gennaio 1927.\nLa West Australian Airways ordin\u00f2 quattro esemplari per rimpiazzare i vecchi Dh.50. Il 2 giugno 1927 fu inaugurata la rotta tra Perth e Adelaide.\nSuccessivamente l'Imperial Airways ordin\u00f2 altri due esemplari ma sfortunatamente perse tre DH.66 in incidenti aerei avvenuti tra settembre 1929 e aprile 1930 e per rimpiazzarli acquist\u00f2 i mezzi dalla West Australian Airways. L'Imperial Airways ritir\u00f2 del servizio tutti i DH.66 dopo un incidente aereo avvenuto in Rhodesia del Sud nel mese di novembre 1935 e tre aerei furono venduti alla South African Air Force. Un solo esemplare di DH.66 australiano sopravvisse fino al 1942, quando fu distrutto da un'azione nemica."}
{"id": "2480643", "revid": "1305772", "url": "https://it.wikipedia.org/wiki?curid=2480643", "title": "Chenopodium pallidicaule", "text": "La ca\u00f1ahua o ca\u00f1ihua (dal quechua: \"qa\u00f1iwa\") (Chenopodium pallidicaule ), \u00e8 una pianta della famiglia Chenopodiaceae.\nDescrizione.\nSimile nella sua apparenza alla quinua, \u00e8 una pianta erbacea, annuale la cui altezza va dai 2 ai 9 dm e risulta molto ramificata. Presenta gambi, foglie e infiorescenze coperte da vescicole bianche o rosa.\nHa importanti caratteristiche tra le quali un'alta tolleranza alle crescita in alta montagna ed un alto contenuto di proteine e basso contenuto di glucidi nei suoi grani.\nIl suo uso domestico non \u00e8 ancora diffuso in quanto i grani giungono a maturazione in periodi diversi."}
{"id": "2480645", "revid": "1162821", "url": "https://it.wikipedia.org/wiki?curid=2480645", "title": "Collegiata di San Michele Arcangelo (Panicale)", "text": "La Collegiata di San Michele Arcangelo \u00e8 una chiesa di Panicale, in provincia di Perugia.\nStoria e descrizione.\nLa sua fondazione risale al periodo tra il X e l'XI secolo, a cui \u00e8 seguito un ampliamento nel 1546; ulteriori lavori alla fine del XVII secolo le hanno dato la forma attuale. Presenta una facciata in stile rinascimentale, mentre il suo interno \u00e8 tipicamente barocco e ricco di opere d'arte.\nNell'abside si pu\u00f2 ammirare l\"'Annunciazione\", un affresco attribuito a Masolino da Panicale. L'altare conserva un crocifisso ligneo del Cinquecento con le braccia snodabili, usato anticamente per le processioni della settimana santa. In alto vi sono sei medaglioni ad affresco del Seicento raffiguranti un ciclo di Storie di Maria.\nNel terzo altare di sinistra si trova la pala della Nativit\u00e0, \"L'adorazione dei pastori\" (1519) di Giovanni Battista Caporali, allievo del Perugino. Sono presenti anche altre tele: \"L'ultima cena\", databile intorno alla fine del XVIII secolo, di autore ignoto; la \"Crocifissione fra Sant'Ignazio di Lojola, San Filippo Apostolo, San Francesco Saverio e San Girolamo\", attribuita a Bartolomeo Barbiani (1640 circa); il \"San Pellegrino\" di Tommaso Conca.\nDi rilievo anche l'organo Morettini, risalente al 1835 e restaurato grazie alla Libera Associazione Pan Kalon. Dal 2001 l'organo Morettini viene celebrato tutti gli anni in estate in occasione del Festival Organistico Morettini, sempre a cura di Pan Kalon. "}
{"id": "2480647", "revid": "359348", "url": "https://it.wikipedia.org/wiki?curid=2480647", "title": "Riccardo Giagni", "text": "Biografia.\nNasce a Roma da genitori lucani: il padre, Gian Domenico Giagni, noto sceneggiatore e regista, la madre, Olga De Pilato, nipote del letterato meridionalista Sergio De Pilato.\nSi laurea in Filosofia presso l'Universit\u00e0 la Sapienza di Roma e compie studi musicali presso il Conservatorio dell\u2019Aquila.\nNel 1976 avvia a una lunga collaborazione con la Rai e con Radio Rai, come autore, regista, consulente musicale e conduttore di programmi culturali, partecipando ad edizioni storiche di trasmissioni radiofoniche come \"Spaziotre\", \"Un certo discorso\", \"Stereonotte\", \"Lampi\", \"Radiotresuite\" e lavorando con Sergio Zavoli al suo ciclo televisivo \"Credere, non credere\", su Raiuno. Negli stessi anni inizia ad operare nell'industria discografica in qualit\u00e0 di arrangiatore, produttore e autore di musiche: tra gli anni settanta e ottanta ha scritto e arrangiato brani per diversi artisti, tra cui Ivan Cattaneo, Grazia Di Michele, Miguel Bos\u00e9, Matia Bazar, Cristiano De Andr\u00e9.\nHa collaborato con musei, festival e istituzioni nazionali e internazionali (Centre Georges Pompidou di Parigi, Museo d'Arte contemporanea di Strasburgo, Sound Art Museum di Roma, Istituto europeo di design, Biennale di Venezia, Ravenna Festival), e tiene regolarmente corsi, seminari, master classes, stages presso universit\u00e0, conservatori e scuole d'eccellenza e di alta formazione in Italia e all'estero (, \u00c9cole Sup\u00e9rieure Libre d'\u00c9tudes Cin\u00e9matographiques, Conservatorio di Trento, Universit\u00e0 degli Studi Suor Orsola Benincasa di Napoli, Universit\u00e9 d'Artois, Universit\u00e0 di Roma Tor Vergata, Universit\u00e0 del Salento, Scuola Internazionale di Alta Formazione di Volterra e altre istituzioni).\nDal 1998 al 2010 ha insegnato Storia della musica per il cinema presso la Facolt\u00e0 di Beni culturali dell'Universit\u00e0 del Salento e, dal 2005 insegna stabilmente presso l'Istituto Europeo di Design di Roma, all'interno dei corsi di Sound Design e di Video.\nL'attivit\u00e0 di compositore per il cinema prende avvio attorno alla met\u00e0 degli anni ottanta e col tempo diventa sempre pi\u00f9 rilevante, anche grazie alle colonne sonore composte e curate per importanti film di Marco Bellocchio, Sabina Guzzanti e Mimmo Calopresti. Per Bellocchio comporr\u00e0 in particolare le musiche di tre notevoli successi cinematografici: L'ora di religione, Buongiorno, notte e Il regista di matrimoni.\nLa collaborazione con Sabina Guzzanti riguarda soprattutto il cinema con le colonne sonore di \"Viva Zapatero!\", \"Le ragioni dell'aragosta\" e \"Draquila\", (tutte firmate assieme a Maurizio Rizzuto) ma anche la televisione con la celebre e censurata trasmissione di Rai3 \"RaiOt\", nel 2003, e il teatro, con la firma delle musiche di scena degli spettacoli \"Reperto RaiOt\" (2004), \"Vilipendio\" (2008-2009) e \"S\u00ec s\u00ec s\u00ec\u2026 oh, s\u00ec!\" (2011).\nDal 2004 dirige per le Edizioni Argo la collana \"Ascoltare lo sguardo\" (volumi dedicati alla molteplicit\u00e0 delle relazioni fra immagine e suono in campo estetico).Dal 2007 anima e conduce, assieme al critico e teorico del cinema Luca Bandirali, gli incontri con i compositori e i registi nell'ambito del Festival \"Creuza de m\u00e4\" di Carloforte.Dal 2010 al 2012 \u00e8 stato membro dell'Osservatorio sulla Creativit\u00e0 della Provincia di Roma."}
{"id": "2480649", "revid": "287204", "url": "https://it.wikipedia.org/wiki?curid=2480649", "title": "Morsbach", "text": ""}
{"id": "2480650", "revid": "663182", "url": "https://it.wikipedia.org/wiki?curid=2480650", "title": "Fabrizio De Andr\u00e9", "text": "Considerato uno dei pi\u00f9 importanti, influenti e innovativi cantautori italiani, \u00e8 conosciuto anche con l'appellativo di Faber che gli dette l'amico Paolo Villaggio, con riferimento alla sua predilezione per i pastelli e le matite della Faber-Castell, oltre che per l'assonanza con il suo nome.\nIn quasi quarant'anni di attivit\u00e0 artistica, De Andr\u00e9 ha inciso quattordici album in studio, pi\u00f9 alcune canzoni pubblicate solo come singoli e poi riedite in antologie. Molti testi delle sue canzoni raccontano storie di emarginati, ribelli e prostitute, e sono considerate da alcuni critici vere e proprie poesie, tanto da essere inserite in varie antologie scolastiche di letteratura gi\u00e0 dai primi anni settanta e da ricevere gli elogi anche di grandi nomi della poesia come Mario Luzi.\nFabrizio De Andr\u00e9 \u00e8 per questo considerato anche uno dei maggiori poeti italiani del Novecento oltre che una figura di riferimento nel panorama musicale italiano, appellato talvolta come \"il cantautore degli emarginati\" o il \"poeta degli sconfitti\". Ha venduto 65 milioni di dischi nella sua carriera, guadagnando un posto nella classifica degli artisti italiani di maggior successo. La rivista Rolling Stone Italia, inoltre, ha inserito il suo disco Creuza de m\u00e4 al quarto posto nella classifica dei migliori album italiani.\nInsieme a Bruno Lauzi, Gino Paoli, Umberto Bindi e Luigi Tenco \u00e8 uno degli esponenti della cosiddetta scuola genovese, un nucleo di artisti che rinnov\u00f2 profondamente la musica leggera italiana. \u00c8 l'artista con il maggior numero di riconoscimenti da parte del Club Tenco, con sei Targhe e un Premio Tenco.\nNel 1997 gli venne conferito il Premio Lunezia per il valore musical-letterario del brano \"Smisurata preghiera\". La popolarit\u00e0 e l'alto livello artistico del suo canzoniere hanno spinto alcune istituzioni, dopo la sua morte, a dedicargli vie, piazze, parchi, teatri, biblioteche e scuole.\nDi idee anarchiche e pacifiste, \u00e8 stato anche uno degli artisti che maggiormente hanno valorizzato la lingua ligure. Ha affrontato inoltre, in misura minore e differente, altri idiomi, come il gallurese e il napoletano. Durante la sua carriera ha collaborato con personalit\u00e0 della cultura e importanti artisti della scena musicale e culturale italiana, tra cui Elvio Monti, Gian Piero Reverberi, i New Trolls, Mina, Nicola Piovani, Giuseppe Bentivoglio, la Premiata Forneria Marconi, i Tazenda, Ivano Fossati, Mauro Pagani, Massimo Bubola, \u00c1lvaro Mutis, Fernanda Pivano e Francesco De Gregori.\nBiografia.\nL'infanzia e la giovinezza.\nFabrizio De Andr\u00e9 nasce il 18 febbraio 1940 nel quartiere genovese di Pegli, in via De Nicolay 12, dove, nel 2001, il Comune di Genova ha posto una targa commemorativa.\nI genitori, sposati dal 1935, sono entrambi piemontesi e si sono trasferiti in Liguria dopo la nascita del primogenito Mauro (Torino, 26 maggio 1936 \u2013 Bogot\u00e0, 18 agosto 1989). Il padre Giuseppe (Torino, 15 settembre 1912 \u2013 Genova, 19 luglio 1985), pur provenendo da una famiglia di condizioni modeste, di cui vantava per\u00f2 nobili origini provenzali, si \u00e8 trasferito nel 1922 a Genova e si \u00e8 laureato in filosofia con Benedetto Croce; \u00e8 riuscito a fare fortuna acquistando un Istituto tecnico a Sampierdarena; nel secondo dopoguerra diventer\u00e0 vicesindaco repubblicano di Genova, direttore generale e operativo, poi amministratore delegato e infine presidente dell'Eridania e promuover\u00e0 la costruzione della Fiera del Mare di Genova, nel quartiere della Foce. La madre, Luigia \"Luisa\" Amerio (Pocapaglia, 26 agosto 1911 \u2013 Genova, 3 gennaio 1995) era di estrazione benestante, figlia di produttori vitivinicoli.\nDurante la seconda guerra mondiale, Fabrizio vive inizialmente da sfollato nella campagna astigiana a Revignano d'Asti dove il padre, dopo i bombardamenti del 1941, aveva acquistato la \"Cascina dell'Orto\". Qui conosce l'amica e coetanea Nina Manfieri, un'amicizia mai dimenticata e narrata nella canzone \"Ho visto Nina volare\" contenuta nell'album \"Anime Salve\". Giuseppe resta in citt\u00e0 per seguire l'Istituto tecnico, ma nel 1944 raggiunge la famiglia in quanto . Vive poi nella Genova del dopoguerra, scossa e partecipe della contrapposizione tra cattolici e comunisti.\nDopo aver frequentato le scuole elementari in un istituto privato retto da suore, passa alla scuola statale, dove il suo comportamento \"fuori dagli schemi\" gli impedisce una pacifica convivenza con le persone che vi trova, in special modo con i professori. Per questo motivo viene trasferito nella severa scuola dei Gesuiti dell'Istituto Arecco, scuola media inferiore frequentata dai rampolli della \"Genova-bene\". Qui Fabrizio \u00e8 vittima, nel corso del primo anno di frequenza, di un tentativo di molestia sessuale da parte di un gesuita dell'istituto; nonostante l'et\u00e0, la reazione verso il \"padre spirituale\" \u00e8 pronta e, soprattutto, chiassosa, irriverente e prolungata, tanto da indurre la direzione a espellere il giovane De Andr\u00e9, nel tentativo di placare lo scandalo. L'improvviso espediente si rivela vano poich\u00e9, a causa del provvedimento d'espulsione, dell'episodio viene a conoscenza il padre di Fabrizio, esponente della Resistenza e vicesindaco di Genova, che informa il Provveditore agli studi, pretendendo un'immediata inchiesta che termina con l'allontanamento dall'istituto scolastico del gesuita, e non di Fabrizio.\nNegli anni del dopoguerra De Andr\u00e9 conosce Paolo Villaggio, futuro attore comico e scrittore umorista, diventandone intimo amico e con il quale divider\u00e0 gran parte delle sue scorribande giovanili.\n\u00c8 lo stesso De Andr\u00e9 a descrivere il loro primo incontro avvenuto nel 1948 in una frazione di Cortina d'Ampezzo: \u00abL'ho incontrato per la prima volta a Pocol, sopra Cortina; io ero un ragazzino incazzato che parlava sporco; gli piacevo perch\u00e9 ero tormentato, inquieto e lui lo era altrettanto, solo che era pi\u00f9 controllato, forse perch\u00e9 era pi\u00f9 grande di me e allora subito si invest\u00ec della parte del fratello maggiore e mi diceva: \"Guarda, tu le parolacce non le devi dire, tu dici le parolacce per essere al centro dell'attenzione, sei uno s...zo\u00bb.\nIn seguito, nell'ottobre 1956, Fabrizio si iscrive al primo anno al liceo classico \u201cCristoforo Colombo\u201d. Assegnato alla sezione A, quella con i professori migliori e pi\u00f9 severi, \u00e8 da subito trasgressivo con i docenti, ma cordiale con i compagni di classe. Il suo \"nemico\" \u00e8 il professore di lettere, Decio Pierantozzi, che non gli d\u00e0 mai la sufficienza e gli contesta la scarsa organicit\u00e0 dei temi. \"Era estroverso\u00a0\u2013 ricorda il docente\u00a0\u2013 non senza ingegno, ma strano; faceva i compiti in classe e li lasciava a met\u00e0\u2026\". De Andr\u00e9 non ha mai avuto un profitto particolarmente alto e nei compiti in classe se la cavava facendoseli passare da qualche compagno pi\u00f9 bravo e di sua fiducia.\nIn seguito, dopo aver lasciato la casa dei genitori a diciotto anni, a causa del difficile rapporto col padre, De Andr\u00e9, diplomatosi, frequenta alcuni corsi di Lettere e altri di Medicina presso l'Universit\u00e0 degli Studi di Genova prima di scegliere la facolt\u00e0 di Giurisprudenza, ispirato dallo stesso padre, dall'amico d'infanzia Paolo Villaggio e dal fratello maggiore Mauro, gi\u00e0 avviato agli studi in legge e che diverr\u00e0 un noto avvocato. In questo periodo De Andr\u00e9 comincer\u00e0 ad avere problemi legati all'abuso di alcool. A sei esami dalla laurea, grazie ai primi contratti discografici, Fabrizio lascia gli studi e decide di intraprendere una strada diversa da quella del fratello: la musica (Mauro sarebbe divenuto uno dei suoi fan pi\u00f9 fedeli e critici).\nSuccessivamente a un primo e problematico approccio, determinato dalla decisione dei genitori di avviarlo allo studio del violino, l'incontro decisivo con la musica avviene con l'ascolto di Georges Brassens, del quale De Andr\u00e9 tradurr\u00e0 alcune canzoni, inserendole nei suoi primi album a 45 giri. La passione ha corpo anche grazie alla sua \"scoperta\" del jazz e all'assidua frequentazione degli amici Luigi Tenco, Umberto Bindi, Gino Paoli, del pianista Mario De Sanctis e altri, con i quali comincia a suonare la chitarra e a cantare nel locale \"La Borsa di Arlecchino\".\nDe Andr\u00e9, in questi anni, conduce una vita sregolata e in contrasto con le consuetudini della sua famiglia, frequentando amici di tutte le estrazioni culturali e sociali e viaggiando; la sua compagna, nel periodo 1960-61, \u00e8 una prostituta di via Pr\u00e8, Anna (con grande disappunto del padre), mentre visse, per alcuni periodi dal 1957, ospite in casa di un amico tetraplegico. Sovente, insieme a Paolo Villaggio, cercava invece di sbarcare il lunario con lavori saltuari, anche imbarcandosi, d'estate, sulle navi da crociera come musicista per le feste di bordo. Secondo Villaggio, alcune volte si esibirono assieme a Silvio Berlusconi, anche lui cantante da crociera in giovent\u00f9. Gli anni della giovinezza, soprattutto le serate passate nelle varie osterie genovesi o in gruppo a casa di amici, sono state raccontate dallo stesso Villaggio: \u00abIo e Fabrizio eravamo, direi senza saperlo, due veri creativi e lo abbiamo poi dimostrato nella vita [...] lui si comportava come me, cio\u00e8 facevamo una vita dissennata, andavamo a caccia di amici terribili [...] i nostri genitori erano terrificati da questo tipo di vita, non si faceva niente e si dormiva regolarmente sino alle due del pomeriggio\u00bb.\nIn questo periodo, tra la fine degli anni '50 e l'inizio dei '60, fa anche importanti letture, che avrebbero influenzato la sua visione del mondo, tra cui le opere di Michail Bakunin, Errico Malatesta e altri libertari: fondamentale \u00e8 per lui la scoperta del libro \"L'Unico e la sua propriet\u00e0\" del filosofo tedesco Max Stirner, che lo colpir\u00e0 a tal punto da autodefinirsi anarco-individualista. Dal quel momento simpatizzer\u00e0 sempre per le idee anarchiche, influenzato anche dal suo cantautore prediletto, il citato Georges Brassens, da lui considerato come un \"ma\u00eetre \u00e0 penser\". Al corrente del carattere burrascoso del cantante e poeta francese, non vorr\u00e0 mai conoscerlo di persona per timore di rimanerne deluso, anche se lo stesso Brassens loder\u00e0 la qualit\u00e0 delle traduzioni delle sue canzoni effettuate da De Andr\u00e9. Nel 1957 si iscrive alla Federazione Anarchica Italiana (FAI) di Carrara.\nNell'estate del 1960, Fabrizio, insieme a Clelia Petracchi, che scrive il testo con lui, compone quella che lui ha sempre considerato la sua prima canzone, \"La ballata del Mich\u00e9\", in cui \u00e8 marcata l'influenza della canzone esistenzialista francese. Alla fine del giugno 1961 Beppe Piroddi, uno dei playboy pi\u00f9 in auge in quel tempo, presenta a De Andr\u00e9 Enrica Rignon, detta \"Puny\". Enrica, grande appassionata di jazz, \u00e8 una ragazza che ha quasi sette anni in pi\u00f9 di Fabrizio ed appartiene a una delle famiglie pi\u00f9 abbienti di Genova. Dopo qualche mese che i due si frequentano, \"Puny\" (deceduta nel 2004) resta incinta, e a Recco diviene la prima moglie di De Andr\u00e9. Nel 1962 nasce il figlio Cristiano. I due si separeranno a met\u00e0 degli anni settanta. Il testimone di nozze di De Andr\u00e9 \u00e8 un amico e collega di partito del padre, Randolfo Pacciardi. Curiosamente, il matrimonio del rampollo De Andr\u00e9 \u00e8 stata la sua prima citazione giornalistica.\nIn seguito al matrimonio e alla nascita del figlio, il ventiduenne Fabrizio \u00e8 pressato dalla necessit\u00e0 di avere un lavoro fisso per provvedere al mantenimento della famiglia, e trova un impiego come vice preside in un istituto scolastico privato di propriet\u00e0 del padre.\nL'esordio nel 1961 e il periodo Karim.\nNell'ottobre del 1961 la Karim (etichetta che vede tra i soci anche il padre Giuseppe) pubblica il suo primo 45 giri, con copertina standard forata (la ristampa del 1971 della Roman Record avr\u00e0 invece una copertina con un disegno anonimo). Il disco contiene due brani, \"Nuvole barocche\" ed \"E fu la notte\".\nIl 2 maggio 1963 avviene il debutto televisivo del cantautore, che nel programma \"Rendez-Vous\", condotto da Line Renaud con la regia di Vito Molinari e trasmesso dal primo Canale canta \"Il fannullone\".\nSecondo quanto affermato dal cantautore in un'intervista al \"Corriere della Sera\", nel 1964 ha sostenuto l'esame di ammissione come autore della parte letteraria alla SIAE di Roma per poter depositare a proprio nome le canzoni (in realt\u00e0 la data \u00e8 sicuramente errata, in quanto De Andr\u00e9 gi\u00e0 nel 1961 firmava i testi e le musiche delle sue canzoni, depositandole alla SIAE); nel 1997, durante la consegna del Premio Lunezia, ha confessato di aver utilizzato una buona parte del testo della canzone \"Le foglie morte\" di Jacques Pr\u00e9vert nella prova di esame.\nLasciata l'universit\u00e0 e il lavoro presso la scuola, negli anni successivi De Andr\u00e9 va affermandosi sempre pi\u00f9 come personaggio riservato e musicista colto, abile nel condensare nelle proprie opere varie tendenze e ispirazioni: le atmosfere degli storici cantautori francesi, tematiche sociali trattate sia con crudezza sia con metafore poetiche, tradizioni musicali di alcune regioni italiane e mediterranee, sonorit\u00e0 di ampio respiro internazionale, l'utilizzo di un linguaggio inconfondibile e, al tempo stesso, quasi sempre semplice per essere alla portata di tutti.\nNel 1964 incide \"La canzone di Marinella\", che gli dar\u00e0 il grande successo e la notoriet\u00e0 a livello nazionale tre anni dopo, quando sar\u00e0 interpretata da Mina; il testo \u00e8 in apparenza fiabesco ma ispirato a un fatto di cronaca. Nel 1965 De Andr\u00e9 scrive \"Stringendomi le mani\" per Giuliana Milan.\nNel 1966 escono i due singoli \"La canzone dell\u2019amore perduto\" (su musica di Georg Philipp Telemann, e con \"La ballata dell\u2019amore cieco\" sul lato B) e \"Amore che vieni, amore che vai\" (abbinata a \"Geordie\" sul lato B). E saranno proprio questi due ultimi 45 giri ad aprirgli le porte del successo. I dischi di Fabrizio si trovano nei negozi di quasi tutte le pi\u00f9 grandi citt\u00e0. E i suoi discografici decidono di raccogliere una selezione della sua produzione Karim, nel suo primo 33 giri, \"Tutto Fabrizio De Andr\u00e9\" (ristampato due anni dopo con il titolo di \"La canzone di Marinella\" sotto un'altra etichetta e con una diversa copertina), che viene distribuito a fine 1966.\nSegue \"Vol. 1\u00ba\" (1967), considerato (non a torto) come il suo primo vero album, \"Tutti morimmo a stento\" (1968), \"Volume III\" (1968), \"Nuvole barocche\" (1969); quest'ultimo \u00e8 la raccolta dei 45 giri del periodo Karim esclusi da \"Tutto Fabrizio De Andr\u00e9\".\nIl brano di apertura di Volume I \u00e8 \"Preghiera in gennaio\", una canzone scritta di getto poche ore dopo la morte di Luigi Tenco, amico di giovinezza di Fabrizio e cantautore, che aveva interpretato la canzone \"La ballata dell'eroe\" nel film \"La cuccagna\", suicida (sebbene la vicenda non sia stata del tutto chiarita) a Sanremo con un colpo di pistola, durante il Festival del gennaio 1967. Il legame tra Luigi e Fabrizio era forte, e De Andr\u00e9 scrive la canzone sull'onda dell'emozione, dopo aver fatto visita alla salma dell'amico assieme alla moglie; in essa l'agnostico De Andr\u00e9, sempre comunque affascinato da certi temi religiosi, canta una preghiera a Dio per Tenco, concedendogli un posto in Paradiso con gli altri suicidi, condannati invece dai benpensanti e dalla Chiesa ufficiale.\nFra esistenzialismo e contestazione: dal 1968 al 1973.\nGli anni fra il 1968 e il 1973 sono fra i pi\u00f9 proficui per l'autore che comincia la serie dei concept album con \"Tutti morimmo a stento\". A proposito di quest'ultimo, De Andr\u00e9 ha dichiarato: \"L'idea di realizzare questo disco mi venne in mente dopo aver ascoltato 'Days of Future Passed'... dei Moody Blues, realizzato insieme alla London Symphony Orchestra.\" Musicalmente, \u00e8 importante il contributo di Gian Piero Reverberi, arrangiatore, compositore dell'Introduzione, nonch\u00e9 co-autore di tutte le musiche.\nPer quanto riguarda i testi, invece, \"Tutti morimmo a stento\" \u00e8 ispirato alla poetica di Fran\u00e7ois Villon e a tematiche esistenzialiste (queste ultime torneranno anche negli album successivi), \u00e8 il quarto \"concept album\" a essere pubblicato in Italia; il testo del primo brano, \"Cantico dei drogati\", \u00e8 tratto da una poesia di Riccardo Mannerini, \"Eroina\".\nDe Andr\u00e9 incide anche una versione inglese dell'album, mai commercializzata e esistente in unica copia, che \u00e8 stata propriet\u00e0 di un collezionista statunitense e appartiene a un collezionista pugliese.\nIn questo periodo De Andr\u00e9 si dedica anche alla scoperta di nuovi talenti: dopo una prima esperienza con i Ricchi e Poveri (che tenta di portare alla Bluebell, ma Casetta non \u00e8 interessato) collabora con un altro complesso della sua citt\u00e0 gi\u00e0 sotto contratto con la Fonit Cetra, i New Trolls, per cui scrive gran parte dei testi dell'album \"Senza orario senza bandiera\" collaborando con Riccardo Mannerini.\nA \"Tutti morimmo a stento\" segue \"La buona novella\"; un album importante, che interpreta il pensiero cristiano alla luce di alcuni vangeli apocrifi (in particolare, come riportato nelle note di copertina, dal Protovangelo di Giacomo e dal Vangelo arabo dell'infanzia), sottolineando l'aspetto umano della figura di Ges\u00f9, in forte contrapposizione con la dottrina di sacralit\u00e0 e verit\u00e0 assoluta, che il cantautore sostiene essere inventata dalla Chiesa al solo scopo di esercizio del potere.\nCome ha raccontato Roberto Dan\u00e9, l'idea del disco \u00e8 dello stesso Dan\u00e9, che pensa di realizzarla con Duilio Del Prete, poi la propone ad Antonio Casetta, il quale la dirotta a De Andr\u00e9.\nNel disco suonano, tra gli altri, I Quelli, che nel 1971, dopo l'ingresso di Mauro Pagani, cambiano il nome in Premiata Forneria Marconi.\nA distanza di anni, De Andr\u00e9 continuer\u00e0 a considerare questo disco la sua incisione migliore:\nNel 2010 il disco verr\u00e0 reinciso dalla Premiata Forneria Marconi, con nuovi arrangiamenti e l'aggiunta di alcuni brevi intermezzi strumentali; il disco, intitolato \"A.D. 2010 - La buona novella\", viene pubblicato ad aprile.\nProprio a questo periodo (il 1969) risale l'amicizia di De Andr\u00e9 con un altro collega che ha cantato, spesso, gli ultimi e i poveri, Gipo Farassino; anni dopo De Andr\u00e9 racconter\u00e0 a \"TorinoSette\", l'inserto settimanale de \"La Stampa\", un episodio successivo (avvenuto dopo un concerto a Torino) riguardante la loro amicizia:\n Il racconto di Farassino, pubblicato su \"La Stampa\", differisce nel finale: \"Il mattino dopo gli prestai una mia bella camicia, con la raccomandazione di restituirmela. Non l'ho pi\u00f9 vista, ma con lui era cos\u00ec...\".\nIl disco successivo, del 1971, \u00e8 \"Non al denaro, non all'amore n\u00e9 al cielo\", libero adattamento (eseguito insieme a Giuseppe Bentivoglio) di alcune poesie della \"Antologia di Spoon River\", opera poetica di Edgar Lee Masters; le musiche sono composte insieme a Nicola Piovani. De Andr\u00e9 in quel periodo incontra Fernanda Pivano, traduttrice e scrittrice che ha fatto conoscere in Italia la letteratura americana e che ha tradotto l'Antologia sepolcrale da cui trae ispirazione l'album. Per rimuovere l'ostacolo della ritrosia del cantautore a concedere interviste, la Pivano pensa di nascondere a De Andr\u00e9 un registratore per poi trascrivere interamente la lunga conversazione avuta su Spoon River e sulle canzoni dell'album. De Andr\u00e9 accetta con simpatia il \"raggiro\".\nIn questo caso, come ha raccontato Roberto Dan\u00e9, l'idea del disco \u00e8 di Sergio Bardotti, che infatti lo segue insieme allo stesso Dan\u00e9 in qualit\u00e0 di produttore. Gian Piero Reverberi ha raccontato che in questo caso il progetto era nato per Michele, sulla scia di \"Senza orario senza bandiera\", quindi con i testi elaborati da De Andr\u00e9 e le musiche di Reverberi; ma il progetto viene poi dirottato su De Andr\u00e9 stesso e quindi Reverberi (anche per alcuni suoi contrasti con Roberto Dan\u00e9) non viene pi\u00f9 coinvolto e le musiche e gli arrangiamenti sono affidati a Nicola Piovani.\nIl coautore dei testi, Bentivoglio, presenta con dei testi scritti da lui, giudicati interessanti e che, dopo una prima collaborazione in \"Tutti morimmo a stento\" (in cui scrisse con De Andr\u00e9 il testo di \"La ballata degli impiccati\", canzone liberamente ispirata all'omonima poesia di Villon), lo portano all'affiancamento a De Andr\u00e9 per i testi in questo LP e nel successivo.\nNel 1972 la Produttori Associati, senza consultare minimamente l'artista, lo iscrive al Festivalbar con il brano \"Un chimico\" (pubblicato su 45 giri): De Andr\u00e9 apprende la notizia dai giornali e convoca una conferenza stampa in cui dichiara che \u00abLa casa discografica mi ha trattato come un ortaggio\u00bb. Dopo l'intervento del patron della manifestazione, Vittorio Salvetti, si raggiunge un compromesso: la canzone viene inserita nei juke-box, come vuole il regolamento, ma il cantautore non si esibir\u00e0 durante la finale di Verona nemmeno in caso di vittoria (l'edizione vede vincitrice Mia Martini con \"Piccolo uomo\").\nNel 2005 il cantante Morgan ha pubblicato \"Non al denaro non all'amore n\u00e9 al cielo\", un riadattamento dell'album con nuovi arrangiamenti e alcuni intervalli musicali.\nNell'autunno dello stesso anno De Andr\u00e9 pubblica un singolo con due canzoni tradotte di Leonard Cohen, \"Suzanne/Giovanna d'Arco\" (brani che verranno poi inseriti con un arrangiamento diverso nell'album \"Canzoni\" del 1974).\nL'album successivo \u00e8, nel 1973, \"Storia di un impiegato\", un concept album in cui Giuseppe Bentivoglio, autore dei testi insieme a De Andr\u00e9, racconta la vicenda di un impiegato durante il maggio del '68; il disco, a sfondo fortemente politico e che viene attaccato dalla stampa musicale militante e vicina al movimento studentesco viene recensito, ad esempio, da Simone Dess\u00ec (pseudonimo di Luigi Manconi), allora membro di Lotta Continua:\nFra le critiche pi\u00f9 accese quella di Riccardo Bertoncelli, che definisce l'opera come un disco \u00abverboso, alla fine datato\u00bb e quella di Enrico Deregibus anch'essa sostanzialmente negativa: \nUn'altra recensione negativa \u00e8 quella di Fiorella Gentile, apparsa su \"Ciao 2001\": \nLe osservazioni di Gentile, del resto, trovano una conferma indiretta nel fatto che il giovane autore delle musiche (con De Andr\u00e9), Nicola Piovani, componeva gi\u00e0 all'epoca colonne sonore, e negli anni successivi \u00e8 diventato uno dei maggiori autori italiani di musiche da film, fino a ottenere anche il Premio Oscar nel 1999, per il film \"La vita \u00e8 bella\" di Roberto Benigni.\nAnche il pubblico accoglie l'album in maniera negativa.\nProprio in occasione della pubblicazione del disco, Giorgio Gaber polemizza con De Andr\u00e9, affermando che quest'ultimo usi \"un linguaggio da liceale che si \u00e8 fermato a Dante, che fa dei bei termini, ma non si riesce a capire se sia liberale o extraparlamentare\"; De Andr\u00e9 risponder\u00e0 a Gaber in occasione di un'intervista alla \"Domenica del Corriere\" del gennaio 1974 (\"Mi spiace che lui, che si dichiara comunista, sia andato a raccontare queste cose al primo giornalista che ha incontrato. Poteva telefonarmi, farmi le sue osservazioni: ne avremmo discusso, ci saremmo confrontati. Cos\u00ec, invece, ha svilito ancora di pi\u00f9 un mondo gi\u00e0 tanto criticato\").\nDelle canzoni del disco, solo \"Verranno a chiederti del nostro amore\" rimane nel repertorio dell'autore dal vivo negli anni a seguire. Gli altri brani vengono eseguiti in concerto solo per qualche anno, ne \u00e8 un esempio la \"Canzone del maggio\" inserita nella scaletta del primo tour del 1975 o ancora \"La bomba in testa\", \"Al ballo mascherato\", \"Canzone del padre\", \"Il bombarolo\" e \"Nella mia ora di libert\u00e0\" che sono riproposti solo in alcune date del tour del 1976.\nIl valore musicale del disco verr\u00e0 riconosciuto compiutamente, da gran parte della critica, solo negli anni '90. Talvolta verr\u00e0 perfino indicato come il miglior album di De Andr\u00e9.\nLa crisi e le prime esibizioni dal vivo.\nLa pubblicazione di \"Storia di un impiegato\" coincide con un periodo di crisi professionale e anche personale (nello stesso anno termina definitivamente il matrimonio con Puny e il cantautore comincia una relazione con una ragazza, Roberta, che si concluder\u00e0 due anni dopo e per la quale scriver\u00e0 la canzone \"Giugno '73\"). La pubblicazione di un nuovo disco di ri-incisioni a opera di Reverberi di vecchie canzoni incise inizialmente per la Karim (con 2 nuove traduzioni dal repertorio di Brassens, le due canzoni di Cohen pubblicate nel 1972 e una traduzione di Bob Dylan opera di De Gregori ai tempi del Folkstudio cofirmata da De Andr\u00e9), intitolato Canzoni, dar\u00e0 inizio alla collaborazione con Francesco De Gregori.\nProprio durante le registrazioni di questo disco, nello studio a fianco sta registrando il suo nuovo disco da solista Dori Ghezzi (in una pausa della sua collaborazione con Wess): \u00e8 l'inizio di una nuova e duratura relazione (artefice del primo incontro sar\u00e0 un comune amico, Cristiano Malgioglio), che sfocia nel matrimonio tra i due il 7 dicembre 1989, dopo quindici anni di convivenza.\nSono anche gli anni in cui De Andr\u00e9 fa le sue prime esperienze di spettacoli dal vivo: lavoratore instancabile e al limite del perfezionismo in studio di registrazione, il cantautore invece non riesce a trovare il coraggio e a vincere la timidezza per esibirsi in pubblico, verso il quale aveva pi\u00f9 volte dichiarato di essere \"allergico\" e di patirne un \"timore oscuro\".\nFu l'impresario teatrale Sergio Bernardini a riuscire a portare Faber a esibirsi per la prima volta dal vivo, davanti al pubblico della Bussola. Bernardini, nel 1974, gli aveva fatto continue proposte, fino ad arrivare all'offerta di 60.000.000 di lire, davvero principesca per l'epoca. Dopo continui rifiuti, nel gennaio 1975 \u00e8 lo stesso De Andr\u00e9 a contattare Bernardini, proponendogli un \"pacchetto\" di 100 serate alla cifra complessiva di 300 milioni di lire che, con sorpresa del proponente, venne accettata. La prima esibizione dal vivo avvenne alla \"Bussola\" di Marina di Pietrasanta, il 16 marzo 1975, per poi dare inizio ad un tour con due componenti dei New Trolls, con i quali aveva gi\u00e0 collaborato nel 1968 per i testi del loro disco \"Senza orario senza bandiera\" (Belleno e D'Adamo), e due dei Nuova Idea (Belloni e Usai). Nella parte di tour svoltasi nel 1976, ai quattro si aggiunge anche Alberto Mompellio al violino e alle tastiere..\nDe Andr\u00e9 mette dunque da parte le sue paure da palcoscenico, paure che superer\u00e0 solo con gli anni, suonando e cantando sempre nella penombra e con molto whisky in corpo (la sua timidezza fu tra le cause che gli provocarono la seria dipendenza da alcol di cui soffr\u00ec a lungo).\nGli ambienti dell'Autonomia e della Sinistra extraparlamentare, che gi\u00e0 avevano attaccato il cantautore per \"Storia di un impiegato\" lo contestano anche per le esibizioni dal vivo: ed ecco come viene descritto De Andr\u00e9 nel volume \"Libro bianco sul pop in Italia. Cronaca di una colonizzazione musicale in un paese mediterraneo\", pubblicato da Arcana Editore (casa editrice vicina alla controcultura) nel 1976: \nDe Andr\u00e9 non \u00e8 per\u00f2 dissuaso da queste contestazioni (come per un breve periodo capita a De Gregori, che medita di abbandonare la carriera), scendendo talvolta dal palco per discutere con gli stessi Autonomi, mentre parte del pubblico spesso si divide, come durante il concerto a Roma nel 1979. Il rapporto degli extraparlamentari con l'anarchico De Andr\u00e9 non sar\u00e0 mai facile, anche se ambivalente: gi\u00e0 nel 1978, De Andr\u00e9 racconta nella canzone \"Coda di lupo\" (dall'album \"Rimini\"), proprio un episodio del movimento dell'Autonomia Operaia, quando nel 1977 gli autonomi e gli indiani metropolitani contestarono Luciano Lama a Roma; i fatti sono narrati dal punto di vista di uno dei contestatori.\nNel 1975, poco dopo la vittoria dei no al referendum sul divorzio, tiene un concerto in una manifestazione del Partito Radicale a Piazza Navona (Roma), prima del comizio del leader Marco Pannella.\nDe Andr\u00e9 all'attenzione dei servizi segreti.\n\u00c8 in questo periodo (per circa 10 anni, dal 1969 al 1979) che De Andr\u00e9 viene sottoposto a una serie di controlli da parte delle forze di polizia e dai servizi segreti italiani. In base a quanto ricostruito quando questa informazione \u00e8 stata resa nota negli anni novanta, inizialmente i controlli sarebbero stati effettuati dopo che un suo conoscente, simpatizzante del marxismo-leninismo, era stato indagato durante le prime inchieste sulla strage di piazza Fontana (allora ritenuta dagli inquirenti di matrice rossa o anarchica).\nNegli anni successivi, pur non individuando prove di una sua partecipazione attiva a gruppi politici, extraparlamentari o meno, De Andr\u00e9 viene ritenuto dal SISDE un \"simpatizzante delle BR\", mentre l'acquisto, insieme alla moglie Dori Ghezzi, di un appezzamento di terreno a Tempio Pausania, viene considerato un tentativo di creare un rifugio per appartenenti ai movimenti extraparlamentari di sinistra.\nA rafforzare queste ipotesi, dal punto di vista degli investigatori, vi erano il fatto che a Genova De Andr\u00e9 avesse contatti con persone appartenenti ai gruppi anarchici e filo-cinesi.\nIn realt\u00e0, l'attivit\u00e0 politica di De Andr\u00e9 era limitata solo a sostenere economicamente, con l'abbonamento, e a finanziare talvolta, con donazioni, il periodico \"A/Rivista Anarchica\", fondata nel 1971, mentre nell'album \"Storia di un impiegato\" (1973) si trovano accuse al terrorismo, ritenuto dal cantautore completamente dannoso perch\u00e9 tendente a fortificare il potere e non ad abbatterlo.\nCollaborazioni e sperimentazioni negli anni Settanta.\nA partire dal 1974, De Andr\u00e9 comincia nuove collaborazioni con altri musicisti e cantautori e a esplorare la produzione musicale degli autori americani, accanto a quelli francesi. Negli anni settanta De Andr\u00e9 traduce infatti canzoni di Bob Dylan (\"Romance in Durango\" e Desolation Row), Leonard Cohen (\"It Seems So Long Ago, Nancy\", \"Joan of Arc\", \"Famous Blue Raincoat\" per Ornella Vanoni e \"Suzanne\") e, nuovamente, Georges Brassens. Tale lavoro porter\u00e0 all'uscita dell'album \"Canzoni\" del 1974.\nNel 1975 collabora con il giovane Francesco De Gregori nella scrittura della maggior parte dei brani dell'album \"Volume VIII\", non privo di sperimentazione, in cui sono affrontate tematiche esistenziali quali il disagio verso il mondo borghese (\"Canzone per l'estate\" e l'autobiografica \"Amico fragile\", in cui \u00e8 affrontato il tema della difficolt\u00e0 di comunicazione, una delle canzoni predilette dal cantautore e di cui \u00e8 per l'ultima volta autore unico di musica e testo). Anche questo disco riscuote diverse critiche negative, come quella di Lello D'Argenzio, che sostiene che De Andr\u00e9 si sia adattato allo stile del collega De Gregori (presente soprattutto negli arrangiamenti musicali e in alcuni testi assai ricchi di metafore complesse, come \"Oceano\" e \"Dolce Luna\"), anche nel modo di cantare, anzich\u00e9 il contrario.\n\"Rimini\" (1978) segna l'inizio della lunga collaborazione con il quasi esordiente cantautore veronese Massimo Bubola. Quest'album fa intravedere un De Andr\u00e9 esploratore di una musicalit\u00e0 pi\u00f9 distesa, spesso di ispirazione ancora pi\u00f9 marcatamente americana. I brani trattano l'attualit\u00e0 e la politica (il naufragio di una nave a Genova di \"Parlando del Naufragio della London Valour\", le contestazioni studentesche in \"Coda di Lupo\") cos\u00ec come tematiche sociali (l'aborto in \"Rimini\" e l'omosessualit\u00e0 in \"Andrea\") ed esistenziali (\"Sally\", contenente riferimenti letterari a Gabriel Garc\u00eda M\u00e1rquez e Alejandro Jodorowsky). Nell'album sono presenti anche le prime sperimentazioni dei suoni della musica etnica, con la filastrocca \"Volta la carta\" e con \"Zirichiltaggia\", quest'ultima cantata interamente in gallurese. \"Andrea\", a sfondo antimilitarista, \u00e8 uno dei brani pi\u00f9 popolari dell'intera produzione di De Andr\u00e9, e il suo coautore, Bubola, continua a proporlo dal vivo durante i suoi concerti. In pi\u00f9 di un'occasione l'artista genovese\u00a0\u2013 ad esempio nel 1992, al teatro Smeraldo di Milano\u00a0\u2013 ha eseguito il brano a luci accese, proprio a simboleggiare come l'omosessualit\u00e0 non debba essere motivo di vergogna. Il brano eponimo del disco, \"Rimini\", \u00e8 ispirato alle atmosfere de \"I Vitelloni\" di Federico Fellini, uno dei capolavori del celeberrimo regista, ma presenta anche alcune digressioni storiche e politiche.\nNel 1978 la Premiata Forneria Marconi idea e realizza nuovi arrangiamenti di alcuni dei brani pi\u00f9 significativi del cantautore genovese, proponendo a De Andr\u00e9, inizialmente rest\u00eco ad accettare, un \"tour\" insieme, che parte il 21 dicembre 1978 da Forl\u00ec e continua per tutto il mese di gennaio 1979. L'operazione si rivela positiva, tanto che il \"tour\" origina due album \"live \"(i primi album live del cantautore), tra il 1979 e il 1980, che conoscono entrambi un ottimo successo di vendite, anche se il secondo non riesce a bissare i risultati del primo. Alcuni degli arrangiamenti realizzati dalla PFM saranno poi utilizzati dal cantautore fino alla fine della sua carriera, come nei casi di \"Bocca di Rosa\", \"La canzone di Marinella\", \"Amico fragile\", \"Il pescatore\". Nei casi di \"Volta la carta\" o \"Zirichiltaggia\" dei tour \"Anime Salve\" e \"M'innamoravo di tutto\" (gli ultimi due \"tour\" prima dell'ultimo in assoluto, interrotto) De Andr\u00e9 torna agli arrangiamenti dell'album in studio.\nIl rapimento.\nNella seconda met\u00e0 degli anni settanta, in previsione della nascita della figlia Luisa Vittoria De Andr\u00e9 (detta Luvi) si stabilisce nella tenuta sarda dell'Agnata, a due passi da Tempio Pausania, insieme a Dori Ghezzi.\nLa sera del 27 agosto 1979, la coppia \u00e8 rapita dall'anonima sequestri sarda e tenuta prigioniera alle pendici del Monte Lerno presso Pattada, per essere liberata dopo quattro mesi (Dori fu liberata il 21 dicembre alle undici di sera, Fabrizio il 22 alle due di notte, tre ore dopo), dietro il versamento del riscatto, di circa 550 milioni di lire, in buona parte pagato dal padre Giuseppe.\nPrima, durante e dopo il sequestro, alcuni giornali fanno uscire illazioni e falsit\u00e0, talune che legano il rapimento perfino alle Brigate Rosse, a motivi personali (come un allontanamento volontario, causa mancanza di notizie e testimoni nei primi tempi), a uno sfondo politico. Proprio l'anno del sequestro, comunque, termina la citata sorveglianza dei servizi segreti ai danni di De Andr\u00e9.\nIntervistato all'indomani della liberazione (il 23 dicembre in casa del fratello Mauro) da uno stuolo di giornalisti, De Andr\u00e9 traccia un racconto pacato dell'esperienza (\u00ab [...] ci consentivano, a volte, di rimanere a lungo slegati e senza bende\u00bb) ed ha parole di piet\u00e0 per i suoi carcerieri (\u00abNoi ne siamo venuti fuori, mentre loro non potranno farlo mai\u00bb).\nPochi mesi dopo De Andr\u00e9 cede al settimanale \"Gente\" i diritti per la pubblicazione del memoriale del sequestro, pubblicato in cinque puntate a partire dal numero dell'8 febbraio 1980 e nei numeri successivi.\nL'esperienza del sequestro si aggiunge al gi\u00e0 consolidato contatto con la realt\u00e0 e con la vita della gente sarda, e diventa ispirazione per la realizzazione di diverse canzoni, scritte ancora con Bubola e raccolte in un album senza titolo, pubblicato nel 1981, comunemente conosciuto come \"L'indiano\" dall'immagine di copertina che raffigura un nativo americano. Il filo che lega i vari brani \u00e8 il parallelismo tra il popolo dei pellerossa e quello sardo. Oltre alla narrazione di questi due popoli sono presenti anche spunti all'attualit\u00e0 del periodo (\"Se ti tagliassero a pezzetti\" - un inno alla libert\u00e0 personificata, il cui verso \"signora libert\u00e0 signorina fantasia\" spesso venne modificato dal vivo in \"signora libert\u00e0 signorina anarchia\" - contiene un'allusione alla strage di Bologna del 1980).\nSottili, ma non velate, sono le allusioni all'esperienza del sequestro: dalla stessa ripresa della locuzione \"Hotel Supramonte\"\" (nome in codice usato dai banditi, anche se in effetti non si trovavano sul Supramonte), alla descrizione degli improvvisati banditi (presente in \"Franziska\") ai quali, comunque, non intende negare note di un certo romanticismo e una connotazione di proletariato periferico che meritava attenzione, coerentemente con le sue tematiche privilegiate. Al processo, De Andr\u00e9 conferma il perdono per i suoi carcerieri (circa dieci), ma non per i mandanti perch\u00e9 persone economicamente agiate. Il cantautore e suo padre non si costituiscono nemmeno parte civile contro gli autori materiali del sequestro, ma solo, in primo grado, contro i soli capi della banda, tra cui erano un veterinario toscano e un assessore comunale sardo del PCI (che durante il sequestro a volte discuteva di politica con De Andr\u00e9 stesso), che per\u00f2, avranno paradossalmente pene molto pi\u00f9 basse di quelle degli esecutori grazie alla legge sulla \"collaborazione di giustizia\". Nel 1991 De Andr\u00e9 \u00e8 anche tra i firmatari della domanda di grazia rivolta al Presidente della Repubblica, nei confronti di uno dei sequestratori, un pastore sardo condannato a 25 anni di prigione.\nDa \"Creuza de m\u00e4\" ad \"Anime salve\": anni Ottanta - Novanta.\nNel 1980 De Andr\u00e9 incide il 45 giri \"Una storia sbagliata/Titti\", i cui brani (editi per la prima volta in CD solo nel 2005) sono entrambi scritti con Bubola. Fabrizio ricorder\u00e0 in un'intervista a proposito di \"Una storia sbagliata\":\nNel 1982 fonda una propria etichetta discografica (appoggiandosi alla Dischi Ricordi per la distribuzione): la Fado (Il nome deriva dalle iniziali del suo nome e da quelle di Dori Ghezzi), con cui pubblicher\u00e0 dischi di Massimo Bubola, dei Tempi Duri (la band del figlio Cristiano) e della stessa Ghezzi.\nNel 1984 esce \"Creuza de m\u00e4\", disco dedicato alla realt\u00e0 mediterranea e per questo cantato interamente in lingua genovese, con l'importante collaborazione di Mauro Pagani, curatore delle musiche e degli arrangiamenti. Questo disco segna uno spartiacque nella carriera del cantautore: dopo questo album, Fabrizio esprime la volont\u00e0 di concentrarsi maggiormente sul genovese e su altri idiomi locali. A partire da \"Creuza de m\u00e4\", De Andr\u00e9 si concentra in particolar modo sulle minoranze linguistiche (tema che aveva gi\u00e0 iniziato ad affrontare con stesura di \"Zirichiltaggia\", sei anni prima): l'album \u00e8 considerato di fatto una pietra angolare dell'allora nascente world music, nonch\u00e9 un caposaldo della musica etnica tutta, ed \u00e8 anche l'album che libera De Andr\u00e9 dalle impostazioni vocali ereditate dalla tradizione degli \"chansonniers\" francesi, che gli garantisce la libert\u00e0 di espressione tonale al di fuori di quei dettami stilistici che aveva assorbito da Brassens e da Brel.\nNel 2004, ventennale dell'uscita di \"Creuza de m\u00e4\", Mauro Pagani decide di rendere un sincero tributo all'amico scomparso cinque anni prima, reincidendo e cantando egli stesso l'album. Alle sette canzoni originarie del disco, Pagani aggiunge \"M\u00e9gu Meg\u00fan\", un brano composto insieme a Fabrizio e inserito nell'album \"Le Nuvole\" e due pezzi inediti, \"Quantas Sabedes\", che non \u00e8 inserita in \"Creuza de m\u00e4\" perch\u00e9 \"bruciata\" dopo l'inserimento nella colonna sonora di un film (\"ammenda fatta\", commenta Pagani nei crediti dell'album del 2004), e \"Nuette\", tratto da un frammento di lirica greca, all'epoca mai sviluppato nella sua interezza da De Andr\u00e9.\nNel 1985 scrive insieme a Roberto Ferri il testo di \"Faccia di cane\" per i New Trolls, con cui partecipa come autore al Festival di Sanremo 1985, preferendo per\u00f2 non apparire ufficialmente come autore. Lo stesso anno muore il padre Giuseppe e De Andr\u00e9 smette di bere alcolici \u2013 ma non di fumare \u2013 per una promessa fattagli poco prima.\nNel 1988 collabora con Ivano Fossati, cantando nella canzone \"Questi posti davanti al mare\" (contenuta nell'album \"La pianta del t\u00e8\") insieme a Francesco De Gregori e allo stesso Fossati.\nNel 1989 sposa Dori Ghezzi a Tempio Pausania, con Beppe Grillo come testimone di nozze (De Andr\u00e9 ricambier\u00e0 facendo da testimone al matrimonio di Grillo con Parvin Tadjk).\nComincia poi la lavorazione del suo album successivo, che viene pubblicato all'inizio del 1990: \"Le nuvole\", titolo che (come nella omonima commedia di Aristofane) allude ai potenti che oscurano il sole. Il disco vede nuovamente la collaborazione di Mauro Pagani per la scrittura delle musiche e di Ivano Fossati come coautore di due testi in genovese, \"M\u00e9gu Meg\u00fan\" e \"'\u00c2 \u00e7\u00edmma\", oltre che di Massimo Bubola per il testo di \"Don Raffa\u00e8\" (canzone eseguita anche con Roberto Murolo al concerto del 1\u00ba maggio 1992) e Francesco Baccini per quello di \"Ottocento\". Con questo album De Andr\u00e9 torna in parte al suo stile musicale pi\u00f9 tipico, affiancandolo alle canzoni in dialetto e all'ispirazione etnica (\"Monti di Mola\", scritta in gallurese, e \"La nova gelosia\" in napoletano, cos\u00ec come \"Don Raffa\u00e8\"). Torna anche la critica graffiante all'attualit\u00e0 e alla politica, in particolare ne \"La domenica delle salme\" e nello stesso \"Don Raffa\u00e8\". L'album \u00e8 anche una sorta di sfida culturale solitaria al mondo moderno, che l'artista pu\u00f2 lanciare in quanto uomo libero; emblematica \u00e8 quindi la citazione del pirata Samuel Bellamy posta a epigrafe del disco, nella quarta di copertina.\nFossati sar\u00e0 inoltre presente nella realizzazione del concept album \"Anime salve\", pubblicato nel 1996, duettando con De Andr\u00e9 nel brano omonimo. Incentrato sul tema della solitudine, \u00e8 anche l'ultimo album in studio del cantautore e viene considerato uno dei suoi capolavori, al pari dei suoi dischi pi\u00f9 celebrati del passato, nonch\u00e9 come il testamento musicale ed etico di De Andr\u00e9. Luigi Manconi, che aveva criticato \"Storia di un impiegato\", ha scritto che considera \"Anime salve\", assieme ai primi album degli anni '60, come l'opera forse migliore di De Andr\u00e9.\nIl disco rappresenta un viaggio ideale nella solitudine e nell'emarginazione, sia quella dei generici \"ultimi\", sia quella dei rom, del marinaio, della transessuale e dell'artista stesso; allo stesso tempo rappresenta un attacco alle \"maggioranze\" che opprimono le minoranze (\"Smisurata preghiera\"), al razzismo e all'indifferenza della societ\u00e0 di fine millennio. Presente \u00e8 anche l'ormai consueta sonorit\u00e0 etnica (\"A cumba\", in lingua ligure, \"Disamistade\", ma anche \"Prin\u00e7esa\" e \"Dolcenera\", quest'ultima tra le canzoni pi\u00f9 amate e conosciute dal pubblico, tra quelle dell'ultimo periodo).\nFra il 1990 e il 1996 collabora con vari autori, sia come autore sia come co-interprete, nei rispettivi album: tra essi ricordiamo Francesco Baccini (\"Genoa Blues\", un brano per Genova dedicato sia alla citt\u00e0 sia alla squadra del cuore dei due artisti, il , del quale De Andr\u00e9 fu accanito tifoso), i Tazenda (\"Etta Abba Chelu\"), Mauro Pagani, Max Manfredi (\"La Fiera della Maddalena\"), Teresa De Sio (\"Un libero cercare\"), Ricky Gianco (\"Navigare\"), i New Trolls (la citata \"Faccia di Cane\"), Carlo Facchini dei Tempi Duri e il figlio Cristiano De Andr\u00e9 (\"Cose che dimentico\").\nDa segnalare la collaborazione con \"Li Troubaires de Coumboscuro\" nell'album \"A toun soul\u00e9i\", dove De Andr\u00e9 partecipa all'incisione del brano in provenzale antico \"Mis amour\", duettando insieme a Clara Arneodo, la cantante solista del gruppo, con accompagnamento del chitarrista Franco Mussida.\nNel 1996 De Andr\u00e9 collabora con Alessandro Gennari alla scrittura del romanzo \"Un destino ridicolo\", dal quale dodici anni dopo Daniele Costantini ha tratto il film \"Amore che vieni, amore che vai\".\nIl 26 luglio 1997, Fernanda Pivano, tra l'altro scrittrice e traduttrice dell\"'Antologia di Spoon River\", consegna a Fabrizio De Andr\u00e9 il Premio Lunezia per il valore letterario del testo di \"Smisurata preghiera\", mettendo in imbarazzo il cantante presentandolo come \"il pi\u00f9 grande poeta in assoluto degli ultimi cinquant'anni in Italia\", \"quel dolce menestrello che per primo ci ha fatto le sue proposte di pacifismo, di non violenza, di anticonformismo\", aggiungendo che \"sempre di pi\u00f9 sarebbe necessario che, invece di dire che Fabrizio \u00e8 il Bob Dylan italiano, si dicesse che Bob Dylan \u00e8 il Fabrizio americano\".\nSempre nel 1997 esce \"Mi innamoravo di tutto\", una raccolta di live e studio in cui duetta con Mina ne \"La canzone di Marinella\", e che sar\u00e0 l'ultima pubblicazione della sua vita: la copertina \u00e8 una delle pi\u00f9 celebri e riprodotte immagini artistiche di De Andr\u00e9, una foto scattata dalla moglie Dori Ghezzi raffigurante il cantautore con la sigaretta in mano, ripreso quasi dall'alto.\nLa morte.\nDopo un concerto a Roccella Ionica, il 13 agosto del 1998, il tour prevede un'altra tappa a Saint-Vincent, il 24 dello stesso mese. Durante le prove, De Andr\u00e9 sembra per\u00f2 scoordinato e a disagio: non riesce a sedersi e imbracciare la chitarra come vorrebbe e lamenta un forte dolore al torace e alla schiena, e alla fine getta via la chitarra e rifiuta di tenere il concerto (i biglietti sono poi rimborsati). Qualche giorno dopo, De Andr\u00e9 viene sottoposto ad esami medici ad Aosta e, in spiegazione a quanto accaduto, gli viene diagnosticato un carcinoma polmonare, che lo porta a interrompere definitivamente i concerti.\nNonostante la malattia, continua a lavorare con il poeta e cantante Oliviero Malaspina al disco di \"Notturni\", progetto che per\u00f2 non vede mai la luce. Con lo stesso Malaspina, collaboratore anche del figlio Cristiano e che apre alcuni concerti dell'ultimo tour, ha anche il progetto di scrivere alcune opere letterarie: un libro intitolato \"Dizionario dell'ingiuria\", e alcuni racconti.\nDe Andr\u00e9 \u00e8 ricoverato solo verso la fine del novembre 1998, quando ormai la malattia \u00e8 a uno stato avanzato: esce dall'ospedale solo il giorno di Natale, per poter trascorrere le festivit\u00e0 a casa insieme alla famiglia, quando i medici ormai disperano di salvarlo.\nDe Andr\u00e9 muore l'11 gennaio 1999 all'Istituto Nazionale dei Tumori di Milano, dove era ricoverato per l'aggravarsi della malattia, circa un mese prima di compiere 59 anni.\nI funerali si svolgono nella Basilica di Santa Maria Assunta di Carignano a Genova il 13 gennaio: vi partecipa una folla di oltre diecimila persone, tra cui estimatori, amici ed esponenti dello spettacolo, della politica e della cultura.\nNella bara sono stati messi un pacchetto di sigarette, una sciarpa del , sua squadra del cuore, alcuni biglietti, un naso da clown e un drappo blu. Dopo la cremazione (testimone incaricato dalla famiglia fu l'amico Beppe Grillo), avvenuta il giorno seguente alla cerimonia funebre, le ceneri sono state disperse, per sua espressa volont\u00e0, al largo di Genova, nel Mar Ligure, sebbene il suo nome compaia anche all'interno della tomba di famiglia al Cimitero di Staglieno, nello stesso loculo del fratello Mauro (poich\u00e9 le ceneri vi furono inizialmente messe e l'urna custodita), posto fra quello della madre Luisa Amerio e quello del padre Giuseppe; sulla tomba sono messi anche alcuni sassi raccolti sulla spiaggia, una sigaretta e una conchiglia.\nStile musicale.\nFabrizio De Andr\u00e9 \u00e8 citato fra i pi\u00f9 importanti e poetici cantautori italiani. La sua canzone d'autore \u00e8 musicalmente scarna nonch\u00e9 incentrata sulle melodie e sulla voce profonda. Sempre prediligendo il formato della ballata, De Andr\u00e9 ha proposto inizialmente un repertorio di canzoni che fanno prevalentemente leva sulla sola chitarra e pochi contrappunti. Col passare del tempo, ha sempre pi\u00f9 preso le distanze dalla canzone d'autore francese di Georges Brassens, suo artista di riferimento, dando vita \"a un certo nuovo modo di far poesia in canzone\". Altri musicisti a cui si \u00e8 ispirato sono Leonard Cohen, Bob Dylan e importanti figure letterarie quali Edgar Lee Masters, preso a modello per l'album \"Non al denaro non all'amore n\u00e9 al cielo\" (1971). I suoi testi anticonvenzionali parlano di temi quali l'arroganza del potere, la marginalit\u00e0 e il sesso non tralasciando elementi di cronaca e satira. Per la sua attitudine a cantare gli umili, i poveri, le vite di emarginati, ribelli, alcolizzati, tossicodipendenti, \"diversi\", suicidi e prostitute, e in generale coloro che vivono \"in direzione ostinata e contraria\" (verso della canzone \"Smisurata preghiera\" dall'album \"Anime salve\" del 1996 e titolo di una raccolta antologica), nonch\u00e9 per le sue idee anarchiche, De Andr\u00e9 \u00e8 spesso ricordato come \"il cantautore degli emarginati\" o il \"poeta degli sconfitti\".\n\"Gli estimatori di Fabrizio De Andr\u00e9 ammirano il coraggio morale e la coerenza artistica con cui egli, nella societ\u00e0 italiana del dopoguerra, scelse di sottolineare i tratti nobili e universali degli emarginati, affrancandoli dal \"ghetto\" degli indesiderabili e mettendo a confronto la loro dolorosa realt\u00e0 umana con la cattiva coscienza dei loro accusatori.\" \u00abIl cammino artistico di Fabrizio De Andr\u00e9 ebbe inizio sulla pavimentazione sconnessa e umida del carruggio di Via del Campo, prolungamento della famosa Via Pr\u00e9, strada tanto proibita di giorno quanto frequentata la notte. \u00c8 in quel ghetto di umanit\u00e0 platealmente respinta e segretamente bramata che avrebbero preso corpo le sue ispirazioni; di ghetto in ghetto, dalle prostitute alle minoranze etniche, passando per diseredati, disertori, bombaroli e un'infinit\u00e0 d'altre figure. Nella sua antologia di \"vinti\", dove l'essenza delle persone conta pi\u00f9 delle azioni e del loro passato, De Andr\u00e9 raggiunse risultati poetici che gli vengono ampiamente riconosciuti\u00bb.\nSecondo le parole di Massimo Cotto, il musicista sarebbe:Al repertorio asciutto di \"Volume 1\" (1967) si contrappongono le sonorit\u00e0 orchestrali e drammatiche di \"Tutti morimmo a stento\" (1968) riprese anche nel gi\u00e0 citato \"Non al denaro non all'amore n\u00e9 al cielo\". Alla poeticit\u00e0 di \"La buona novella\" (1970) seguono \"Storia di un impiegato\" (1973), che risente degli stimoli pop e rock dell'epoca, \"Canzoni\" (1974), che segna una transizione verso \"un suono pi\u00f9 variopinto e articolato\" rispetto ai dischi precedenti e \"Rimini\" (1978), debitore del folk-rock americano. Molto diverso \u00e8 \"Cr\u00eauza de m\u00e4\" (1984) che, ispirandosi alle culture etniche mediterranee, getta un ponte fra musica occidentale e orientale e fa un largo uso di strumenti etnici acustici.\nInfluenza culturale.\nDe Andr\u00e9 \u00e8 tuttora molto presente nella memoria collettiva. La discografia di De Andr\u00e9 \u00e8 meno ampia di quella di altri cantautori del suo tempo, e nonostante ci\u00f2 risulta memorabile per variet\u00e0 e intensit\u00e0. Viene ora riassunta in postume ricostruzioni filologiche, curate dalla vedova e da esperti tecnici del suono che si sono riproposti l'obiettivo di mantenere, nei nuovi supporti, le sonorit\u00e0 dei vecchi LP. Sino a ora sono state realizzate due raccolte, entrambe in triplo CD, intitolate \"In direzione ostinata e contraria\" e \"In direzione ostinata e contraria 2\".\nPremio Fabrizio De Andr\u00e9.\nA due mesi dalla morte del cantautore, nel 1999, viene istituito il premio \"De Fabula\" in suo onore, in seguito rinominato in \"Premio Fabrizio De Andr\u00e9\", assegnato a chi, nei diversi rami della cultura, sia stato particolarmente capace di diffondere la cultura ligure e specialmente genovese al di fuori della regione stessa.\nIl premio consiste nell'assegnazione al vincitore di un \"quartaro d'oro\" (moneta un tempo utilizzata a Genova).\nTematiche religiose.\nMolti sono i brani attraverso i quali De Andr\u00e9 esprime la sua visione religiosa. Gi\u00e0 nel suo primo album \"Vol. 1\u00ba\", inserisce brani come \"Preghiera in Gennaio\", dedicato al suicidio dell'amico Luigi Tenco, \"Spiritual\", \"Si chiamava Ges\u00f9\". Con il concept album \"La buona novella\" (1970) il cantautore dedica un'intera opera alla tematica del Nuovo Testamento, umanizzando i personaggi del Vangelo e dei vangeli apocrifi. Riferimenti alla fede, alla religione, sono presenti direttamente o indirettamente anche in altri brani (\"Smisurata preghiera\", \"Khorakhan\u00e9\", \"Il testamento\", \"Il testamento di Tito\" ecc.), ma risulta difficile descrivere con certezza la visione (probabilmente in continua evoluzione) del cantautore su questi temi, se non attraverso sue esplicite dichiarazioni.\nNonostante molte volte si sia dichiarato non credente, egli espresse spesso nei fatti una religiosit\u00e0 di tipo \"panteistico\", pur ammirando alcune figure religiose concrete, nonch\u00e9 la religione dei nativi americani. Afferm\u00f2:\nIn ogni caso, l'atteggiamento tenuto da De Andr\u00e9 nei confronti dell'uso politico della religione, delle gerarchie ecclesiastiche e dell'ipocrisia della provincia ligure \u00e8 spesso sarcastico e fortemente critico, fino all'anticlericalismo, nel contestarne i comportamenti contraddittori, come, ad esempio, nelle canzoni \"Un blasfemo\", \"Il testamento di Tito\", \"La ballata del Mich\u00e9\" e gli ultimi versi di \"Bocca di rosa\".\nSi dichiar\u00f2 anche vicino alla spiritualit\u00e0 animista e panpsichista:\nDopo il rapimento, la visione religiosa di De Andr\u00e9 ebbe una nuova evoluzione: umanista nel suo prestare attenzione all'uomo\u00a0\u2013 in contrapposizione con la fede in un Dio, creazione dell'uomo stesso \u2013, De Andr\u00e9 \u00e8 uscito da quell'esperienza con un rinnovato rispetto nella fede e la divinit\u00e0.\nQualche mese prima della sua scomparsa, nel concerto al teatro Brancaccio di Roma nel 1998, De Andr\u00e9 fece le seguenti dichiarazioni riguardo all'album \"La buona novella\":\nInfine, nelle note del diario che De Andr\u00e9 tenne negli ultimi mesi di vita \u00e8 contenuta una sua poesia inedita dedicata a San Francesco.\nTra le passioni di De Andr\u00e9, vi era anche quella per l'astrologia.\nCome afferma anche Mauro Pagani in una intervista \u00abFabrizio aveva una gran passione per l'astrologia. Anzi, se doveva intraprendere con qualcuno un lavoro appena pi\u00f9 che saltuario, per prima cosa gli chiedeva la data di nascita e l'ora. Poi gli faceva l'oroscopo di base e il quadro astrale completo, con tanto di effemeridi. E, se buttava male, il lavoro non partiva nemmeno\u00bb.\nComposizione, influenze e paternit\u00e0 delle canzoni.\nLungo la propria carriera De Andr\u00e9 ha collaborato, sia per la parte musicale, sia per la parte testuale, con numerosi altri artisti, prediligendo la composizione dei testi a quella delle musiche. Fatta eccezione per l'album \"La buona novella\", di cui firma testo e musica di tutte quante le tracce a parte \"Il testamento di Tito\", le canzoni in cui De Andr\u00e9 \u00e8 autore unico sia del testo che della musica sono nove (\"La ballata dell'eroe\", \"Il testamento\", \"La guerra di Piero\", \"La canzone di Marinella\", \"Per i tuoi larghi occhi\", \"Amore che vieni, amore che vai\", \"La ballata dell'amore cieco\", \"Amico fragile\" e \"Giugno '73\"), i brani in cui \u00e8 co-autore sia del testo che della musica sono 87, mentre quelli in assoluto in cui figura (come autore o co-autore della musica o del testo) sono 216.\nIn casi come quello de \"La canzone dell'amore perduto\", accreditata al solo De Andr\u00e9, la musica \u00e8 quella di un brano nel pubblico dominio del XVIII secolo di Georg Philipp Telemann. Vittorio Centanaro, collaboratore di De Andr\u00e9 non iscritto alla SIAE, ha dichiarato di aver anch'egli stesso collaborato alla stesura de \"La guerra di Piero\" e \"Si chiamava Ges\u00f9\", accreditate al solo De Andr\u00e9. A \"Il fannullone\" e \"Carlo Martello ritorna dalla battaglia di Poitiers\" (1962) ha collaborato ai testi Paolo Villaggio, affermando\u00a0\u2013 per il secondo brano\u00a0\u2013 d'essere unico autore del testo, ma smentito da De Andr\u00e9 stesso. \"Geordie\" \u00e8 un adattamento con traduzione di un brano tradizionale inglese, reso popolare negli stessi anni anche dall'interpretazione di Joan Baez. \"La canzone del maggio\" (la cui musica ritorna parzialmente anche nel brano \"Nella mia ora di libert\u00e0\" dello stesso album \"Storia di un impiegato\"), accreditata come \"canto del maggio francese\", \u00e8 una lontana rielaborazione di un pezzo della cantante Dominique Grange (\"Chacun de vous est concern\u00e9\") che la don\u00f2 a De Andr\u00e9 rinunciando ai diritti d'autore. \"Il re fa rullare i tamburi\" \u00e8 accreditata a De Andr\u00e9, \u00e8 indicata in nota come rielaborazione di una canzone popolare francese del XIV secolo. \"Hotel Supramonte\" riprende per la parte musicale \"Hotel Miramonti\" del collaboratore Massimo Bubola. \"Fila la lana\", indicata come \"canzone popolare francese del quindicesimo secolo\" che De Andr\u00e9 aveva conosciuto tramite Vittorio Centanaro, fu composta per la parte musicale da Robert Marcy nel 1948 e interpretata da Jacques Douai nel 1955, e tradotta da De Andr\u00e9. \"Via del Campo\", accreditata inizialmente anche per la parte musicale a De Andr\u00e9, che la riteneva una melodia anonima del XV secolo, prende la musica dal brano di Enzo Jannacci \"La mia morosa la va alla fonte\" (scritto con Dario Fo): Jannacci riconobbe la buona fede di De Andr\u00e9, raccontando d'avergli teso uno scherzo presentandogli una musica medievale riarrangiata da lui, e nel 1990 concord\u00f2 il doppio accredito Jannacci-De Andr\u00e9. \"Andrea\", accreditata a De Andr\u00e9 e Bubola, nel bridge fra una strofa e la successiva, cita col violino il refrain del brano \"O' comme Histoire d'O\" composto da Pierre Bachelet, colonna sonora del film \"Histoire d'O\". \"Fiume Sand Creek\", accreditata a De Andr\u00e9 e Bubola, per met\u00e0 della linea melodica della strofa \u00e8 forse ispirata a \"Summer '68\" dei Pink Floyd.\nOltre agli adattamenti, ufficialmente riconosciuti, di noti brani di cantautori stranieri (come Brassens, Dylan e Cohen) e alle riprese di temi musicali e letterari esplicitamenti dichiarati (come il testo di \"Smisurata preghiera\", tratto da \"Imprese e tribolazioni di Maqroll il Gabbiere\" di \u00c1lvaro Mutis o i brani ispirati all'Antologia di Spoon River di Edgar Lee Masters), De Andr\u00e9 si ispirava anche alla tradizione della canzone popolare anarchica, che spesso riprendeva melodie adattandole al nuovo contesto (l'esempio pi\u00f9 celebre sono i canti scritti da Pietro Gori, su musiche tratte dalla tradizione popolare o scritte da Rossini e Verdi).\nDe Andr\u00e9, che non ha mai ricevuto contenziosi per questioni inerenti al diritto d'autore, regal\u00f2 egli stesso un verso della sua canzone \"La domenica delle salme\" (1990) a Loredana Bert\u00e8, che lo us\u00f2 come titolo del suo album \"Un pettirosso da combattimento\" (1997).\nSulla paternit\u00e0 delle canzoni di De Andr\u00e9, Francesco De Gregori, intervistato da Roberto Cotroneo, ha dichiarato al proposito: \nSullo stesso tema De Andr\u00e9 ha dichiarato:\nDe Andr\u00e9 \u00e8 accreditato come autore o co-autore di tutti i brani originali da lui registrati nel corso della sua intera carriera, con due sole eccezioni: \"Le storie di ieri\", scritta da Francesco De Gregori (che incise anche lui, quasi contemporaneamente a De Andr\u00e9, con piccole variazioni di testo); \"E fu la notte\" con testo di Franco Franchi e musica di Carlo Cesare Stanisci e Arrigo Amadesi.\nTourn\u00e9e.\nI tour di Fabrizio De Andr\u00e9, compiuti nel periodo compreso dal 1975 al 1998, sono in tutto 12, dei quali solamente uno europeo. Nel primo \u00e8 stato accompagnato da due musicisti dei New Trolls e due dei Nuova Idea e nel secondo dalla Premiata Forneria Marconi (che cur\u00f2 tutti i nuovi arrangiamenti dei brani).\nLe canzoni di Fabrizio De Andr\u00e9 nei film.\nLa musica di Fabrizio De Andr\u00e9 \u00e8 presente nei film:\nNel teatro.\nStorie di personaggi dalle canzoni e reminiscenze musicali:\nArchivio e biblioteca personale.\nLa Biblioteca di area umanistica dell'Universit\u00e0 degli studi di Siena conserva il Fondo Fabrizio De Andr\u00e9, comprendente carte familiari, corrispondenza, scritti connessi all'elaborazione dei testi delle canzoni (con particolare riguardo agli album \"Le Nuvole\" e \"Anime salve)\" e materiali relativi all\u2019organizzazione di \"tourn\u00e9e.\" \u00c8 inoltre presente un nucleo di libri appartenuti al cantautore."}
{"id": "2480651", "revid": "339392", "url": "https://it.wikipedia.org/wiki?curid=2480651", "title": "Nadezhda Andreyevna Durova", "text": ""}
{"id": "2480657", "revid": "121999102", "url": "https://it.wikipedia.org/wiki?curid=2480657", "title": "Cardinale laico", "text": "Nella Chiesa cattolica romana, un \"cardinale laico\" era un cardinale che non aveva ricevuto gli ordini maggiori, cio\u00e8 che non era mai stato ordinato diacono o prete.\nStoria e descrizione.\nPropriamente parlando, tali cardinali non erano ordinati diaconi n\u00e9 presbiteri, nemmeno possono considerarsi veri e propri laici, in quanto ricevevano gli \"ordini\" minori, pari alle congregazioni dei frati, o poich\u00e9, in effetti, a tutti loro era stato praticato il rito della tonsura, tramite il quale erano divenuti chierici. In aggiunta, costoro ricevevano gli ordini minori, che non impedivano di sposarsi o di vivere in un matrimonio precedentemente contratto: questa libert\u00e0 fu sicuramente una delle ragioni per cui i cardinali che non avevano ricevuto gli ordini maggiori venivano comunemente chiamati cardinali \"laici\". L'equivoco \u00e8 motivato anche dal fatto che, nell'opinione comune, si crede che il titolo di \"cardinale\" sia l'ordine successivo nella gerarchia cattolica a quello di \"vescovo\", il quale a sua volta \u00e8 preceduto dal titolo di \"prete\", che \u00e8 preceduto dal \"diacono\"; in realt\u00e0, la posizione di cardinale non \u00e8 un ordine che pu\u00f2 essere conferito, ma indica semplicemente un'alta posizione all'interno della Chiesa, cui sono connessi onori propri e specifici compiti. Infatti, contrariamente al Sacramento dell'Ordine -nei tre gradi di diaconato, presbiterato, episcopato- la dignit\u00e0 cardinalizia pu\u00f2 essere revocata, come accaduto, per esempio, a Louis Billot - il quale ha rinunciato ad essa - e a Theodore Edgar McCarrick.\nL'avvocato Teodolfo Mertel fu nominato cardinale da papa Pio IX nel 1858: non rimase cardinale laico a lungo, perch\u00e9 gi\u00e0 nello stesso anno fu ordinato diacono. Quando mor\u00ec, nel 1899, era l'ultimo cardinale non prete vivente.\nNel 1968 papa Paolo VI prese in considerazione l'ipotesi di nominare il filosofo cattolico francese Jacques Maritain cardinale laico.\nCambiamenti nel diritto canonico.\nIl codice di diritto canonico del 1917 stabil\u00ec che solo coloro che erano preti o vescovi potessero divenire cardinali, ponendo ufficialmente termine al periodo storico in cui alcuni potevano divenire cardinali avendo ricevuto solo la prima tonsura e gli ordini minori.\nLa stessa norma \u00e8 ripetuta nel codice del 1983, con l'aggiunta che coloro che non sono ancora vescovi debbano ricevere l'ordinazione episcopale. Talvolta comunque un prete che viene creato cardinale chiede e ottiene la dispensa dall'essere ordinato vescovo.\nCon il motu proprio \"Ministeria quaedam\" del 15 agosto 1972 papa Paolo VI abol\u00ec il rito della prima tonsura e decret\u00f2 che l'ingresso nella condizione di chierico si fissasse soltanto con il conferimento dell'ordine del diaconato."}
{"id": "2480660", "revid": "1543377", "url": "https://it.wikipedia.org/wiki?curid=2480660", "title": "Eleanor Talbot", "text": "Origini.\nEra figlia di John Talbot, I conte di Shrewsbury (ca. 1390-1453), primo conte di Shrewsbury, e di Margaret Beauchamp, figlia di Richard de Beauchamp, XIII conte di Warwick.\nBiografia.\nNel 1450 fu data in sposa a Thomas Butler, figlio del signore di Sudeley, Ralph Butler e della sua prima moglie, Elizabeth Hende (? -1450/1468).\nRimase vedova nel 1461 dopo circa undici anni di matrimonio. Il suocero avrebbe voluto riappropriarsi di una delle due propriet\u00e0 che aveva concesso al figlio ma non venne autorizzato in quanto Edoardo di York, eletto re al posto di Enrico VI, si appropri\u00f2 di ambedue le propriet\u00e0.\nQuando Eleanor si rec\u00f2 da Edoardo IV per chiedere la restituzione delle propriet\u00e0, il re le chiese di diventare la sua amante; Eleanor, in un primo momento, rifiut\u00f2, ma in un secondo tempo, accett\u00f2, sembra dietro una promessa di matrimonio.\nCirca tre anni dopo, il 1\u00ba maggio 1464, Edoardo IV d'Inghilterra contrasse un secondo matrimonio segreto con Elisabetta Woodville. Le nozze rimasero segrete, in quanto erano in corso quel periodo delle trattative di pace con la Francia che prevedevano di dare una principessa della casa reale francese in sposa al re Edoardo.Eleanor, dopo che era stata abbandonata da Edoardo, si ritir\u00f2 in convento, dove mor\u00ec quattro anni dopo, nel giugno 1468.Venne tumulata nella chiesa dei Carmelitani Bianchi, a Norwich.\nMatrimoni e figli.\nDi Eleanor Talbot non si conoscono gli eventuali figli dati a Thomas Butler, mentre a Edoardo IV diede un figlio:"}
{"id": "2480664", "revid": "1494169", "url": "https://it.wikipedia.org/wiki?curid=2480664", "title": "Saltino", "text": ""}
{"id": "2480667", "revid": "486946", "url": "https://it.wikipedia.org/wiki?curid=2480667", "title": "Novaci (Pelagonia)", "text": ""}
{"id": "2480672", "revid": "1603714", "url": "https://it.wikipedia.org/wiki?curid=2480672", "title": "Chiesa di San Geminiano (Venezia)", "text": "La chiesa di San Geminiano era un edificio sacro di Venezia, ubicato nel sestiere di San Marco, in piazza San Marco, di fronte alla basilica. \u00c8 stata demolita nel 1807.\nStoria.\nSi hanno notizie di antichissima origine del primo nucleo della chiesa, voluta da Narsete nel VI secolo al centro dell'attuale piazza San Marco. Venne riedificata nel XII, spostata all'estremit\u00e0 della piazza e riorientata con la facciata verso la basilica nel quadro del rinnovamento dell'area.\nUna nuova chiesa venne edificata successivamente, inizialmente su progetto di Cristoforo da Legname a partire dal 1505; nella seconda met\u00e0 del XVI secolo fu per\u00f2 Jacopo Sansovino a determinare l'assetto architettonico finale della chiesa, dando importanza al lato occidentale di piazza San Marco.\nIl destino della chiesa \u00e8 legato alla figura di Napoleone, che nel 1807 fece abbattere la chiesa, per edificare l'attuale ala Napoleonica, dove voleva che avesse luogo la propria sala da ballo.\nOggi, sotto le arcate dell'ala Napoleonica, una lapide sul pavimento ricorda ai passanti il luogo della costruzione del Sansovino.\nDescrizione.\nLa chiesa di San Geminiano si mostrava con le sue eleganti forme rinascimentali incastonata tra Procuratie Vecchie (a destra) e Procuratie Nuove (a sinistra), facendo da cesura e dando movimento al lato corto della piazza.\nLa facciata era a salienti, sovrastata al centro da un frontone e ai lati da due pinnacoli. Coppie di colonnine corinzie collaboravano alla tripartizione della facciata, caratterizzata da quattro aperture: il portale, due ampie monofore a tutto sesto e, in alto, il rosone.\nIl Sansovino, orgoglioso di quest'opera, scelse una cappella adiacente per esservi sepolto insieme ai figli; al momento della distruzione il corpo fu spostato alla Madonna della Salute.\nNon si ha pi\u00f9 notizia del crocifisso di marmo presente sull'altare della sacrestia. Scolpito dallo scultore veneziano Bartolomeo Modolo, gi\u00e0 presente con alcune statue al giardino d'Estate di San Pietroburgo, risulta dispersa dall'epoca della demolizione dell'edificio."}
{"id": "2480675", "revid": "1305772", "url": "https://it.wikipedia.org/wiki?curid=2480675", "title": "Dunclivo", "text": "Dunclivo (in Rohirric \"D\u00fanharg\") \u00e8 un luogo di Arda, l'universo immaginario fantasy creato dallo scrittore inglese J.R.R. Tolkien. \u00c8 un rifugio fortificato appartenente al regno di Rohan, nascosto sugli Ered Nimrais e compreso fra tre montagne: lo Starkhorn, l'Irensaga e il Monte Invasato. Si affaccia su Clivovalle, la valle del fiume Acquaneve.\nNon si sa chi lo abbia costruito ma gli Uomini che abitavano i Monti Bianchi durante gli Anni Oscuri, millenni prima della creazione di Rohan, lo usarono spesso come ricovero grazie alla sua estrema difendibilit\u00e0.\nI Rohirrim popolarono Dunclivo durante il regno di Aldor il Vecchio. Fu qui che Fr\u00e9al\u00e1f si rifugi\u00f2 durante il Lungo Inverno e sempre qui si tenne l'adunata di Rohan del 3019 T.E. che precedette la Battaglia dei Campi del Pelennor.\nPer raggiungere il forte sull'altipiano \u00e8 infatti necessario percorrere un tortuoso sentiero, conosciuto come Scala del Forte, segnato ad ogni svolta dagli Uomini P\u00fakel, statue intagliate nell'antichit\u00e0 a somiglianza dei Dr\u00faedain. Superate le scale si attraversa il Firienfeld, un largo altipiano erboso diviso al centro da una doppia fila di grosse pietre intagliate rovinate dal tempo; queste segnalano la strada per il Dimholt, un anfiteatro naturale che conduce ai Sentieri dei Morti, nelle profondit\u00e0 del Monte Invasato."}
{"id": "2480679", "revid": "37056", "url": "https://it.wikipedia.org/wiki?curid=2480679", "title": "Emanuella Balbo", "text": ""}
{"id": "2480680", "revid": "712828", "url": "https://it.wikipedia.org/wiki?curid=2480680", "title": "Monti Grigi", "text": ""}
{"id": "2480683", "revid": "287204", "url": "https://it.wikipedia.org/wiki?curid=2480683", "title": "Algedi", "text": "Gedi (Alpha Capricorni, \u03b1 Cap) \u00e8 una stella binaria ottica nella costellazione del Capricorno.\nNome.\nPu\u00f2 essere anche chiamata Algiedi, Al Gedi o Gedi; anche se la sigla \"Gedi\" \u00e8 a volte usato anche per riferirsi a \u03b2 Capricorni.\nIl nome Algedi deriva dall'arabo \u0627\u0644\u062c\u062f\u064a \"al-jady\" (\"il capretto\"), che per\u00f2 \u00e8 anche il nome arabo della costellazione del Capricorno. Conviene usare la designazione \u03b1 Cap per evitare ambiguit\u00e0.\nSistema.\nLa designazione \u00e8 condivisa da due sistemi stellari non legati gravitazionalmente tra di loro:\nI due sistemi sono separati da 0,11\u00b0 nel cielo e sono risolvibili anche a occhio nudo, come avviene per Mizar e Alcor nell'Orsa Maggiore.\nRiferimenti.\nKaler, Jim (2005). \"Algedi\". Retrieved July 27, 2005."}
{"id": "2480686", "revid": "73125", "url": "https://it.wikipedia.org/wiki?curid=2480686", "title": "Alpha Capricorni", "text": ""}
{"id": "2480687", "revid": "599013", "url": "https://it.wikipedia.org/wiki?curid=2480687", "title": "Fa\u00efence", "text": ""}
{"id": "2480689", "revid": "408450", "url": "https://it.wikipedia.org/wiki?curid=2480689", "title": "Piana di Rossa", "text": "La Piana di Rossa () \u00e8 una frazione situata in Valsesia sulle Alpi, pi\u00f9 precisamente in Val Sermenza. Si raggiunge in meno di mezzora tramite comoda mulattiera dal centro di Rossa seguendo il segnavia numero 400 in direzione Pizzo Tracciora di Cervatto ().\nOratori.\nLa frazione Piana \u00e8 un nucleo compatto di case in pietra, alcune di pregevole fattura risalenti al 1500, circondato da campi e frutteti coltivati.\nAncora abitata permanentemente, nell'Ottocento contava pi\u00f9 di 60 famiglie che vivevano di agricoltura e pastorizia. \u00c8 vegliata da due oratori entrambi dedicati a San Giovanni Battista. Il pi\u00f9 piccolo e vetusto detto San Giovanni \"il Vecchio\", si trova nei pressi della fontana in pietra del 1881, \u00e8 di stile romanico ed in facciata \u00e8 presente un affresco fortemente danneggiato raffigurante la Decollazione di San Giovanni Battista del XVII secolo opera di Giovanni Avondo di Balmuccia.\nPoco sopra la raffigurazione vi era la seguente scritta: \"Il maggior Santo che di donna \u00e8 nato fu per odio di donna decollato\". L'interno un tempo tutto affrescato ha mantenuto nell'abside \u2013 nascosta fino al 1960 da una tavola lignea ora custodita nella parrocchiale di un ciclo di pregevoli affreschi con soggetto Cristo Pantocratore e i Quattro Evangelisti del XV secolo di scuola lombarda dei De Campo, autori anche di altri dipinti all'oratorio di San Pantaleone a Oro di Boccioleto datati 1477 e nella cappella del Ponte a Fervento.\nSono stati recentemente restaurati e sono ritornati visibili nuovi particolari, tra i quali data e firma dell'autore dei dipinti.\nAll'inizio dell'Ottocento, essendo troppo piccolo il precedente oratorio in relazione alla popolazione, venne eretta un'altra grande chiesa in pietra a secco, che i frazionisti, per distinguerla dalla precedente, hanno chiamato San Giovanni \"Nuovo\".\nIl riquadro sopra l'ingresso presenta un affresco raffigurante San Defendente. All'interno l'altare indorato con la pala della Madonna d'Oropa, l'altare laterale aperto sulla parete destra della navata con un quadro raffigurante San Tommaso, un fonte battesimale e le tavole di una Via Crucis.\nQuesti due oratori fanno parte degli itinerari di visita dei \u201cSentieri dell'arte della Valsesia\u201d qualificati itinerari di carattere paesaggistico e artistico.\nSanto Patrono.\nOgni anno il sabato pi\u00f9 vicino al 24 giugno, viene festeggiato il Santo Patrono San Giovanni Battista. Nella chiesa dell'Ottocento, la pi\u00f9 grande presente nella frazione, viene celebrata la Santa Messa al termine della quale avviene l'ormai tradizionale benedizione dei mazzi di fiori. L'usanza vuole che i mazzi di fiori devono essere custoditi nelle proprie abitazioni, possibilmente nelle soffitte delle baite, e l\u00ec vengono fatti essiccare. In questo modo la casa verr\u00e0 preservata dai fulmini e dagli spiriti maligni. Al termine della celebrazione, sul prato davanti alla chiesa, si tiene il classico incanto delle offerte.\nSentieri.\nDalla Piana di Rossa passano diversi sentieri, ciascuno con un proprio segnavia:"}
{"id": "2480691", "revid": "110157", "url": "https://it.wikipedia.org/wiki?curid=2480691", "title": "Neustadt an der Rems", "text": "Neustadt an der Rems \u00e8 una frazione della citt\u00e0 tedesca di Waiblingen, nel Baden-W\u00fcrttemberg.\nConta (2005) 5.698 abitanti.\nStoria.\nNeustadt fu nominata per la prima volta nel 1298.\nCostitu\u00ec un comune autonomo fino al 1\u00ba gennaio 1975.\nAmministrazione.\nGemellaggi.\nNeustadt \u00e8 membro del gemellaggio internazionale \"Neustadt in Europa\", che riunisce 36 citt\u00e0 e comuni che portano nel nome la dicitura \"Neustadt\" (\"citt\u00e0 nuova\")."}
{"id": "2480692", "revid": "1543377", "url": "https://it.wikipedia.org/wiki?curid=2480692", "title": "Better Dayz", "text": "Better Dayz \u00e8 il quarto album postumo del rapper statunitense Tupac Shakur, pubblicato dalla madre Afeni Shakur nel novembre 2002. L'album contiene 26 pezzi inediti registrati tra il 1995 ed il 1996.\nVendite.\nSolo nella prima settimana il disco vendette 336.000 copie, alla fine si contarono circa tre milioni di copie vendute, per questo ha ricevuto il triplo disco di platino."}
{"id": "2480695", "revid": "319329", "url": "https://it.wikipedia.org/wiki?curid=2480695", "title": "Nuoto sincronizzato ai Campionati mondiali di nuoto 2009 - Singolo Free Routine", "text": "La fase preliminare si \u00e8 svolta il 22 luglio 2009 e vi hanno partecipato 30 atlete. Le prime 12 hanno avuto accesso alla finale del 23 luglio 2009."}
{"id": "2480696", "revid": "1699816", "url": "https://it.wikipedia.org/wiki?curid=2480696", "title": "Videografia di Elton John", "text": "La videografia di Elton John \u00e8 formata da 75 videoclip ufficiali e da 10 videoclip realizzati in collaborazione con altri artisti.\nElton ha avuto il suo momento d'oro negli anni Settanta: \u00e8 in quel periodo che la sua carriera ha raggiunto l'apice, musicalmente e commercialmente parlando. All'epoca, l'utilizzo dei videoclip per promuovere un brano non era diffusissimo, e la rockstar non aveva mai mostrato di curarsene pi\u00f9 di tanto (salvo per le hits del 1976 \"Don't Go Breaking My Heart\" e \"Sorry Seems to Be the Hardest Word\"). In seguito, per\u00f2, dovette adattarsi alle nuove esigenze del mercato discografico e inizi\u00f2 a pubblicarne molti, a partire da \"A Single Man\" (per i brani \"Part-Time Love\" e \"Song for Guy\"), dal singolo \"Ego\" e, soprattutto, da \"The Fox\" (per quest'ultimo album fu realizzato un videoclip per ogni singola canzone e non necessariamente per i singoli; i video realizzati vennero inseriti nella VHS \"Visions\"). Ci\u00f2 nonostante, Elton non li ha mai apprezzati davvero: nel 1995 ha addirittura definito il videoclip di \"Believe\" \"\"fottutamente detestabile\" (\"fucking loathsome\"\"), e negli anni successivi ha sempre cercato di evitare, quando possibile, di apparire nei video dei propri brani (salvo rare eccezioni).\nDue prodotti curiosi della videografia della star risultano essere i videoclip di \"Club at the End of the Street\" (1989) e \"Someday Out of the Blue\" (2000); entrambi, infatti, sono a cartoni animati (anche Elton viene rappresentato in questa veste), ma per ragioni diverse. All'epoca di \"Club at the End of the Street\" John passava molto tempo con Ryan White (giovane vittima dell'AIDS) e con la famiglia del ragazzo, nonostante la casa discografica avesse chiesto un video per il singolo; all'inizio di \"Someday Out of the Blue\", invece, Elton si trasforma in un cartone animato dall'abito cinquecentesco per ambientarsi tra i personaggi del film \"La strada per El Dorado\" della \"Dreamworks\".\nNegli anni Duemila David LaChapelle ha realizzato diversi video estrosi per accompagnare le performance di Elton nel corso del \"Red Piano\"."}
{"id": "2480697", "revid": "149727", "url": "https://it.wikipedia.org/wiki?curid=2480697", "title": "Neustadt (Waiblingen)", "text": ""}
{"id": "2480703", "revid": "460080", "url": "https://it.wikipedia.org/wiki?curid=2480703", "title": "Saltino (Reggello)", "text": "Saltino \u00e8 una frazione montana del comune di Reggello nella Provincia di Firenze, a 1.000 mt s.l.m. Dista circa 17\u00a0km dal capoluogo e circa 1,5 km dall'Abbazia di Vallombrosa nella Riserva Naturale Biogenetica. \n\u00c8 una stazione climatica che ha avuto la sua maggiore notoriet\u00e0 all'inizio del secolo scorso quando la fama del complesso Vallombrosa-Saltino raggiunse il suo apice ai primi del '900 con la ferrovia Sant'Ellero-Saltino (chiusa nel 1924) e con la costruzione di villini e alberghi. \nIl centro abitato, dove sono ancora oggi le strutture ricettive dell'area e un centro polifunzionale, \u00e8 collegato alla frazione di Vallombrosa da una strada aperta al traffico e da un camminamento pedonale lungo la foresta. Saltino inoltre gode di uno spettacolare panorama su parte del Valdarno superiore e sul Chianti."}
{"id": "2480705", "revid": "1718925", "url": "https://it.wikipedia.org/wiki?curid=2480705", "title": "San Paolo (Sassari)", "text": "San Paolo (in sassarese: \"Santu Paulu\") \u00e8 un quartiere di Sassari, situato a sud-est della citt\u00e0. Le prime abitazioni risalgono al secondo dopoguerra ma \u00e8 a partire dagli anni 60 che il rione registra una crescita demografica di rilievo. Nella seconda met\u00e0 degli anni 80 vengono edificati nuove abitazioni e la chiesa omonima dedicata appunto a san Paolo. Fino ad allora la parrocchia era alloggiata in un garage. \nIl rione ha diverse arterie di principale importanza per la citt\u00e0. La principale \u00e8 la via Napoli. In realt\u00e0 si tratta di un viale, tuttavia, la denominazione di via \u00e8 rimasta dagli anni 60 quando l'arteria non era ancora corredata dagli alberi. In questa via si trovano diversi esercizi commerciali e pubblici. Viene anche denominata \"Little Ittiri\" per la concentrazione di molti paesani trasferitisi in citt\u00e0 durante il boom economico italiano. \nTra le altre vie: via Tempio, via Duca degli Abruzzi, sede della facolt\u00e0 delle Belle arti, dell'ex mattatoio, dell'Istituto zooprofilattico, della Facolt\u00e0 di lettere e filosofia, della Facolt\u00e0 di lingue. Il rione \u00e8 inoltre dotato di sportelli bancari (Banca nazionale del lavoro e Sardaleasing) e di scuole (elementari e materne). Il giardino pubblico \u00e8 situato in via Venezia.\nIl rione \u00e8 inoltre sede di mercati all'aperto (piazza Tempio). Tra le principali festivit\u00e0 si annovera il carnevale caratterizzato dalla sfilata nelle principali vie del quartiere e dalla \"favadda\", piatto tipico sassarese a base di fave."}
{"id": "2480710", "revid": "2051852", "url": "https://it.wikipedia.org/wiki?curid=2480710", "title": "Valerio Cleri", "text": "Si \u00e8 laureato campione iridato ai campionati mondiali di nuoto di Roma nel 2009 conquistando la medaglia d'oro nella 25\u00a0km individuale, per poi ripetersi vincendo anche la 10\u00a0km individuale ai campionati mondiali di nuoto in acque libere di Roberval nel 2010.\nCarriera.\n\u00c8 un atleta in forza al Centro Sportivo Olimpico dell'Esercito (C.S.O.E.) attivo sia in vasca, dove ha iniziato la sua carriera internazionale nel 1999 partecipando agli Europei giovanili di Mosca e alla Universiade di Daegu, in Corea del sud, che nelle acque libere dove ha ottenuto i primi successi nel 2006, sia in Italia, diventando campione di fondo, sia partecipando ai campionati europei e ai mondiali. Il 25 luglio 2009 ottiene la medaglia d'oro ai Campionati mondiali di nuoto 2009 di Roma nella di fondo. \u00c8 il primo maschio italiano a vincere la gara dei di fondo ai campionati mondiali.\nSi \u00e8 superato nel 2010, vincendo l'oro nella gara dei e l'argento in quella dei ai mondiali di Roberval, in Canada, seguito da un argento e da un oro agli europei di Budapest rispettivamente nella 10 e nella di fondo. Non ha avuto successo ai mondiali cinesi di Shanghai del 2011, con un undicesimo posto e un ritiro nelle due gare a cui ha partecipato.\nIl suo tecnico \u00e8 Emanuele Sacchi. Oltre alle medaglie europee e mondiali che ha vinto, ha ottenuto grandi risultati nella coppa europea di fondo del 2005 (secondo), in quella del mondo del 2007 dove \u00e8 giunto terzo, e del 2008, che ha vinto ottenendo quattro primi, un terzo e un quarto posto in gara.\nPalmar\u00e8s.\nCampionati italiani.\n16 titoli individuali, cos\u00ec ripartiti:\nCuriosit\u00e0.\nValerio Cleri \u00e8 un appassionato tifoso della , tanto da essere celebrato per la sua \"vittoria mondiale\" dalla stessa societ\u00e0 biancoceleste in occasione del gala di presentazione della squadra allo Stadio Olimpico di Roma il 13 agosto 2009."}
{"id": "2480712", "revid": "1305772", "url": "https://it.wikipedia.org/wiki?curid=2480712", "title": "Bryan O'Connor", "text": "Con il nome di Bryan O'Connor ritroviamo:"}
{"id": "2480717", "revid": "186709", "url": "https://it.wikipedia.org/wiki?curid=2480717", "title": "Salernitana Calcio 2008-2009", "text": ""}
{"id": "2480718", "revid": "287204", "url": "https://it.wikipedia.org/wiki?curid=2480718", "title": "Franc-Garde", "text": "La Franc-Garde era l'unit\u00e0 combattente della Milice fran\u00e7aise, un'organizzazione paramilitare appartenente allo Stato francese sotto il governo di Vichy.\nOrganizzazione.\nLa \"Franc-Garde\" era un'unit\u00e0 paramilitare in uniforme permanente, costituita nel giugno 1943 con l'obiettivo, dichiarato da Joseph Darnand nel suo discorso programmatico del 30 gennaio 1943, di essere \"istruita e tecnicamente preparata a lottare per essere sempre pronti per mantenere l'ordine\".\nEssa dovrebbe essere composta da uomini giovani e atletici, volontari e selezionati dopo un anno di appartenenza alla milizia. Il Franc-Garde, l'unica milizia in uniforme, ha adottato l'uniforme tipo Blue Mountain, modello 1941 (pantaloni da \"sci\" con ghette e scarponi, giacca e cintura, camicia cachi, cravatta nera, berretto inclinato a sinistra). Il simbolo della gamma, bianco su fondo nero, \u00e8 stata indossata con badge o distintivo in metallo sul bavero diritto ricamato sul cappuccio.\nL'organizzazione gerarchica della Franc-Garde era la seguente:\nCi sono due tipi di centaine: \"normale\", capace di spostarsi a piedi o in bicicletta, e \"mobile\", ossia dotata di moto, auto e camion.\nArmamento del franc-Garde.\nInizialmente i componenti della Franc-Garde furono armati solo con pistole. Solo nell'autunno 1943, a seguito dei numerosi attentati contro i suoi membri, inizi\u00f2 a ricevere alcune mitragliatrici recuperate durante il ponte aereo inglese con i maquis.\nNel gennaio 1944, dopo la creazione dello Stato di Vichy, veniva autorizzata ad equipaggiarsi con armi di piccolo calibro e perci\u00f2 iniziare a costituire una sezione di mitragliatrici e mortai, per poter partecipare all'attacco nella zona della macchia Gli\u00e8res.\nIn primo luogo essa pot\u00e9 contare su: due mitragliatrici Sten inglesi, mitragliere-MAC 24/29 e fucili francesi MAS 36.\nStruttura del franc-Garde.\nAll'inizio del 1944 il Franc-Garde contava circa 4.000 uomini (che secondo il Servizio di informazione del Comitato di liberazione nazionale francese erano invece 1687) cos\u00ec suddivisi:\nTra l'ottobre e il novembre del 1944, con l'avanzata delle truppe alleate, migliaia di miliziani (tra i 10 ed i 15.000 militanti attivi) abbandonarono il suolo nazionale francese. Tra questi solo 2.300 francs-gardes furono dichiarati abili al combattimento:"}
{"id": "2480724", "revid": "287204", "url": "https://it.wikipedia.org/wiki?curid=2480724", "title": "Bryan Daniel O'Connor", "text": "Biografia.\nDopo gli studi presso la Twentynine Palms High School, si sposa e ha due figli. Riesce a diventare colonnello per poi ritirarsi. Come astronauta ha collaborato a varie missioni come quella del giugno del 1991 dove ha volato con la missione STS-40 del programma Space Shuttle al fianco di Tamara Jernigan ed altri in qualit\u00e0 di comandante della missione. Inoltre come pilota ha prestato aiuto nella missione STS-61-B."}
{"id": "2480726", "revid": "149727", "url": "https://it.wikipedia.org/wiki?curid=2480726", "title": "Beinstein", "text": ""}
{"id": "2480727", "revid": "149727", "url": "https://it.wikipedia.org/wiki?curid=2480727", "title": "Bittenfeld", "text": ""}
{"id": "2480729", "revid": "32741", "url": "https://it.wikipedia.org/wiki?curid=2480729", "title": "Utonto", "text": ""}
{"id": "2480730", "revid": "149727", "url": "https://it.wikipedia.org/wiki?curid=2480730", "title": "Hegnach", "text": ""}
{"id": "2480731", "revid": "36426", "url": "https://it.wikipedia.org/wiki?curid=2480731", "title": "Convento di Montecarlo", "text": ""}
{"id": "2480733", "revid": "149727", "url": "https://it.wikipedia.org/wiki?curid=2480733", "title": "Hohenacker", "text": ""}
{"id": "2480736", "revid": "25562264", "url": "https://it.wikipedia.org/wiki?curid=2480736", "title": "57\u00ba Festival di Sanremo", "text": ""}
{"id": "2480740", "revid": "767487", "url": "https://it.wikipedia.org/wiki?curid=2480740", "title": "Jenny Gr\u00f6llmann", "text": "Biografia.\nJenny Gr\u00f6llmann era figlia di Otto e Getrud Gr\u00f6llmann. Suo padre prese parte alla guerra civile spagnola. Pi\u00f9 tardi Otto Gr\u00f6llmann divenne scenografo. Sua madre Getrud invece \u00e8 stata una fotografa teatrale e pi\u00f9 tardi si mise a capo di una rivista cinematografica.\nA solo l'eta di due anni Jenny Gr\u00f6llmann si trasfer\u00ec nella zona sovietica a Schwerin (Meclemburgo-Pomerania Anteriore) e poi definitivamente a Dresda. Svilupp\u00f2 subito la passione per il teatro e a 14 anni ebbe una parte in uno spettacolo teatrale. Trasferitasi presto a Berlino si iscrisse alla scuola di recitazione. All'et\u00e0 di 26 anni trov\u00f2 un posto nel famoso teatro di Berlino Maxim Gorki. Non essendo stata molto fortunata nella carriera teatrale prov\u00f2 con il grande schermo e anche con la televisione, riscuotendo un buon successo. Nel 1973 spos\u00f2 il regista Michael Can, dopo il divorzio dal regista si rispos\u00f2 con l'attore Ulrich M\u00fche, passando informazioni alla Stasi su quest'ultimo.\nDa M\u00fche la Gr\u00f6llmann ebbe una figlia, Anna Maria (nata nel 1985), che sarebbe in seguito diventata pure lei attrice.\nNel 1999 si ammal\u00f2 di cancro, super\u00f2 questa fase ma nel 2005 fu di nuovo colpita dal male che la costrinse ad abbandonare il set della soap \"Tempesta d'amore\". Jenny \u00e8 morta il 9 agosto 2006 ad appena 59 anni."}
{"id": "2480746", "revid": "39884", "url": "https://it.wikipedia.org/wiki?curid=2480746", "title": "Attivatori continui dei recettori dell'eritropoietina", "text": ""}
{"id": "2480748", "revid": "84184", "url": "https://it.wikipedia.org/wiki?curid=2480748", "title": "Museo della basilica di Santa Maria delle Grazie", "text": "Il Museo della basilica di Santa Maria delle Grazie si trova a San Giovanni Valdarno in provincia di Arezzo. Vi si accede dall'interno della basilica tramite una porta a destra del presbiterio o dall'esterno, tramite la scalinata sinistra del portico.\nStoria e descrizione.\nUna piccola raccolta artistica di opere pertinenti alla Basilica fu istituita gi\u00e0 nel 1864 nei locali della sagrestia. Negli anni Cinquanta la Soprintendenza fiorentina provvide a far collocare le opere nell'edificio attiguo alla Basilica. Luciano Berti catalog\u00f2 ed ordin\u00f2 le opere, provvedendo ad incrementare la raccolta che venne ad ospitare anche L\"'Annunciazione\" del Beato Angelico. L'attuale museo, che si configura oggi come una piccola ma importante collezione di dipinti dei secoli XV-XVII, fu aperto nel 1990. Tra 2000 e 2005 il museo \u00e8 stato ampliato e ristrutturato, adeguandolo a standard museografici moderni, e riaperto nel novembre 2005.\nLe prime tre sale custodiscono dipinti su tavola risalenti ad un periodo compreso tra la fine del Trecento ed il secolo successivo. Nella sala 1 \u00e8 il trittico con la \"Trinit\u00e0 tra la Vergine e Maria Maddalena con Santi\" di Mariotto di Nardo, proveniente dalla pieve di San Giovanni Battista e databile al 1400-1405. Nella sala 2 sono presenti, tra altre opere, il \"Cristo patiens\", del 1420-1425, dalla chiesa di Santa Lucia e la \"Madonna in trono col Bambino tra i santi Antonio abate, Lorenzo, Giovanni Battista, Giacomo apostolo e quattro committenti\" proveniente dalla chiesa di San Lorenzo e datata 1453, entrambe di Mariotto di Cristofano, e la \"Madonna in trono col Bambino\" e \"Angeli musicanti\" di Giovanni di Ser Giovanni detto lo Scheggia, degli anni quaranta del Quattrocento. Pi\u00f9 tarda, del 1467, \u00e8 invece la tavola con l\"'Arcangelo Raffaele e Tobia\", di Giovanni di Piamonte In sala \u00e8 collocato anche un'opera scultorea, il \"Busto di San Lorenzo\" attribuito a Nanni di Bartolo e proveniente dalla chiesa di San Lorenzo. La sala 3 custodisce un'altra \"Madonna in trono col Bambino e santi\" dello Scheggia, proveniente anch'essa da San Lorenzo e databile agli anni sessanta del Quattrocento, la \"Madonna in trono col Bambino e santi\" tavola del 1450-1460 circa di Domenico di Michelino proveniente da Firenze, dono ottocentesco di un privato, e l'\"Annunciazione\" di Jacopo del Sellaio datata 1472.\nOltre un corridoio nel quale sono esposte importanti oreficerie ed oggetti liturgici, si entra nella sala 4, completamente dedicata all'opera pi\u00f9 importante del museo, l'\"Annunciazione di San Giovanni Valdarno\" di Beato Angelico, proveniente dal francescano convento di Montecarlo. L'opera, riconosciuta definitivamente alla mano dell'Angelico dopo il restauro degli anni Settanta diretto da Anna Maria Maetzke, \u00e8 stata datata al 1432 circa e recentemente collocata verso il 1440. \nLa sala 5, caratterizzata dal settecentesco bancone da sagrestia posto al centro, pertinente a questo ambiente usato per tale funzione, contiene diverse suppellettili liturgiche e dipinti del Seicento. Tra questi le opere della gloria locale Giovanni Mannozzi, detto appunto Giovanni da San Giovanni (San Giovanni Valdarno 1592 - Firenze 1636), la famosa \"Decollazione di san Giovanni Battista\", firmata e datata 1620, eseguita per la Compagnia di San Giovanni Decollato per il loro altare nella chiesa di San Lorenzo, e lo \"Sposalizio della Vergine\", affresco del 1621 staccato dalla rampa esterna della Basilica. Sono in questa sala anche le due tele con \"San Lorenzo\" e \"San Giovanni Battista\", capolavori di Gregorio Pagani realizzati nell'anno 1600 per affiancare l'immagine miracolosa di Maria sull'altare maggiore. L'ultima sala, la 6, conserva una collezione di parati liturgici, soprattutto del XVII e XVIII secolo."}
{"id": "2480749", "revid": "36426", "url": "https://it.wikipedia.org/wiki?curid=2480749", "title": "Museo della Basilica di Santa Maria delle Grazie", "text": ""}
{"id": "2480750", "revid": "695564", "url": "https://it.wikipedia.org/wiki?curid=2480750", "title": "Contagious", "text": ""}
{"id": "2480768", "revid": "4193", "url": "https://it.wikipedia.org/wiki?curid=2480768", "title": "Stazione di La Storta", "text": "La stazione di La Storta-Formello \u00e8 una delle stazioni ferroviarie a servizio della omonima zona del comune di Roma. La stazione \u00e8 ubicata lungo la ferrovia Roma-Capranica-Viterbo.\nStoria.\nLa stazione, in origine denominata \"La Storta-Formello\", venne ridenominata \"La Storta\" per poi tornare alla denominazione originaria, venne attivata prima del 1916.\nSuccessivamente, con il raddoppio, la stazione venne completamente ricostruita e assunse il nome attuale.\nStrutture e impianti.\nLa gestione degli impianti \u00e8 affidata a Rete Ferroviaria Italiana. La stazione \u00e8 dotata di tre binari: il primo per i treni ivi aventi capolinea, il secondo per i treni per Viterbo, il terzo per i treni con destinazione Roma Ostiense o Roma Tiburtina.\nMovimento.\nNella stazione fermano tutti i treni regionali delle relazioni Roma-Viterbo e FL3 svolti da Trenitalia nell'ambito del contratto di servizio stipulato con la Regione Lazio. La tipica offerta nelle ore di morbida dei giorni lavorativi \u00e8 di un treno ogni 15 minuti per Roma Tiburtina e Cesano, un treno ogni 30 minuti per Bracciano e un treno ogni ora per Viterbo.\nLa stazione \u00e8 stata recentemente ristrutturata nel 2017 insieme alle stazioni di Valle Aurelia, cesano di roma e del policlinico Gemelli.\nServizi.\nLa stazione, che RFI classifica nella categoria \"Silver\", dispone di:"}
{"id": "2480769", "revid": "416175", "url": "https://it.wikipedia.org/wiki?curid=2480769", "title": "Annibale Ranuzzi", "text": "Gli studi.\nNato in una delle pi\u00f9 importanti famiglie senatorie della citt\u00e0 figlio di Carlo (1770-1850) e della seconda moglie di questi Paolina Trionfi (1778-1864), studi\u00f2 presso i frati barnabiti in Via D'Azeglio, e prosegu\u00ec gli studi di storia e filosofia che prediligeva presso l'Universit\u00e0 di Bologna.\nDurante i moti del '31 matur\u00f2 la convinzione della necessit\u00e0 di indipendenza politica e libert\u00e0 degli italiani e, pur fervente cattolico, e inizi\u00f2 ad avversare il governo papale. Da una posizione neoguelfa si avviciner\u00e0 a quella liberale moderata guidata da Minghetti. Nella quiescienza politica degli anni seguenti, si dedic\u00f2 in maniera quasi autodidatta agli studi geografici, non esistendo nell'ateneo bolognese una tradizione in tal senso. In breve tempo venne ammesso ad alcune accademie europee, tra cui la Royal Geographical Society di Londra, e seppe guadagnarsi la stima di eminenti studiosi, come Cristoforo Negri, Iacopo Graberg di Hemso e molti altri. Data la carenza di studi geografici all'interno dello Stato Pontificio, inizi\u00f2 nel 1837 un'ampia opera pubblicistica, pubblicando \"Memorie scelte di Geografia, viaggi e costumi\", stampato da Nobili a Bologna e inviando articoli a riviste bolognesi, tra cui i \"Nuovi Annali delle Scienze Naturali\", il maggior organo della cultura scientifica bolognese. Nello stesso anno e precisamente il 4 luglio 1837 aveva sposato Domenica Maria Rodriguez y Laso, figlia di Don Francesco, spagnolo, e di Carlotta Zambeccari. \u00c8 del 1840 un \"Saggio di Geografia pura, ovvero primi studi sull'anatomia della terra\" in Nuovi annali delle Scienze naturali. Gli annali erano il pi\u00f9 dotto periodico bolognese, emanazione dell'Universit\u00e0 e dell'Accademia delle Scienze. In quest' opera Ranuzzi volle riorganizzare la Geografia sulle basi di una nuova e razionale divisione della materia, non determinata pi\u00f9 da canoni esteriori ma desunta dalla natura stessa della disciplina, da dividersi in Geografia pura (che abbraccia tutti i fenomeni fisici che costituiscono la Geografia naturale), e in Geografia statistica (che \u00e8 il collegamento di studi naturali a studi storici e all'influenza dell'uomo). Nello stesso anno fond\u00f2 un'Associazione per gli Studi Geografici Italiani, formata da sessantanove aderenti lui compreso.\nNel 1842 pubblic\u00f2 \"Intorno allo stato attuale delle nostre cognizioni orografiche\".\n. Pubblic\u00f2 un \"Annuario Geografico Italiano\" (1844), al quale collaborarono scienziati di ogni parte d'Italia e apr\u00ec un \"Ufficio di Corrispondenza Geografica\" nella sua citt\u00e0, che doveva essere l'avvio per una futura Societ\u00e0 Geografica Nazionale. Di questo facevano parte molti dei pi\u00f9 distinti geografi e scienziati italiani, come Cattaneo, Cibrario, De Luca, De Zigno, Ferrara, La Farina, Lombardini, Marmocchi, Meneghini, Porro, Sanseverino, Valerio, Vegezzi Ruscalla, Zuccagni Orlandini. Questo istituto si presenta come centro di tutti i lavori che si pubblicano sull'Italia, e la parte sostanziale di tutti i lavori veniva inserita nell'Annuario. Il pensiero di Ranuzzi aveva trovato molto favore nei giornali dell'epoca. Purtroppo gli avvenimenti politici del 1848 ne interruppero i lavori: dell' \"Annuario\" uscirono soltanto due volumi negli anni 1844 e 1845. L'esigenza di una Societ\u00e0 geografica Italiana fu ribadita nel corso del VII Congresso degli scienziati italiani, svoltosi a Napoli nel 1846. Bisogner\u00e0 attendere il Regno d'Italia e il 1867 per la nascita a Firenze della Societ\u00e0 Geografica Italiana con un proprio statuto e oltre quattrocento soci gi\u00e0 l'anno successivo.\nNella seconda met\u00e0 degli anni quaranta pubblic\u00f2 anche due studi, importanti per l'epoca, sull'avvenire politico ed economico del Texas e sull'espansione coloniale inglese nella regione africana del Niger e uno studio sull'importanza di una via d'acqua eccezionale come il Rio degli Amazzoni. Fu socio onorario della Societ\u00e0 Agraria del Dipartimento del Reno, divenuta in seguito Accademia Reale di Agricoltura (oggi \"Nazionale\"), di cui fu segretario nel 1859.\nCollabor\u00f2 pure alla pubblicazione delle \"Memorie di Agricoltura\", Manifattura e Commercio, non solo promossa e favorita, ma anche finanziata: vedi i gi\u00e0 citati studi sul Texas, l'espansione coloniale inglese nella regione africana del Niger, e l'importanza del Rio degli Amazzoni. Sempre tra le Memorie di Agricoltura \u00e8 da annoverarsi uno studio sull'olivo dal punto di vista geografico e climatico. Fu membro del\"Felsineo\", giornale portavoce della Societ\u00e0 Agraria.\nNel 1876, dieci anni dopo la sua morte, la Presidenza della Societ\u00e0 Geografica Italiana fece richiesta presso la famiglia per consultare le carte dell'illustre geografo in corrispondenza con numerosi scienziati del tempo, che l'onorevole Correnti chiam\u00f2 a ragione \"illustre promotore degli studi geografici in Italia. Accondiscendendo la vedova e i figli al desiderio della Societ\u00e0 Geografica posero a disposizione tramite l'esploratore geografico Pellegrino Matteucci il vasto materiale scientifico e ne fu fatta relazione in una solenne seduta della Societ\u00e0 a dieci anni dalla morte. \nIl risorgimento.\nDalla sua collaborazione al \"Felsineo\", giornale della Societ\u00e0 Agraria, nacquer\u00f2 le sue frequentazioni con gli ambienti neoguelfi e riformisti bolognesi, distogliendo l'attenzione dagli studi geografici. Nella fase centrale degli anni quaranta conobbe e strinse amicizia con Marco Minghetti, Carlo Berti Pichat, il marchese Gioacchino Napoleone Pepoli, Luigi Tanari, Rodolfo Audinot, Giovanni Luigi Malvezzi de' Medici, col Prof.Montanari, con Michelangelo Castelli. e altri. Rimase scettico di fronte alle prime riforme promosse da Pio IX, diffidando del pontefice, e fu tra i sostenitori della partecipazione dello Stato Pontificio a quella che veniva vista come una \"guerra nazionale\" quando il re Carlo Alberto dichiar\u00f2 guerra all'impero austro-ungarico. Nel 1847 fu compreso tra gli autorevoli cittadini incaricati di costituire la Guardia Civica della citt\u00e0, dove ricopr\u00ec il grado di maggiore e si adoper\u00f2 per l'unificazione dei corpi di volontari che partirono per la guerra contro l'Austria. Con la sconfitta dei Piemontesi, gli austriaci invasero le legazioni, Ranuzzi si allontan\u00f2 da Bologna per non essere chiamato a fare parte del Comitato di Guerra, istituito in funzione anti-austriaca dal pro-legato conte Cesare Bianchetti, che lo aveva incluso come rappresentante della Provincia e che non gli perdon\u00f2 in seguito l'assenza ai fatti della Montagnola.\nEntrato a far parte del consiglio comunale istituito in tempi di libert\u00e0, dopo la fuga di Pio IX da Roma e la proclamazione della costituente si pose a capo della corrente bolognese che intendeva fare di Bologna il centro della fedelt\u00e0 al papa e della contestuale difesa delle libert\u00e0 costituzionali. Sul finire di Luglio del 1849 Bologna fu occupata dalle truppe austriache ed il consiglio comunale formato in tempi di libert\u00e0 venne sciolto. Nell'ultima seduta del 27 luglio, Annibale fece approvare una mozione in cui la citt\u00e0 chiedeva al pontefice di conservare lo statuto.\nAnnullata la votazione dal governatore civile e militare della citt\u00e0,perch\u00e9 intervenuti solo una minoranza dei consiglieri, il consiglio comunale fu sciolto, e Ranuzzi punito con otto giorni di arresto. Con la restaurazione pontificia, si avvicin\u00f2 ancora di pi\u00f9 alle posizioni di Minghetti, auspicando l'annessione al Regno di Sardegna, e ponendosi come intermediario fra i liberali bolognesi e quelli piemontesi. Iscrisse la figlia Emma al collegio diretto a Torino da Costanza D'Azeglio e col pretesto di andare a trovarla, Annibale otteneva il permesso di entrare nel Regno Sabaudo trasportando ad ogni viaggio scritti e documenti proibiti dalla polizia austriaca, che gli valsero il conferimento nel 1856 da parte di Vittorio Emanuele II il della croce di cavaliere dell'Ordine dei Santi Maurizio e Lazzaro.\nCarriera prefettizia.\nDopo la seconda guerra di indipendenza, il 13 giugno 1859 la giunta di governo della citt\u00e0 nomin\u00f2 Annibale Ranuzzi Intendente della Provincia, con autorit\u00e0 sul territorio della ex-Legazione pontificia, mentre nell'agosto seguente fu eletto nel IX collegio di Bologna come deputato dell'Assemblea delle Romagne. Con prudenza e tatto Ranuzzi resse l'Intendenza di Bologna fino al plebiscito, e alla elezione dei deputati al Parlamento del nuovo Regno. Venne trasferito in qualit\u00e0 di Regio Intendente Generale (in seguito Prefetto) a Modena, poi a met\u00e0 del 1861 a Chieti, Da menzionare nello stesso anno durante tale permanenza tra i suoi scritti \"Proposta al consiglio provinciale dell'Abruzzo per la fondazione di un collegio agrario in Chieti: fatta dal prefetto Annibale Ranuzzi nella tornata del 7 novembre 1861\".\ninfine, dall'11 gennaio 1863 fino all'11 maggio 1865 a Siena. In occasione della inaugurazione della Camera di Commercio ed Arti della Provincia di Siena e Grosseto fu tenuto il 28 giugno 1863 dall'allora prefetto Ranuzzi un solenne discorso intriso di patriottismo e di fiducia sul ruolo che avrebbe avuto il giovane Regno d'Italia. \nDopo Siena venne trasferito alla Prefettura di Ascoli Piceno, che non raggiunse mai per questioni di salute, morendo infatti a Bologna circa un anno pi\u00f9 tardi, l'11 agosto 1866 assistito anche dal cugino P.Paolo Maria Ranuzzi, barnabita.\nIn seguito la sua citt\u00e0 natale gli dedic\u00f2 una strada, appena fuori Porta Lame."}
{"id": "2480770", "revid": "163662", "url": "https://it.wikipedia.org/wiki?curid=2480770", "title": "Time Out (The Dave Brubeck Quartet)", "text": "Time Out \u00e8 un album del The Dave Brubeck Quartet, pubblicato nel 1959 dalla Columbia Records.\nIl disco \u00e8 famoso per essere stato il primo album jazz a superare il milione di copie vendute e per aver portato il jazz ad un vasto pubblico. \"Time Out\" presenta dei tempi musicali inconsueti per gli standard del jazz del periodo (tempi da valzer, 9/8 o 5/4).\nNonostante dovesse essere un esperimento per il quartetto e avesse ricevuto critiche negative all'epoca della sua uscita, divent\u00f2 ben presto uno dei pi\u00f9 conosciuti album jazz di sempre, riuscendo a scalare le classifiche Billboard, grazie anche al singolo \"Take Five\".\nNel 2005 \"Time Out\" fu uno dei cinquanta album scelti dalla Biblioteca del Congresso per essere inserito nella National Recording Registry, la lista delle pi\u00f9 importanti registrazioni sonore americane.\nIl disco.\nCon \"Time Out\", il suo autore, Dave Brubeck, pianista di San Francisco, si propose l'obiettivo di sovvertire le strutture stereotipate del jazz, introducendo al suo interno, in maniera massiccia, i tempi dispari, insoliti in quel periodo e proprio per questo grande innovazione, andando dal 5/4 di \"Take five\", che avrebbe dovuto essere originariamente un assolo di batteria di Joe Morello, al 9/8 di \"Blue Rond\u00f2 \u00e0 la Turk\", ispirato dal movimento di Mozart \"Rond\u00f2 alla turca\" della sua sonata per pianoforte n. 11 e dai temi dello zeybe\u011fi, della tradizione turca, passando per il doppio valzer (\"Kathy's Waltz\") ed episodici sprazzi di 4/4, in \"Strange Meadow Lark\". Egli applica inoltre, con successo ed originalit\u00e0, alcune forme musicali della musica classica al jazz, come le fughe ed i rond\u00f2. Alcuni dei brani, tuttavia, fanno uso di pi\u00f9 tempi diversi al loro interno, come \"Three to Get Ready\", che inizia a ritmo di valzer, per poi alternare i temi 3/4 e 4/4, o \"Kathy's Waltz\" (ispirato dalla figlia di Brubeck, Cathy), che parte in 4/4, per poi passare al doppio valzer e, infine, fondere i due tempi insieme.\n\"Blue rond\u00f2 \u00e0 la Turk\" insieme a \"Take Five\" fu presentato su un 45 giri (uscito ad insaputa del quartetto mentre era in tourn\u00e9e in Inghilterra) e in brevissimo tempo super\u00f2 il milione di copie vendute, primo caso nella storia discografica del jazz.\nCon \"Time Out\" il gruppo inizia anche ad usare opere di arte contemporanea per le copertine dei dischi. Neil Fujita firma, infatti, l'immagine che appare sull'album, mentre nel successivo lavoro del quartetto, \"Time Further Out\" (sorta di sequel a \"Time Out\") sar\u00e0 Joan Mir\u00f3 ad illustrare il disco.\nCritica.\nSebbene molti all'epoca trovassero \"Time Out\" fin troppo sfacciatamente commerciale, ed altrettanti continuino a considerare Brubeck soltanto come un abile compositore di melodie orecchiabili, l'album del quartetto rimane una delle opera pi\u00f9 importanti del movimento del cool jazz.\nIl sito \"OndaRock.it\", in occasione del cinquantesimo anniversario del disco, recens\u00ec positivamente l'album, definendolo uno dei pi\u00f9 riusciti lavori del quartetto, mentre l'accoppiata Brubeck / Desmond venne salutata come \u00abuno dei connubi pi\u00f9 riusciti dell'intera storia del jazz\u00bb. Steve Huey, su All Music Guide, lo considera il capolavoro di Brubeck, uno dei pi\u00f9 innovativi album jazz mai prodotti e \u00abaccessibile a tutti, una caratteristica rara in ogni forma d'arte\u00bb.\nBrett Rudolph, su \"HighFidelityReview.com\", lo definisce \u00abil disco che ha cambiato il jazz per sempre\u00bb, mentre il sito \"SentireAscoltare.com\" sottolinea il riuscito connubio tra il jazz e la tradizione europea della musica classica:\nRiedizioni.\n\"Time Out\" fu distribuito diverse volte nel corso degli anni (con maggior presenza negli anni novanta), sia in formato LP che in CD. Nel 2009, in occasione del cinquantesimo anniversario del disco, la Columbia Records mise in commercio una versione \"Legacy Edition\" dell'album, contenente due dischi, con le tracce originarie, delle versioni dal vivo delle stesse e composizioni inedite, provenienti da sessioni del 1961, 1963 e 1964, e un DVD in cui Brubeck racconta la genesi del disco.\nUscita il 26 maggio 2009, l'edizione \"Legacy\" \u00e8 stata recensita positivamente dalla critica. Il sito All Music Guide trova le versioni dal vivo di \"Take Five\" e \"Blue Rondo \u00e0 la Turk\" i pregi pi\u00f9 grande dell'album, anche grazie alle improvvisazioni di Desmond e \u00abil DVD altrettanto interessante. In definitiva, questa nuova edizione aggiunge ulteriore valore all'originale \"Time Out\"\u00bb.\nLa tracklist della \"Legacy Edition\" \u00e8 la seguente:"}
{"id": "2480771", "revid": "599013", "url": "https://it.wikipedia.org/wiki?curid=2480771", "title": "Luisa Tamanini", "text": "Carriera.\nInizi\u00f2 a correre nel 1990, dopo aver praticato la danza, appassionandosi al ciclismo grazie al fratello Gianni. La sua prima squadra fu la SC Vallagarina Lloyd Italico, poi da juniores si trasfer\u00ec in provincia di Varese per correre nella Ju Sport, squadra di Gorla Minore, dove militava anche Noemi Cantele.\nAttiva tra le Elite dal 1999, nel 2003 ottenne le prime vittorie: prima il titolo nazionale a cronometro nella categoria Under-23, poi la classifica generale del Giro del Trentino. A queste seguirono una tappa del Tour F\u00e9minin en Limousin nel 2005 e la Giornata Rosa di Nove del 2007. Sempre nel 2007 fu seconda ai campionati nazionali in linea Elite, battuta da Eva Lechner.\nNel 2009 ai Giochi del Mediterraneo di Pescara vinse la medaglia d'oro nella corsa in linea; nella stessa stagione concluse seconda al Giro della Toscana. Si \u00e8 ritirata dall'attivit\u00e0 durante la stagione 2013."}
{"id": "2480774", "revid": "125984559", "url": "https://it.wikipedia.org/wiki?curid=2480774", "title": "Bubba Smith", "text": "Biografia.\nNoto per aver interpretato il poliziotto enorme ed energico Moses Hightower, nella serie cinematografica \"Scuola di polizia\". Prima di intraprendere la carriera cinematografica fu un campione di football americano, arrivando a vincere il quinto Super Bowl nel 1971 con i Baltimore Colts.\nIl 3 agosto 2011 viene trovato morto a casa sua per intossicazione da fentermina (farmaco che inibisce l'appetito, usato per trattare casi di obesit\u00e0) e conseguente attacco cardiaco."}
{"id": "2480777", "revid": "1632387", "url": "https://it.wikipedia.org/wiki?curid=2480777", "title": "Those Furious Flames", "text": " \nI Those Furious Flames (o TFF) sono una rock band svizzera nata nella fine del 2003 nel Luganese.\nNel 2004 pubblicano sotto Nextpunk Records l'album di debutto \"She's Great\", nel 2007 vincono il festival \"Palco ai Giovani\" di Lugano.\nNel maggio 2008 pubblicano su 808 Records \"Hot Hot Baby Rock\" il loro secondo CD.\nNel 2009 hanno un'intensa attivit\u00e0 live suonando in Olanda, Svizzera, Italia, Germania, e al festival \"Spirit of Burgas\" in Bulgaria.\nAll'inizio del 2010 pubblicano il terzo album in studio sotto Bagana Records \"Trip to Deafness\".\nIn aprile 2011 partono per un tour californiano che li occuper\u00e0 per otto date, suonando in locali di rilievo quali Whisky a Go Go, the Viper Room, The Cat Club ecc.\nIl 22 giugno 2011 aprono il concerto alla band statunitense Papa Roach in Sanpietroburgo, con un riscontro positivo del pubblico.\nNel dicembre 2012 entrano all'Alpha&amp;Omega studio di Como con il produttore Ian Peres (bassista/tastierista Wolfmother) e registrano il loro quarto album \"Oniricon\"."}
{"id": "2480778", "revid": "729019", "url": "https://it.wikipedia.org/wiki?curid=2480778", "title": "Stazione di Olgiata", "text": "La stazione di Olgiata \u00e8 una fermata ferroviaria a servizio della zona La Storta del comune di Roma. La fermata sorge vicino al comprensorio residenziale dell'Olgiata, dal quale prende il nome. \u00c8 servita dalla ferrovia regionale Roma-Capranica-Viterbo (FL3).\nStruttura e impianti.\nLa fermata dispone di un fabbricato viaggiatori che ospita le banchine coperte; \u00e8 dotata di due binari passanti utilizzati per il servizio viaggiatori.\nMovimento.\nVi fermano tutti i treni regionali per Bracciano, Cesano, Roma e Viterbo. La tipica offerta nelle ore di morbida dei giorni lavorativi \u00e8 di un treno ogni 15 minuti per Roma Ostiense e Cesano, un treno ogni 30 minuti per Bracciano e un treno ogni ora per Viterbo.\nServizi.\nLa stazione dispone di:"}
{"id": "2480781", "revid": "76963", "url": "https://it.wikipedia.org/wiki?curid=2480781", "title": "Caso Ma Weihua", "text": ""}
{"id": "2480783", "revid": "287204", "url": "https://it.wikipedia.org/wiki?curid=2480783", "title": "Mohawk (disambigua)", "text": ""}
{"id": "2480785", "revid": "1543377", "url": "https://it.wikipedia.org/wiki?curid=2480785", "title": "Mildred Dunnock", "text": "Biografia.\nDedicatasi inizialmente all'insegnamento, inizi\u00f2 a recitare solo dopo i 30 anni. Compiuti gli studi al Goucher College di Baltimora e successivamente alla Columbia University, inizi\u00f2 la carriera come attrice teatrale e debutt\u00f2 a Broadway nel 1932 con l'opera \"Life Begins\". Dopo una lunga carriera di successo in teatro, debutt\u00f2 sul grande schermo, accanto a Bette Davis, con il ruolo di Miss Ronsberry in \"Il grano \u00e8 verde\" (1945) di Irving Rapper, riprendendo il medesimo ruolo che aveva gi\u00e0 interpretato sul palcoscenico. Nel 1933 si spos\u00f2 con Keith Urmy.\nInterprete di personaggi di donna minuta, amabile e aggraziata, fu candidata due volte all'Oscar alla miglior attrice non protagonista per \"Morte di un commesso viaggiatore\" (1951) di L\u00e1szl\u00f3 Benedek nella parte della moglie del protagonista Fredric March, ruolo che aveva gi\u00e0 interpretato in teatro, e per \"Baby Doll - La bambola viva\" (1956) di Elia Kazan. Sempre come attrice non protagonista fu anche candidata al Golden Globe nel 1953 per \"Viva Zapata!\" di Elia Kazan e nel 1958 per \"I peccatori di Peyton\" di Mark Robson.\nTra gli altri suoi film, si segnalano \"La congiura degli innocenti\" (1955) di Alfred Hitchcock, \"La storia di una monaca\" (1959) di Fred Zinnemann, \"Venere in visone\" (1960) di Daniel Mann e \"Missione in Manciuria\" (1966) di John Ford, oltre a \"La dolce ala della giovinezza\" (1962) di Richard Brooks e \"La terza fossa\" (1969) di Lee H. Katzin, in entrambi i quali recit\u00f2 accanto a Geraldine Page. A 86 anni apparve nel suo ultimo film, \"Ehi... ci stai?\" (1987) di James Toback, con protagonisti Molly Ringwald e Robert Downey Jr.. Ebbe anche un'intensa carriera televisiva dal 1948 fino ai primi anni ottanta.\nHa una stella sulla Hollywood Walk of Fame."}
{"id": "2480789", "revid": "1451528", "url": "https://it.wikipedia.org/wiki?curid=2480789", "title": "Grumman HU-16 Albatross", "text": "Il Grumman HU-16 Albatross era un aereo anfibio bimotore a scafo centrale ad ala alta prodotto dall'azienda statunitense Grumman dagli anni quaranta agli anni sessanta.\nOriginariamente designato SA-16, \u00e8 stato rinominato HU-16 nel 1962.\nStoria del progetto.\nNegli anni quaranta venne emesso una specifica per la fornitura di un idrovolante destinato ad operare in pieno oceano per missioni di ricerca e soccorso dei piloti abbattuti; tra le richieste la necessit\u00e0 di poter ammarare in condizione di mare agitato.\nImpiego operativo.\nMilitare.\nStati Uniti d'America.\nLa maggior parte degli Albatross, inizialmente designati SA-16, vennero impiegati dall'USAF, principalmente nel servizio di soccorso aereo. L'USAF venne impiegato operativamente durante la guerra di Corea dove si guadagn\u00f2 la reputazione di modello particolarmente robusto. Successivamente, ridesignato HU16 e nella versione B a lungo raggio, l'Albatross venne ampiamente utilizzato dal Aerospace Rescue and Recovery Service USAF durante la guerra del Vietnam.\nLa U.S. Navy impieg\u00f2 gli HU-16D Albatross in missioni SAR (ricerca e soccorso) da basi aeree sulla costa sia dal territorio statunitense che in quelle presenti all'estero. Venne utilizzato anche in operazioni di supporto aereo in ogni parte del mondo e per le \"skunk runs\" dalla NAS Agana di Guam durante la guerra del Vietnam. Goodwill flights were also common to the surrounding Trust Territory of the Pacific Islands nei primi anni settanta. Vennero frequentemente utilizzati anche per i test di decollo ed ammaraggio assistiti dai sistemi JATO presso le NAS Agana di Guam, Naval Station Guantanamo Bay di Cuba, NAS Barbers Point nelle Hawaii e NAS Pensacola in Florida.\nGli HU-16 operarono per lunghi anni anche con la U.S. Coast Guard in operazioni dalla costa ed in operazioni SAR a lungo raggio fino a quando venne rimpiazzato dagli HU-25 Guardian e Lockheed HC-130.\nItalia.\nGli Albatross giungono in Italia, grazie al programma Mutual Defence Assistance Program, nel 1958 ed assegnati all'Aeronautica Militare. Gli esemplari sono degli HU-16A surplus ex USAF ma pur se sono modelli gi\u00e0 sfruttati sono utilizzati per sostituire gli oramai obsoleti CANT Z.506 operativi nella Regia Aeronautica fin da prima dello scoppio della seconda guerra mondiale. Vennero assegnati al 15\u00ba Stormo con compiti SAR e Combat SAR rimanendo in servizio operativo fino alla radiazione dell'ultimo esemplare avvenuta nel 1979.\nL'esemplare attualmente esposto presso il Museo storico dell'Aeronautica Militare di Vigna di Valle apparteneva all'85\u00ba Gruppo C/SAR del 15\u00ba Stormo.\nCivile.\nNel 1970, la Conroy Aircraft realizz\u00f2 una conversione del HU-16A equipaggiandolo con 2 turboeliche Rolls-Royce Dart alla quale diede la designazione Conroy Turbo Albatross. Realizzato in un singolo prototipo, immatricolato \"N16CA\", non ebbe sbocchi commerciali.\nMolti esemplari surplus vennero venduti ad operatori civili ed acquistati, soprattutto, da utilizzatori privati. La compagnia aerea che maggiormente utilizz\u00f2 l'Albatross fu la statunitense Chalk's International Airlines che oper\u00f2 con 5 esemplari in servizio di linea collegando la Florida con vari punti delle isole Bahamas, ammarando nelle lagune ed altre superfici acquatiche.\nVarianti.\nHU-16A (originalmente designato SA-16A)\nHU-16A (originalmente UF-1)\nHU-16B (originalmente SA-16A)\nSHU-16B\nHU-16C (originalmente UF-1)\nLU-16C (originalmente UF-1L)\nTU-16C (originalmente UF-1T)\nHU-16D (originalmente UF-1)\nHU-16D (originalmente UF-2)\nHU-16E (originalmente UF-1G)\nHU-16E (originalmente SA-16A)\nG-111 (originalmente SA-16A)\nCSR-110\nEsemplari esistenti.\nIn Italia.\nFonti:"}
{"id": "2480793", "revid": "61051", "url": "https://it.wikipedia.org/wiki?curid=2480793", "title": "Grumman G-64 Albatross", "text": ""}
{"id": "2480800", "revid": "6923", "url": "https://it.wikipedia.org/wiki?curid=2480800", "title": "Fuerte Bulnes", "text": "Fuerte Bulnes \u00e8 un forte cileno ubicato lungo lo Stretto di Magellano, 62 chilometri a sud di Punta Arenas. Fu fondato nel 1843 sull'altura rocciosa di Punta Santa Ana, per volere del presidente cileno Manuel Bulnes.\nStoria.\nLa sua costruzione fu la conseguenza delle politiche di colonizzazione portate avanti nel sud del Cile. Per tale motivo l'Intendente (governatore) di Chilo\u00e9, Domingo Espi\u00f1eira Riesco, ordin\u00f2 la costruzione di una goletta chiamata inizialmente Presidente Bulnes, un nome che fu rifiutato dal presidente stesso e per questo fu in seguito denominata \"Goleta Ancud\", in onore della citt\u00e0 cilena di Ancud, dove fu costruita. L'imbarcazione salp\u00f2 il 22 maggio del 1843 al comando del capitano di fregata Juan Williams (il cui nome \"cilenizzato\" fu Juan Guillermos, nome con il quale firm\u00f2 sempre tutti i suoi documenti personali ed ufficiali) e fu ancorata il 21 settembre del 1843 presso Punta Santa Ana, a due chilometri dal territorio che fu chiamato in seguito Puerto Hambre. In questo luogo fu fondato il Fuerte Bulnes, costruito principalmente con tronchi di legno ed erba. Questo forte stabil\u00ec la sovranit\u00e0 sullo Stretto di Magellano, solo 24 ore prima dell'arrivo di una spedizione francese, accompagnata dalla fregata da guerra a vapore a ruota \"Phaeton\", che andava a Talcahuano alla ricerca di un carico di carbone, l'episodio, che in Cile \u00e8 interpretato como una vittoria sulle pretese annessionistiche della Francia, \u00e8 in realt\u00e0 ben descritto nel libro di Arique del 1901, dove non ci sono dubbi sul vero motivo della presenza della goletta francese, e cio\u00e8 il passaggio durante la sosta nel viaggio verso Talcahuano. A causa delle severe condizioni atmosferiche non si pot\u00e9 insediare una popolazione stabile e numerosa, per cui fu fondata a nord di questo territorio, che aveva un clima pi\u00f9 favorevole, la citt\u00e0 di Punta Arenas nel 1848, dopo sei anni di innumerevoli disagi.\nDopo che tutta la popolazione si trasfer\u00ec nella citt\u00e0 di Punta Arenas, inizi\u00f2 la decadenza di Fuerte Bulnes che si ridusse a rovine bruciate per mano del tenente d'artiglieria dell'Esercito Cileno Jos\u00e9 Miguel Cambiazo. Tra gli anni 1941 e 1943 \u00e8 stata effettuata la ricostruzione del forte, che fu reinaugurato nel 1943. \u00c8 stato dichiarato Monumento Nazionale nel 1968, e dopo una serie di danni e lavori di restauro \u00e8 tuttora conservato e gestito dal CONAF."}
{"id": "2480807", "revid": "228587", "url": "https://it.wikipedia.org/wiki?curid=2480807", "title": "Amaranthus caudatus", "text": "La kiwicha, quihuicha o amaranto (Amaranthus caudatus), \u00e8 una pianta amarantacea dalla rapida crescita, con foglie, gambi e fiori viola, rossi e dorati."}
{"id": "2480815", "revid": "125248367", "url": "https://it.wikipedia.org/wiki?curid=2480815", "title": "Maximilian von Weichs", "text": "Biografia.\nFiglio di un colonnello di nobili origini, era un barone, nel 1900 si arruol\u00f2 nella cavalleria bavarese e fu inquadrato nel 2\u00ba reggimento. Nel 1910 frequent\u00f2 l'accademia militare e, durante la prima guerra mondiale, ricopr\u00ec incarichi di stato maggiore nell'ambito di una divisione di cavalleria bavarese. Nel 1927 divenne ufficiale di stato maggiore, mentre nel 1930 ottenne il grado di colonnello. Nel 1933 fu promosso generale e gli fu assegnato il comando della 3\u00aa divisione di cavalleria, che divenne poi nel 1935 la prima formazione corazzata della Wehrmacht: la 1. Panzer-Division.\nDal 1938 divenne comandante del XIII Corpo d'armata, che guid\u00f2 in Austria durante l'Anschluss, in Cecoslovacchia e successivamente nell'ambito della campagna di Polonia. Durante la campagna di Francia guid\u00f2 la 9\u00aa Armata, sostituendo il generale Johannes Blaskowitz. Nel luglio del 1940 fu insignito della Croce di Cavaliere e comand\u00f2 le truppe tedesche in Jugoslavia durante l'operazione 25; nell'estate del 1941 gli fu assegnato il comando della 2\u00aa Armata, impegnata in Unione Sovietica nell'ambito dell'operazione Barbarossa, dove ebbe una parte importante, insieme al II Gruppo Corazzato, comandato dal generale Heinz Guderian, nella chiusura da nord della grande sacca di Kiev, e, nell'ambito dell'operazione Tifone, nelle operazioni nel settore di Vjaz'ma; nel mese di novembre, prima del contrattacco sovietico che imped\u00ec l'occupazione di Mosca, si ammal\u00f2, non rientrando in servizio fino al mese di gennaio del 1942.\nDall'operazione Blu alla catastrofe sul Don.\nDurante la seconda offensiva estiva fu posto il 13 luglio 1942 al comando dell'Heeresgruppe B e diresse le operazioni lungo il Don e Stalingrado che si prolungarono con esito alterno fino all'autunno. L'Heeresgruppe B fu attaccato dall'Armata Rossa a partire dal 19 novembre 1942; l'operazione Urano provoc\u00f2 il crollo delle truppe rumene schierate sul Don e il catastrofico accerchiamento della 6. Armee del generale Friedrich Paulus in combattimento a Stalingrado.\nVon Weichs, colto di sorpresa e mancando di riserve mobili, non fu in grado di controllare la situazione; egli ritenne opportuno inizialmente consigliare lo sganciamento dell'armata a Stalingrado e appoggi\u00f2 le richieste del generale Paulus a favore di un'immediata ritirata; in un secondo momento peraltro, von Weichs accett\u00f2 passivamente le decisioni di Hitler che imponevano la resistenza sul posto e la formazione di una grande sacca e lasci\u00f2 al generale Paulus tutta la responsabilit\u00e0 delle scelte finali. Il 27 novembre 1942 ricevette l'ordine di cedere il comando delle truppe tedesco-rumene nel settore di Stalingrado e del basso Don al feldmaresciallo Erich von Manstein, comandante del nuovo Heeresgruppe Don mentre egli mantenne la responsabilit\u00e0 delle difese dell'Asse nel settore del medio e alto Don fino a Vorone\u017e.\nMentre il feldmaresciallo von Manstein tentava senza successo di accorrere in soccorso dell'armata del generale Paulus accerchiata nella sacca di Stalingrado, von Weichs dovette affrontare le nuove poderose offensive dell'Armata Rossa nel settore del Don che provocarono nuovi cedimenti del fronte dell'Asse e la progressiva distruzione di gran parte delle forze del Heeresgruppe B. Il 16 dicembre 1942 inizi\u00f2 l'operazione Piccolo Saturno nel settore del medio Don difeso soprattutto dal corpo di spedizione italiano che venne travolto e ripieg\u00f2 in rotta; dopo aver tamponato con espedienti di fortuna lo sfondamento, von Weichs venne attaccato pi\u00f9 a nord nella zona difesa dalle truppe ungheresi e dal corpo alpino italiano; l'offensiva Ostrogorzk-Rosso\u0161 inizi\u00f2 il 12 gennaio 1943 e si concluse in pochi giorni con una nuova disfatta e la drammatica ritirata dei superstiti.\nInfine il 24 gennaio 1942 l'Armata Rossa attacc\u00f2 anche pi\u00f9 a nord e sferr\u00f2 l'offensiva Vorone\u017e-Kastornoe contro le ultime forze efficienti del Heeresgruppe B di von Weichs; i tedeschi rischiarono una nuova catastrofe e la 2. Armee dovette battere in ritirata per evitare di essere completamente accerchiata. Con quest'ultima battaglia l'Heeresgruppe B era praticamente scomparso e venne ufficialmente sciolto il 12 febbraio 1943; le truppe superstiti vennero assegnate al Heeresgruppe S\u00fcd del feldmaresciallo von Manstein e al Heeresgruppe Mitte del feldmaresciallo G\u00fcnther von Kluge. Von Weichs, che il 31 gennaio 1943 era stato promosso nonostante le sconfitte al grado supremo di feldmaresciallo insieme ai generali Paulus, Ewald von Kleist e Ernst Busch, venne richiamato e fece una visita di congedo ad Hitler nella primavera 1943.\nNei Balcani.\nNel luglio 1943 fu nominato comandante dell'Heeresgruppe F, di stanza in Grecia e Jugoslavia, e ne guid\u00f2 la ritirata nel 1944. All'inizio della primavera del 1945 venne congedato e, dopo la fine del conflitto, fu arrestato dalle truppe americane e, nell'ambito dei processi di Norimberga, imputato di crimini di guerra, ma, a causa delle sue precarie condizioni di salute, gli fu evitata la detenzione. Mor\u00ec nel quartiere di R\u00f6sberg a Bornheim, vicino a Bonn, nel 1954."}
{"id": "2480822", "revid": "1313191", "url": "https://it.wikipedia.org/wiki?curid=2480822", "title": "Myrciaria dubia", "text": "Myrciaria dubia , comunemente noto come camu-camu, \u00e8 un arbusto appartenente alla famiglia delle Myrtaceae, endemico della foresta amazzonica.\nDescrizione.\nPu\u00f2 arrivare a misurare fino a 8 m di altezza. Si coltiva per utilizzarne la frutta che contiene molta vitamina C.\nDistribuzione e habitat.\nChe cresce in forma selvatica su suoli alluvionali che sono inondati durante le epoche delle piogge.\nSi trova principalmente lungo i fiumi Ucayali e Rio delle Amazzoni e i loro affluenti, specialmente nel settore ubicato tra le localit\u00e0 di Pucallpa (sul fiume Ucayali) e Pebas (sul Rio delle Amazzoni)."}
{"id": "2480828", "revid": "319329", "url": "https://it.wikipedia.org/wiki?curid=2480828", "title": "Natal'ja I\u0161\u010denko", "text": "Carriera.\nIl suo primo successo internazionale \u00e8 arrivato nel 2004, con l'argento conquistato nel singolo ai campionati europei di nuoto. In seguito ha confermato tutto il suo talento, fino a vincere l'oro nella gara a squadre alle Olimpiadi di Pechino 2008 e altri due ori (duo e gara a squadre) quattro anni pi\u00f9 tardi a Londra 2012. Dal 2007 al 2011 \u00e8 stata per tre volte consecutive campionessa mondiale nel programma tecnico di singolo.\nIn seguito alla nascita di suo figlio Semyon, avvenuta nel 2013, Natal'ja I\u0161\u010denko si \u00e8 momentaneamente ritirata dall'attivit\u00e0 agonistica. Ha fatto ritorno nel 2015 gareggiando in duo con Svetlana Roma\u0161ina, guadagnando l'accesso ai Giochi olimpici di Rio de Janeiro 2016. A distanza di quattro anni dai suoi ultimi titoli mondiali vinti, a Kazan' 2015 ha conquistato altri tre ori nel singolo (programma libero) e nelle due gare di duo (tecnico e libero). A Rio de Janeiro vince altre due medaglie d'oro olimpiche trionfando nel duo con Roma\u0161ina, e ottenendo successivamente un altro primo posto nella gara a squadre. "}
{"id": "2480830", "revid": "36426", "url": "https://it.wikipedia.org/wiki?curid=2480830", "title": "Annunciazione (Angelico Prado)", "text": "L'Annunciazione \u00e8 un'opera di fra Giovanni da Fiesole detto Beato Angelico (tempera su tavola, 154x194 cm il pannello centrale, 194x194 compresa la predella) conservata nel Museo del Prado a Madrid e databile alla met\u00e0 degli anni trenta del Quattrocento. L'opera \u00e8 probabilmente la terza di una serie di tre grandi tavole dell'Annunciazione dipinte dall'Angelico negli anni trenta del Quattrocento; le altre due sono l'\"Annunciazione di Cortona\" e l'\"Annunciazione di San Giovanni Valdarno\". La datazione non \u00e8 per\u00f2 concorde ed alcuni storici dell'arte invertono la serie, proponendo la tavola del Prado come la prima.\nStoria.\nL'opera venne dipinta per il convento di San Domenico dove era frate lo stesso Angelico ed era una delle tre grandi pale d'altare di sua mano che decoravano la chiesa, con la \"Pala di Fiesole\" sull'altare maggiore (la pi\u00f9 antica, 1424-25, e l'unica ancora in sede, sebbene ora in una cappella laterale) e l'\"Incoronazione della Vergine\" del Louvre (1424-1435 circa).\nEntro il 1435, quando i lavori al convento dovevano essere conclusi, la pala doveva essere terminata. Ceduta, entr\u00f2 poi nelle collezioni reali della monarchia spagnola e da qui al Prado.\nDescrizione e stile.\nLa scena \u00e8 composta in maniera simile alle altre due Annunciazioni, con alcune differenze. Come nell'Annunciazione cortonese la superficie dipinta \u00e8 tripartita in tre zone (il giardino, l'arcata dell'Angelo e l'arcata della Vergine), ma come nell'Annunciazione di San Giovanni il punto di fuga \u00e8 all'interno della casa invece che all'esterno, concentrando maggiormente l'attenzione dello spettatore sull'Annunciazione. Ne risultavano meno evidenti Adamo ed Eva cacciati dal Paradiso terrestre, che nella pala cortonese sono vicini al punto di fuga, per questo l'Angelico ingrand\u00ec le loro figure notevolmente.\nEssi, come nelle altre due opere, si muovono in un giardino fiorito allusivo alla verginit\u00e0 di Maria (\"hortus conclusus\"), popolato da una moltitudine di piante e pianticelle dipinte con grande cura. Tra le specie legate a valori simbolici si riconoscono la palma, che ricorda il futuro martirio di Cristo, e le rose rosse, che richiamano il sangue della Passione di Cristo. La presenza di Adamo ed Eva sottolinea il ciclo della dannazione dell'umanit\u00e0, ricomposta tramite la salvezza in Cristo, resa possibile dall'accettazione di Maria.\nDall'angolo in alto a sinistra scende un raggio di luce divina che, attraverso la colomba dello Spirito Santo, va ad illuminare la Vergine, che si piega accettando remissivamente il suo incarico. Essa \u00e8 seduta su un seggio coperto da un ricco drappo che funge anche da tappeto, ed ha sulle ginocchia un libro aperto, simbolo delle Scritture che si avverano.\nL'Angelo \u00e8 simile nella posa e nella veste all'opera di San Giovanni, anche se la sua figura appare pi\u00f9 statica e le pieghe della veste pi\u00f9 schematiche, frutto forse del pennello di un collaboratore.\nLa scena si svolge in un portico rinascimentale con arcate leggere scorciate con sapienza in prospettiva, che ricordano l'architettura di Michelozzo. La luce appare unificata, a differenza della pala di Cortona, e proviene da sinistra verso destra per tutti gli elementi.\nL'effetto di insieme \u00e8 quello di una descrizione epidermica e preziosa dei vari dettagli, con il ricorso a colori brillanti e freddi, quasi cristallizzati, nelle armonie cangianti degli azzurri e dei rosa.\nPredella.\nNella predella si trovano cinque scene della vita di Maria (la \"Nascita e Sposalizio\", la \"Visitazione\", l'\"Adorazione dei Magi\", la \"Presentazione al Tempio\", la \"Dormizione\") nelle quali il maestro lavor\u00f2 con maggiore libert\u00e0 compositiva, meno vincolato dall'osservanza alla tradizione iconografica nella scena principale.\nLo \"Sposalizio\" presenta lo sfondo di una chiesa rinascimentale con portico, mentre la visitazione mostra una loggia in tralice, scorciata abilmente. Questa scena non raggiunge per\u00f2 la vivida espressione di fatica nella donna che risale il crinale come nella predella dell'\"Annunciazione di Cortona\". L'\"Adorazione dei Magi\" invece \u00e8 originalissima e mostra l'innovativa iconografia frontale, ben prima della rivoluzione di Botticelli (\"Adorazione dei Magi\" degli Uffizi, 1475 circa), evidenziata dall'ardito scorcio prospettico delle rovine della capanna. Qui si nota bene anche l'uso della luce distintivo di Beato Angelico, che crea un'illuminazione diafana e cristallina, che modella i volumi al posto del chiaroscuro, esalta l'armonia dei colori e collabora ad unificare le scene.\nLa scena successiva della \"Presentazione\" \u00e8 ancora pi\u00f9 innovativa, con l'ambientazione posta in un tempio circolare che sembra essere proiettato, come attraverso una lente, verso lo spettatore, perfezionando uno schema gi\u00e0 presente nella \"Presentazione al Tempio\" di Gentile da Fabriano. La \"Dormitio\" \u00e8 la scena pi\u00f9 tradizionale, anche se notevole \u00e8 l'invenzione dell'avvallamento tra i monti dello sfondo, che crea un canale prospettico per la strada celeste tesa dagli angeli in alto.\nPredella della \"Pala dell'Annunciazione del Prado\""}
{"id": "2480835", "revid": "1516087", "url": "https://it.wikipedia.org/wiki?curid=2480835", "title": "Federico Seneca", "text": "\u00c8 stato uno dei pi\u00f9 importanti cartellonisti pubblicitari italiani.\nBiografia.\nStudia all'Accademia di belle arti di Urbino. Successivamente si trasferisce a Milano dove incontra Marcello Dudovich. Combatte la prima guerra mondiale al fronte italo-austriaco.\nA partire dal 1919, e fino al 1935, collabora con la Perugina e la Buitoni per le quali, col ruolo di direttore artistico, cura l'immagine grafica e crea manifesti pubblicitari d'ispirazione cubista, purista e con elementi riconducibili al Depero futurista.\nNel 1933 apre un proprio studio, sempre a Milano, e lavora fino al 1935 per Italrayon, Fiat e Cinzano. &lt;br&gt;\nA partire dagli anni immediatamente precedenti fino agli anni immediatamente successivi alla seconda guerra mondiale interrompe la propria attivit\u00e0. La riprender\u00e0 poi nel 1950, occupandosi delle campagne pubblicitarie di Agipgas, Pibigas, Energol, Lane BBB e nuovamente Cinzano."}
{"id": "2480838", "revid": "6923", "url": "https://it.wikipedia.org/wiki?curid=2480838", "title": "Smallanthus sonchifolius", "text": "Lo yac\u00f3n (Smallanthus sonchifolius), anche conosciuta come patata yac\u00f3n o patata dei diabetici, \u00e8 un tubero originario della Cordigliera delle Ande le cui radici e foglie sono consumate, per la loro \"consistenza croccante\" e sapore dolce, in diversi paesi dell'America Latina. Recentemente \u00e8 stata introdotta nei mercati agricoli e di alimentazione naturale dietetica negli Stati Uniti e il suo consumo alimentare si sta rapidamente diffondendo anche in altri continenti.\nDescrizione.\nOltre che come alimento funzionale viene utilizzata nel trattamento del colesterolo alto e del diabete, dato che i tuberculi contengono moltifruttani, principalmente inulina e frutto-ligosaccaridi (FOS), composti resistenti ai succhi gastrici e che passando attraverso il tubo digerente senza essere metabolizzati, apportando meno calorie e svolgendo funzioni simili agli alimenti che contengono fibre alimentari. Pu\u00f2 essere considerata un cibo probiotico.\nI FOS, non essendo metabolizzati, favoriscono l'assorbimento del glucosio nei tessuti periferici, migliorando la sensibilit\u00e0 all'insulina nel fegato, inoltre aumentano la secrezione di insulina nel pancreas, aiutando ad abbassare la glicemia, fatto che rende la patata yac\u00f3n particolarmente indicata per i soggetti che tendono all'iperglicemia (da cui prende il nome \"\"patata dei diabeticii\".\"\nAltro beneficio dei FOS e la regolazione dei grassi nell'organismo e la riduzione della sintesi dei trigliceridi nel fegato, aiutando il controllo di colesterolo e trigliceridi.\nL'abbondanza di fibre solubili aumenta la sensazione di saziet\u00e0 e il basso tenore calorico lo rendono un alimento dietetico.\nCome tutti gli alimenti contenenti fibre una volta raggiunto il colon vengono fermentate dai bifidobatteri, favorendo l'evacuazione e l'eliminazione dei batteri patogeni., l'equilibrio della flora intestinale, l'assorbimento di alcuni minerali, come calcio, fosforo, zinco e magnesio, ottimi per le ossa.\nInoltre, la patata yacon \u00e8 ricca di acido caffeico, un composto fenolico che ha propriet\u00e0 antiossidanti e antinfiammatorie e, utile per la prevenzione alcuni tipi di cancro, come il cancro al colon. Inoltre, pu\u00f2 contribuire a migliorare il sistema immunitario e regolare la pressione sanguigna.\nIl suo consumo \u00e8 stato registrato gi\u00e0 migliaia di anni fa dagli Inca.\nLo patata yac\u00f3n viene prodotta, in Brasile, nello Stato di San Paolo. Le patate si possono trovare oggi anche in diversi paesi europei, dove sono diventate un importante alimento funzionale.\nA differenza delle patate dolci e inglesi, le patate yacon non devono essere fritte o bollite, si consumano crude, come frutto o sotto forma di succo, ma possono anche essere cotte.\nLe patate yac\u00f3n vengono piantate in terreni soffici e ad alta quota, le sue radici necessitano di molta acqua.\nFoglie.\nIn Sud America le foglie di yac\u00f3n sono comunemente consumate come infuso per curare il diabete, anche se su scala molto pi\u00f9 ridotta rispetto alle patate comuni.\nLe sue foglie hanno un'azione ipoglicemizzante sui ratti.\nNon contengono furani, sostanze tipiche delle parti inferiori delle piante, ma diversi diterpenoidi e sesquiterpeni lattonici. I sesquiterpeni lattonici sono ben noti per il loro ampio spettro di azioni biologiche e per la loro azione tossica attraverso il consumo orale. Sebbene alcuni di questi lattoni delle foglie di yac\u00f3n mostrino un'azione antinfiammatoria \"in vitr\"o, studi \"in vivo\" sono ancora necessari. Tuttavia, un recente studio rivela che ci sono forti prove che queste sostanze siano quelle che maggiormente contribuiscono a causare il danno renale osservato dopo il consumo di foglie di t\u00e8 negli animali per un periodo prolungato. In breve, l'uso orale delle foglie di yac\u00f3n non dovrebbe essere incoraggiato."}
{"id": "2480843", "revid": "228587", "url": "https://it.wikipedia.org/wiki?curid=2480843", "title": "Uncaria tomentosa", "text": "Uncaria tomentosa , nota in lingua italiana come \"unghia di gatto\", \u00e8 una pianta rampicante usata in medicina popolare.\nChiamata in spagnolo \"u\u00f1a de gato\", \u00e8 una pianta originale della selva peruviana e una liana della famiglia delle Rubiacee, cos\u00ec chiamata per le spine che assomigliano alle unghie dei gatti. La radice e la corteccia di questa pianta contengono: alcaloidi fenolici, cicatrizzanti, antiacidi, alcaloidi ossindolici, glicosidi dell'acido quinovico, triterpeni poliidrossilati."}
{"id": "2480849", "revid": "1442080", "url": "https://it.wikipedia.org/wiki?curid=2480849", "title": "Il libro dei segreti", "text": "\"\""}
{"id": "2480853", "revid": "287204", "url": "https://it.wikipedia.org/wiki?curid=2480853", "title": "Cencio Vendetta", "text": "La sua figura \u00e8 ricordata nella zona dei Castelli romani e soprattutto a Velletri, dove \u00e8 entrata nel folclore locale per il furto dell'immagine sacra della Madonna delle Grazie, protettrice della citt\u00e0.\nLa giovinezza.\nLa tradizione vuole che la sua carriera di fuorilegge abbia avuto inizio molto presto: a 10 anni accoltell\u00f2 in strada una donna con la quale aveva avuto un banale diverbio per una questione di precedenza nel prendere l'acqua alla fontana di piazza del Trivio (l'odierna Piazza Cairoli).\nIn una relazione processuale, Cencio venne definito un giovane \"\u00abaudace, intraprendente per natura, abile nel maneggio delle armi, specialmente dello stilo, e deciso ad usarle\u00bb\". La sua determinazione, il suo coraggio, l'abilit\u00e0 dimostrata in tante pericolose occasioni, incutevano timore e rispetto nella gente del popolo.\nIn pochi anni Cencio comp\u00ec una serie di furti e rapine nelle zone di Velletri, Genzano e Cisterna. Questi e altri delitti gli fruttarono complessivamente condanne a 65 anni di carcere, una condanna all'ergastolo e una a cinque anni di lavoro forzato.\nGli ultimi anni.\nCencio visse gli ultimi anni della sua contumacia con l'aiuto e il sostegno incondizionato del padre, Giuseppe, della cognata Teresa, vedova del fratello Agostino, condannato a morte in galera, e della sorella di Teresa, Natalina, diventate entrambe sue amanti e complici. Insieme ad esse, travestito da donna, Cencio si avventurava spesso in citt\u00e0 e nelle campagne per rivedere amici e parenti o per convincere con la sola sua presenza chiunque non si fosse mostrato pronto ad assecondarlo. L'ultimo e pi\u00f9 grave delitto fu commesso da Cencio la sera del 28 agosto 1857 a Velletri, in Via del Comune, sotto palazzo Graziosi (oggi Palazzo Maggiorelli), uccidendo con una pugnalata al ventre il maresciallo Antonio Generali, della Gendarmeria Pontificia, gi\u00e0 Carabinieri Pontifici, che l'aveva riconosciuto.\nCencio torn\u00f2 poi ripetutamente in citt\u00e0, dove, come avrebbero accertato i giudici inquirenti, aveva \"\u00abforti protettori pronti a favorirlo\u00bb\" e dove godeva della protezione di \"\u00abpersone ragguardevoli\u00bb\". Queste circostanze e il desiderio di liberare il fratello Antonio, in carcere a Velletri per \"\u00abgrandissimi delitti\u00bb\" e in attesa di giudizio, lo indussero a preparare e a portare a termine il colpo pi\u00f9 audace ed eccezionale della sua vita.\nL'impresa.\nIl furto dell'immagine della Madonna delle Grazie avvenne la notte del 1\u00ba aprile del 1858, di Gioved\u00ec Santo, in circostanze rimaste misteriose. In cambio della restituzione della Madonna, Cencio chiese al Governo di Pio IX la grazia per s\u00e9 e per il fratello Antonio, pi\u00f9 una pensione di cento scudi al mese per aprire un banco al mercato. Le trattative per la restituzione della sacra immagine iniziarono subito dopo il furto. Fu il delegato apostolico monsignor Luigi Giordani a trattare con il brigante. La notizia del furto arriv\u00f2 fino al pontefice che disse che avrebbe concesso la grazia solo dopo la restituzione della Madonna. Il brigante si irrigid\u00ec e solo dopo una sommossa popolare consegn\u00f2 al vescovo suffraganeo Vitali la Madonna, cinque giorni dopo il furto.\nQuesta storia \u00e8 vera, ma non \u00e8 sicuro che lui abbia rubato i gioielli alla Madonna delle Grazie. Neppure oggi sappiamo se sia stato davvero lui.\nL'arresto.\nCencio Vendetta fu arrestato il 6 aprile 1858, sotto il portone del palazzo dei Conservatori in Piazza del Comune (l'odierna Piazza Cesare Ottaviano Augusto) dopo che la sacra immagine era stata trionfalmente riportata da Porta romana, dove abitavano i Vendetta, fino a San Clemente. Con lui, i gendarmi trassero in arresto anche il padre di Cencio e le sue amanti Natalina e Teresa.\nIl 31 luglio i medici delle Carceri nuove di Roma accertarono che quest'ultima era in attesa di un figlio.\nIl processo.\nL'inchiesta che precedette il processo non riusc\u00ec ad accertare come andarono veramente le cose. Cencio neg\u00f2 sempre di essere l'autore del furto, sostenendo di aver recuperato la Madonna sottraendola a tre ladri rimasti sconosciuti. Le prove raccolte a suo carico segnarono per\u00f2 la sua condanna. Penetrare nella cappella della Madonna ed asportarne la tavola sulla quale \u00e8 dipinta l'immagine e il tesoro era un'impresa ritenuta quasi impossibile, e certamente Cencio Vendetta dovette servirsi di complici in quanto non avrebbe mai potuto compierla da solo. Durante il processo, qualcuno disse di aver notato Teresa e Natalina mentre per via Metabo trasportavano la refurtiva: una, la tavola nascosta da un telo, l'altra, il tesoro in una cesta.\nAnche i due canonici della Cattedrale aiutarono Cencio, uno di questi fu per questo allontanato e rinchiuso in un convento. Il furto dell'immagine della Madonna delle Grazie e le vicende ad esso connesse ebbero risonanza nazionale. Il 27 aprile un giornale di Torino, l\u2019Indipendente, riportava un ampio e dettagliato resoconto dei fatti avvenuti tre settimane prima a Velletri.\nIl processo a carico di Vincenzo Vendetta che, per la sua eccezionale gravit\u00e0, dovette essere celebrato dinanzi al Tribunale criminale di Roma, inizi\u00f2 il 6 maggio, esattamente un mese dopo l'arresto, e si concluse il 25 agosto con la condanna dell'imputato alla pena capitale, da eseguirsi mediante decapitazione. Il ricorso immediatamente presentato dalla difesa venne respinto il 27 novembre. L'appello alla Sacra Consulta il 22 luglio conferm\u00f2 la condanna di primo grado. Venne tentato anche il ricorso al sommo pontefice ma questi rifiut\u00f2 la grazia.\nLa sentenza venne eseguita a Velletri, in Piazza del Trivio, alle 7 del mattino, per mano del famigerato boia Mastro Titta. Vendetta aveva rifiutato in carcere i conforti religiosi dei confratelli della buona morte che accett\u00f2 solo qualche minuto prima della sua esecuzione.\nBibliografia.\nprof. Giovanni Ponzo: \"Cencio Vendetta, il brigante della Madonna\" , Velletri, Ve.La, 1992."}
{"id": "2480855", "revid": "2078074", "url": "https://it.wikipedia.org/wiki?curid=2480855", "title": "Lepidium meyenii", "text": "La maca (Lepidium meyenii \u00e8 una pianta erbacea annuale, ma per la formazione di radici di accumulo pu\u00f2 essere definita perennante, nativa della Cordigliera delle Ande del Per\u00f9 e della Bolivia.\nAppartiene alla famiglia delle Brassicaceae ed \u00e8 considerata una pianta alimentare e, tradizionalmente, pianta medicinale.\nIn lingua spagnola e quechua ci si riferisce a questa pianta con i seguenti nomi: \"maca-maca\", \"maino\", \"ayak chichira\", e \"ayak willku\".\nUsi.\n\u00c8 coltivata per la sua radice commestibile (ipocotile).\nOltre all'uso come cibo \u00e8 utilizzata nella medicina popolare come ricostituente, per aumentare le facolt\u00e0 fisiche e mentali.\nLe popolazioni andine dall'antichit\u00e0 la utilizzano anche per migliorare e risolvere problemi di fertilit\u00e0 e migliorare le prestazioni sessuali.\nRecenti ricerche hanno chiarito che l'ipocotile, o radice, ha una significativa influenza sulla libido negli esseri umani, senza tuttavia modificare la quantit\u00e0 di testosterone circolante. Pu\u00f2 inoltre contribuire a migliorare il tenore nutrizionale della dieta e supportare il vigore fisico e, in ultima analisi, il benessere in genere nelle attivit\u00e0 umane; questo avviene, ovviamente, in caso di consistenti carenze alimentari dove, come \u00e8 noto, le prime attivit\u00e0 che sono compromesse sono quelle sessuali e riproduttive.\nInfatti la radice contiene il 60% di carboidrati e almeno il 10% in proteine, oltre che vitamine e una notevole gamma di microelementi.\nUn altro possibile utilizzo della pianta \u00e8 rappresentato dal contrasto della caduta dei capelli in menopausa. L'elevato contenuto di beta-sitosterolo, va ad inibire il DHT che \u00e8 il principale responsabile dell'alopecia androgenetica.\nRelazioni storiche.\nAlcuni storici, come il frate Antonio V\u00e1squez de Espinoza in una descrizione dell'anno 1598, fanno menzione del consumo di questa pianta da parte delle popolazioni locali, cos\u00ec come posteriormente fece Cobo nel periodo che va dal 1603 al 1629.\nIn seguito la descrivono minuziosamente altri botanici spagnoli, come ad esempio H. Ruiz nella sua \"Expedici\u00f3n Bot\u00e1nica al Virreinato del Per\u00fa\".\nColtivazione.\nLa pianta \u00e8 tipica degli altopiani peruviani e boliviani a quota superiore di norma ai 3900\u20134100 m s.l.m., ma pi\u00f9 frequentemente tra 4200 e 4500 m; ci\u00f2 ne indica l'adattamento a un clima soleggiato ma, pur nella fascia equatoriale, piuttosto freddo, con modeste escursioni annuali.\nLa pianta produce foglie ad ampia foliazione a rosetta basale (le foglie esterne periferiche invecchiano e deperiscono al suolo, ma sono continuamente sostituite dalle nuove che si formano al centro).\nLa pianta produce poi uno stelo fiorale eretto, con infiorescenza a racemo con molti piccoli fiori bianchi o biancastri; i frutti sono silique a due semi.\nI semi sono molto piccoli e colorati; dato il clima, non hanno dormienza.\nLa riproduzione \u00e8 esclusivamente praticata per semi.\n\u00c8 una pianta esigente, che esaurisce i suoli; i terreni sono abitualmente ben concimati con letame degli erbivori dell'altipiano e, di norma, nei luoghi di origine \u00e8 praticata da millenni una conduzione dei suoli che lascia in riposo i campi dopo un limitato numero di anni d'uso.\nLa radice pu\u00f2 essere di diversi colori: giallastro-dorata, biancastra, rossa, porpora, blu, verde o nera.\nIl colore delle radici trova relazione anche nel colore dei semi.\nLe piante con diversi colori di radice sono considerate variet\u00e0 distinte, con caratteristiche distinte che sono attualmente in fase di pi\u00f9 accurato accertamento.\nLa caratteristica ambientale, propria di un clima fresco se non freddo, massime +16/+18\u00a0\u00b0C, minime -5\u00a0\u00b0C, quindi con scarsit\u00e0 di parassiti e malattie legate al caldo, e il ciclo vitale di maturazione della radice, di almeno 8-9 mesi (analogo ad altre radici e tuberi di quell'ambiente, come l'Oca e l'Olluco), ne rendono problematica la coltivazione in climi diversi, cio\u00e8 in clima pi\u00f9 caldo, oppure con stagioni nette e distinte, che alternino temperature pi\u00f9 calde ad altre molto pi\u00f9 fredde.\nNel suo ambiente, la pianta \u00e8 considerata molto resistente."}
{"id": "2480858", "revid": "287204", "url": "https://it.wikipedia.org/wiki?curid=2480858", "title": "Barbosa Ferraz", "text": "Barbosa Ferraz \u00e8 un comune del Brasile nello Stato del Paran\u00e1, parte della mesoregione del Centro Ocidental Paranaense e della microregione di Campo Mour\u00e3o."}
{"id": "2480859", "revid": "1305772", "url": "https://it.wikipedia.org/wiki?curid=2480859", "title": "Inga brachyptera", "text": "Il pacae o pacay (Inga brachyptera ) \u00e8 un albero frondoso della famiglia delle Fabacee (o Leguminose).\nSi tratta di un albero proprio della Cordigliera delle Ande il cui frutto \u00e8 chiamato \"guava\" o \"guaba\" \u00e8 dolce e commestibile."}
{"id": "2480860", "revid": "400518", "url": "https://it.wikipedia.org/wiki?curid=2480860", "title": "Carcere di Rebibbia", "text": ""}
{"id": "2480861", "revid": "123528229", "url": "https://it.wikipedia.org/wiki?curid=2480861", "title": "Secchieta", "text": "Secchieta \u00e8 un toponimo che indica sia un monte (\u00a0m s.l.m.) del Pratomagno, sia una frazione divisa tra il Comune di Montemignaio e quello di Reggello.\nGeografia antropica e fisica.\nL'abitato \u00e8 composto da una dozzina di abitazioni \u2013 case di villeggiatura nella quasi totalit\u00e0 dei casi - lungo la strada di collegamento tra il Pratomagno e Vallombrosa/Montemignaio.\nIn localit\u00e0 Secchieta \u00e8 presente anche un rifugio/bar nell'area che ospita il \"Monumento alla Resistenza\".\nLa sommit\u00e0 del Monte Secchieta si trova sulla dorsale del Pratomagno di cui \u00e8 una delle vette pi\u00f9 alte.\nStrutture.\nCentro trasmittente.\nIl monte Secchieta ospita alla sua cima numerose postazioni radio-televisive: le antenne presenti coprono la diffusione radiotelevisiva in buona parte del territorio della Toscana.\nLa band locale Tacita Intesa ha usato le antenne come copertina del secondo album FARO.\nComprensorio sciistico.\nA partire dagli anni '60 ci furono tentativi di trasformare il Monte Secchieta in una localit\u00e0 sciistica grazie alla realizzazione di tre piste per lo sci alpino e una pista per lo sci di fondo: la vicinanza a Firenze e la possibilit\u00e0 dei servizi offerti dalle vicine localit\u00e0 di Saltino e Vallombrosa fecero credere che si potesse rilanciare cos\u00ec il turismo nella zona, bench\u00e9 poco adatta allo sci rispetto alle dirette concorrenti appenniniche. Infatti, pur essendo la sommit\u00e0 della vetta in provincia di Arezzo, Secchieta si trova sul crinale che divide il Casentino dal Valdarno Superiore e, conseguentemente, le province di Arezzo e di Firenze.\nGli impianti sciistici hanno funzionato a singhiozzo fino al 1986, poi sono stati successivamente dismessi per la costante assenza di neve e il mancato rinnovo della concessione da parte del Corpo Forestale dello Stato.\nParco eolico.\nNel versante aretino \u00e8 presente un impianto di produzione di energia eolica.\nStazione meteorologica.\nIl Monte Secchieta ospita una delle 250 sedi del servizio Meteomont."}
{"id": "2480866", "revid": "1632387", "url": "https://it.wikipedia.org/wiki?curid=2480866", "title": "Night on Br\u00f6cken", "text": "Night on Br\u00f6cken \u00e8 l'album di debutto dei Fates Warning, ed \u00e8 stato pubblicato nel 1984. In occasione dei 20 anni di vita della Metal Blade Records il disco \u00e8 stato ristampato con 4 tracce aggiuntive ed una copertina diversa."}
{"id": "2480875", "revid": "287204", "url": "https://it.wikipedia.org/wiki?curid=2480875", "title": "Campo Mour\u00e3o", "text": "Campo Mour\u00e3o \u00e8 un comune del Brasile nello Stato del Paran\u00e1, parte della mesoregione del Centro Ocidental Paranaense e della microregione di Campo Mour\u00e3o."}
{"id": "2480879", "revid": "190231", "url": "https://it.wikipedia.org/wiki?curid=2480879", "title": "Bethesda, Maryland", "text": ""}
{"id": "2480880", "revid": "406204", "url": "https://it.wikipedia.org/wiki?curid=2480880", "title": "Romanzo metanarrativo", "text": ""}
{"id": "2480881", "revid": "101175", "url": "https://it.wikipedia.org/wiki?curid=2480881", "title": "Luis d'Ant\u00edn", "text": "Carriera.\nHa iniziato la propria carriera nel mondo del motociclismo con il motocross e nel 1986 \u00e8 passato a correre nelle competizioni su pista. Nel campionato nazionale spagnolo ha conquistato due titoli della Supersport nel 1991 e nel 1992 e tre consecutivi della classe 250 dal 1992 al 1994; ha inoltre partecipato alle gare del campionato europeo, vincendo il titolo della Supersport nel 1991.\nPer quanto riguarda le competizioni del motomondiale, ha esordito nella classe 125 nel 1989 in occasione del Gran Premio di Spagna a bordo di una Honda. \u00c8 tornato poi a corrervi nel 1992, passando alla classe 250; nelle sue prime apparizioni non \u00e8 riuscito per\u00f2 a raggiungere risultati tali da consentirgli la presenza nelle classifiche iridate.\nHa ottenuto i suoi primi punti nel motomondiale 1993 e la sua annata migliore \u00e8 stata quella del 1996, nella quale ha ottenuto il suo miglior risultato in un singolo Gran Premio con il secondo posto in occasione del GP d'Austria e il miglior risultato finale con il 6\u00ba posto in classifica.\nDopo aver corso per diverse stagioni con delle Honda, nel 1997 \u00e8 passato a gareggiare con delle Yamaha, sempre sotto le insegne del team S.S.P. Competici\u00f3n. Al termine della stagione 1998 ha deciso di ritirarsi dalle competizioni agonistiche.\nAl termine della carriera come pilota ha iniziato a gestire un proprio team, equipaggiato con moto Yamaha fino al 2003 e con delle Ducati nel 2004. Dopo l'unione con Pramac Racing avvenuta nel 2005, ha continuato a dirigere la squadra fino a met\u00e0 del 2008, quando ha rassegnato le proprie dimissioni."}
{"id": "2480882", "revid": "406204", "url": "https://it.wikipedia.org/wiki?curid=2480882", "title": "Metanarrativa", "text": ""}
{"id": "2480886", "revid": "46291", "url": "https://it.wikipedia.org/wiki?curid=2480886", "title": "Passiflora tripartita", "text": "Passiflora tripartita, anche nota come curuba o tumbo, \u00e8 una pianta rampicante della famiglia delle Passifloraceae, nativa della Cordigliera delle Ande in Per\u00f9, dove cresce sia sulla costa che nella serra e nella selva, differenziandosi per grandezza e sapore a seconda delle zone.\nCresce anche in Bolivia, Ecuador, Colombia, Brasile e recentemente \u00e8 stata introdotta in Cile, dove cresce in zone con piovosit\u00e0 tra gli 800 e i 1.500 mm annuali ed altitudini tra i 2000 e 3200 m S.l.m..\nDescrizione.\nPianta rampicante dal gambo rotondo, striato e vellutato di circa 6 m di lunghezza, rami angolosi e foglie trilobate, di colore verde scuro, con peli gialli sulla superficie. Il fiore \u00e8 rosa con un tubo di 4-10 cm di lunghezza e coppa a campana. Frutti oblunghi con pericarpo soffice, di colore giallo se maturi, di 6\u201315\u00a0cm di lunghezza e 3,5\u20135\u00a0cm di diametro ed un peso compreso tra 100 e 800 g. I semi hanno una copertura carnosa commestibile, succulento, dolce e arancione, sono usati per produrre succhi e gelati.\nTassonomia.\nLa curuba de Castilla o tumbo serrano, prima identificata come \"Passiflora mollissima\" , \u00e8 considerata oggi come \"Passiflora tripartita\" var. \"mollissima\" (ossia una sottospecie della \"P. tripartita\")."}
{"id": "2480887", "revid": "287204", "url": "https://it.wikipedia.org/wiki?curid=2480887", "title": "Punalur", "text": " \nPunalur \u00e8 una suddivisione dell'India, classificata come \"municipality\", di 47.226 abitanti, situata nel distretto di Kollam, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 9\u00b0 0' 0 N e 76\u00b0 55' 60 E e ha un'altitudine di 55 .\nSociet\u00e0.\nEvoluzione demografica.\nAl censimento del 2001 la popolazione di Punalur assommava a 47.226 persone, delle quali 22.936 maschi e 24.290 femmine. I bambini di et\u00e0 inferiore o uguale ai sei anni assommavano a 4.846, dei quali 2.557 maschi e 2.289 femmine. Infine, coloro che erano in grado di saper almeno leggere e scrivere erano 39.492, dei quali 19.524 maschi e 19.968 femmine."}
{"id": "2480889", "revid": "62004", "url": "https://it.wikipedia.org/wiki?curid=2480889", "title": "Ipergigante rossa", "text": ""}
{"id": "2480893", "revid": "1318658", "url": "https://it.wikipedia.org/wiki?curid=2480893", "title": "Ullucus tuberosus", "text": "L'olluco, melloco, ulluco, papalisa, papa lisa, ruba, chugua, ulloco, folluco o olluma (\"Ullucus tuberosus\") \u00e8 una pianta della famiglia delle Basellaceae.\n\u00c8 una verdura coltivata soprattutto come tubero alimentare in Centro America.\nDopo la patata ed assieme all'Oca, l'Ulluco \u00e8 il tubero pi\u00f9 coltivato nella regione delle Ande, ed in genere delle zone tropicali ed equatoriali fresche, quindi di collina e montagna, del centro America.\nLa sua importanza economica in tali zone \u00e8 notevole.\n\u00c8 conosciuto localmente coi nomi di \"Melloco\" in Ecuador, \"Olluco\" in Per\u00f9, \"Chugua\" in Colombia e \"Ruba\" in Venezuela.\nIn genere \u00e8 detto in America latina \"Papa lisa\".\nLa pianta \u00e8 una erbacea rampicante di discrete dimensioni (fino ad una lunghezza di due o tre metri); le foglie sono cuoriformi e sono commestibili cotte come gli spinaci, i tuberi sono invece cucinabili come le patate.\nLa differenza rispetto alle patate \u00e8 che, cos\u00ec come accade anche con la Jicama, la polpa rimane compatta e croccante anche con cotture prolungate.\nIl tubero, oltre al contenuto in carboidrati \u00e8 ricco in proteine, calcio e vitamine termostabili. Inoltre questa pianta possiede propriet\u00e0 cicatrizzanti: l'uso costante pu\u00f2 giovare a una pi\u00f9 rapida guarigione delle lesioni provocate dall'acne.\nPer l'elevato contenuto in acqua non pu\u00f2 essere fritta, solo bollita. \u00c8 un ingrediente base con il cubio del piatto tipico colombiano \"cocido boyacense\".\nLa coltivazione \u00e8 limitata al suo ambiente di origine, con le stagioni miti molto lunghe (otto mesi) dei climi tropicali o equatoriali andini."}
{"id": "2480899", "revid": "276553", "url": "https://it.wikipedia.org/wiki?curid=2480899", "title": "Olluco", "text": ""}
{"id": "2480900", "revid": "287204", "url": "https://it.wikipedia.org/wiki?curid=2480900", "title": "Ponnani", "text": " \nPonnani (o Ponani) \u00e8 una suddivisione dell'India, classificata come \"municipality\", di 87.356 abitanti, situata nel distretto di Malappuram, nello stato federato del Kerala. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 10\u00b0 46' 0 N e 75\u00b0 54' 0 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Ponnani assommava a 87.356 persone, delle quali 41.619 maschi e 45.737 femmine. I bambini di et\u00e0 inferiore o uguale ai sei anni assommavano a 11.463, dei quali 5.930 maschi e 5.533 femmine. Infine, coloro che erano in grado di saper almeno leggere e scrivere erano 64.662, dei quali 32.150 maschi e 32.512 femmine."}
{"id": "2480901", "revid": "276553", "url": "https://it.wikipedia.org/wiki?curid=2480901", "title": "Papalisa", "text": ""}
{"id": "2480902", "revid": "1632387", "url": "https://it.wikipedia.org/wiki?curid=2480902", "title": "The Spectre Within", "text": "The Spectre Within \u00e8 il secondo album in studio del gruppo statunitense Fates Warning, ed \u00e8 stato pubblicato nel 1985. Il disco \u00e8 stato ripubblicato nel 1992 come doppio album assieme a \"Night on Br\u00f6cken\". Nel 2002 \u00e8 stato ristampato con delle tracce aggiuntive."}
{"id": "2480904", "revid": "1494169", "url": "https://it.wikipedia.org/wiki?curid=2480904", "title": "Marshalltown", "text": ""}
{"id": "2480905", "revid": "1128355", "url": "https://it.wikipedia.org/wiki?curid=2480905", "title": "Scuola Grande di San Fantin", "text": "La Scuola Grande di San Fantin o Scuola di San Girolamo, sede dell'Ateneo Veneto di Scienze, Lettere ed Arti \u00e8 un palazzo di Venezia, ubicato nel sestiere di San Marco, in Campo San Fantin, dove sorgono l'omonima chiesa e il Teatro la Fenice.\nStoria.\nLa Scuola.\nL'edificio risale al periodo compreso tra 1592 e 1600, progetto di Antonio e Tommaso Contin e Alessandro Vittoria per ospitare una scuola formatasi nel Quattrocento a partire da due confraternite: Santa Maria della Consolazione e San Girolamo. Trovando sede presso San Fantin, la scuola ne assunse il nome, specializzandosi nel compito di dare gli ultimi conforti ai condannati a morte: perci\u00f2 veniva detta anche \"Scuola della Buona Morte\" o \"dei Picai\" (veneziano per \"degli impiccati\").La scuola \u00e8 attiva fino al primo decennio dell'Ottocento, quando subisce le repressioni napoleoniche, che ne decretano la chiusura; \u00e8 allora che molte opere contenute nella cappella della scuola (attuale Aula Magna) vengono disperse o trasferite, come le statue che oggi hanno sede alla Basilica dei Santi Giovanni e Paolo.\nL'Ateneo Veneto.\nIl 12 gennaio 1812 nasce l'Ateneo Veneto di Scienze, Lettere ed Arti (in forza del decreto napoleonico del 25 gennaio 1810), dalla fusione della Societ\u00e0 Veneta di Medicina, dell'Accademia dei Filareti e dell'Accademia Veneta Letteraria.\nLeopoldo Cicognara fu il primo presidente; tra i soci sono seguiti, nel tempo, nomi altrettanto illustri del mondo politico, culturale e artistico quali Daniele Manin, Nicol\u00f2 Tommaseo, Pietro Paleocapa, Giacinto Gallina, Alessandro Manzoni, Antonio Fogazzaro, Diego Valeri, Albino Luciani, Mario Rigoni Stern, Andrea Zanzotto, Carlo Rubbia.\nCentro di riferimento della borghesia veneziana fin dal Risorgimento, all'Ateneo Veneto Niccol\u00f2 Tommaseo, il 30 dicembre 1847, pronuncia il famoso discorso contro la censura austriaca che infiammer\u00e0 gli animi dei veneziani e far\u00e0 scattare la scintilla dei Moti del 1848. \nL'Ateneo Veneto continua a svolgere le proprie attivit\u00e0 nella Scuola di San Fantin, con eventi che coinvolgono la storia, la storia dell'arte, la musica, la medicina, il cinema, il teatro, l'economia, l'architettura, l'archeologia, la letteratura, l'oreficeria.\nL'Ateneo Veneto promuove il premio \"Pietro Torta\" per il restauro architettonico; il premio \"Achille e Laura Gorlato\" sulla storia delle Venezia e dell'Istria; il premio \"Maria Cavallarin\" sulla Dalmazia.\nDescrizione.\nEsterni.\nLa scuola si presenta come un elegante edificio a due piani, con una grande facciata a capanna che risente degli influssi dell'architettura tardo cinquecentesca.In alto il grande frontone a base rotta, si interseca con una spaziosa nicchia contenente in rilievo e bassorilievo la figura di \"Cristo crocifisso\". Sopra, tre sculture decorano la facciata in corrispondenza degli angoli del frontone: ai lati due angeli, al centro al Vergine Maria.\nLa forometria della facciata \u00e8 costituita principalmente da sei aperture, inserite in un disegno perfettamente simmetrico: il portale rettangolare al centro e cinque grandi monofore a tutto sesto sovrastate da timpano sostenuto da colonnine e divise da coppie di semicolonne, terminanti in architrave al primo piano e in marcapiano al pian terreno.Esistono delle differenze stilistiche tra i due livelli della facciata: le colonne del piano terra sono di ordine ionico, quelle del piano superiore di ordine corinzio; inoltre la maggiore decorativit\u00e0 dei timpani e l'aggiunta di balaustre distinguono le aperture del primo piano dalle altre.\nInterni.\nAll'interno vi sono numerose stanze di rilevanza storico-artistica.\nLe tele di grandi dimensioni dell'Aula Magna, l'ambiente principale dell'Ateneo Veneto che ospitava ai tempi della Scuola di San Fantin l'ampia cappella, sono luogo di molti tesori.Opere di Baldassarre d'Anna (\"Ecce Homo\") e Leonardo Corona (\"La Passione\") impreziosiscono la parete di fondo col \"Ciclo della Passione\", mentre opere di Palma il Giovane (\"Ciclo del Purgatorio\", completato nel 1600) sono incastonate nei cassettoni del soffitto ligneo.Nell'Aula sono presenti anche opere scultoree di Alessandro Vittoria (\"Busti\").\nAltre opere pittoriche seicentesche sono poste sopra gli ingressi: \"Il Figliol Prodigo\" e \"Il Buon Samaritano\", tele di Antonio Zanchi.\nLa sala, ospitante anche i busti di Jacopo Bernardi e Daniele Manin, \u00e8 dedicata a Nicol\u00f2 Tommaseo. Anche qui le opere su tela da segnalare sono copiose: tranne \"Le due sibille\" del 1580 di Palma il Giovane e la settecentesca \"Cena a casa del Fariseo\" di Francesco Fontebasso, tutte sono del XVII secolo, opere di Antonio Zanchi (\"Giudizio Universale\", la grande tela del soffitto, e \"Ges\u00f9 che scaccia i mercanti dal Tempio\"), Bernardo Strozzi (\"David\" e \"Isaia\"), Ermanno Zerest (\"La resurrezione di Lazzaro\") e Giovanni Segala (\"La guarigione dell'ossesso\").\nAmbiente di grande valore anche quello della biblioteca, oltre che per i volumi conservati (oltre 50.000, tra cui rare edizione antiche di libri di medicina), per il patrimonio artistico: infatti nella sala lettura si possono ammirare \"San Giovanni Evangelista e San Marco\", \"Apparizione della Vergine a San Girolamo\" e \"San Girolamo che riceve doni dai Mercanti\" di Jacopo Tintoretto, nonch\u00e9 \"Transito della Vergine\", \"Assunzione\", \"Visitazione\", \"Adorazione dei Magi\", \"Presentazione al Tempio\", \"Fuga in Egitto\", \"Cristo fra i Dottori\" e \"Battesimo di Cristo\" di Paolo Veronese e della sua scuola."}
{"id": "2480906", "revid": "324617", "url": "https://it.wikipedia.org/wiki?curid=2480906", "title": "Ateneo Veneto di Scienze, Lettere ed Arti", "text": ""}
{"id": "2480907", "revid": "324617", "url": "https://it.wikipedia.org/wiki?curid=2480907", "title": "Scuola di San Girolamo", "text": ""}
{"id": "2480908", "revid": "149727", "url": "https://it.wikipedia.org/wiki?curid=2480908", "title": "Stazione di Appiano - Proba Petronia", "text": ""}
{"id": "2480911", "revid": "287204", "url": "https://it.wikipedia.org/wiki?curid=2480911", "title": "Corumbata\u00ed do Sul", "text": "Corumbata\u00ed do Sul \u00e8 un comune del Brasile nello Stato del Paran\u00e1, parte della mesoregione del Centro Ocidental Paranaense e della microregione di Campo Mour\u00e3o."}
{"id": "2480912", "revid": "47767", "url": "https://it.wikipedia.org/wiki?curid=2480912", "title": "Robert L. Ghormley", "text": ""}
{"id": "2480914", "revid": "729019", "url": "https://it.wikipedia.org/wiki?curid=2480914", "title": "Frank Fletcher", "text": "Biografia.\nPrimi anni e la Grande Guerra.\nFrank Jack Fletcher nacque il 19 aprile 1885 a Marshalltown nell'Iowa, nipote dell'ammiraglio Frank Friday Fletcher. Nel 1902 entr\u00f2 all'accademia navale di Annapolis e si diplom\u00f2 il 12 febbraio 1906, arrivando 21\u00ba in un corso di 116 allievi, tra i quali figuravano Robert Ghormley, Leigh Noise e Aubreey Fitch. Fu quindi assegnato a due anni di servizio in mare a bordo delle corazzate , e . Il 13 febbraio 1908 ricevette il grado di \"ensign\" e fu trasferito prima sullo yacht , poi sull'USS \"Franklin\". Nel novembre 1909 fu riassegnato al cacciatorpediniere , parte della flotta di torpediniere distaccata dagli Stati Uniti nei propri possedimenti in Estremo Oriente, e nell'aprile 1910 assunse il comando del cacciatorpediniere . Nel marzo 1912, sempre quale ufficiale comandante, pass\u00f2 nuovamente sul \"Chauncey\" ove rimase fino a dicembre, quando fu trasferito sulla corazzata : con questa nave partecip\u00f2 all'occupazione statunitense di Veracruz, grande porto messicano. Oper\u00f2 come aiutante dello zio e retroammiraglio Fletcher e per la condotta tenuta durante il comando del trasporto \"Esperanza\", impiegato per l'evacuazione dei cittadini statunitensi, fu decorato con la Medal of Honor.\nNel luglio 1914 Fletcher fu promosso ad aiutante e ufficiale di bandiera del comandante in capo della Atlantic Fleet; in quegli stessi giorni iniziava in Europa la prima guerra mondiale. Tenne il posto per un anno, prima di tornare all'accademia di Annapolis per ricoprire un ufficio al dipartimento esecutivo.\nA bordo della corazzata fino al settembre 1917 quale ufficiale d'artiglieria, quello stesso mese assunse il comando della , uno yacht requisito e trasformato in pattugliatore: ebbe ordine di fare rotta per l'Europa, poich\u00e9 gli Stati Uniti erano entrati in guerra ad aprile a fianco delle potenze dell'Intesa. Nel gennaio 1918 pass\u00f2 al comando del cacciatorpediniere ; a maggio, promosso \"commander\" (grado quasi equivalente al capitano di fregata) divenne comandante del cacciatorpediniere . Durante il servizio con questa seconda unit\u00e0 fu insignito della Navy Cross per il rischioso pattugliamento delle acque costiere europee e la scorta ai convogli che percorrevano le rotte atlantiche, insidiate dagli U-Boote della Kaiserliche Marine. Tornato in patria, dall'ottobre 1918 al febbraio 1919 prest\u00f2 la propria consulenza per l'armamento del cacciatorpediniere : nel frattempo, l'11 novembre 1918, la guerra era terminata con la sconfitta degli Imperi centrali.\nGli anni venti e trenta.\nMantenne per circa un mese il comando del cacciatorpediniere appena entrato in servizio, quindi ad aprile si spost\u00f2 a Washington al Bureau of Navigation dove era stato promosso capo della Detail Section dipendente dalla divisione \"Personale in servizio\": ricopr\u00ec questo incarico fino al settembre 1922. Distaccato nuovamente alle Filippine, comand\u00f2 in successione il cacciatorpediniere , la cannoniera , la nave distillatrice USS \"Rainbow\" e la base di sommergibili a Cavite. Secondo una fonte, nel 1924 partecip\u00f2 ad alcune azioni per soffocare un movimento ribelle filippino. Torn\u00f2 in patria e dal marzo 1925 all'agosto 1927 fu a capo del cantiere della marina di Washington; negli anni seguenti fu nominato vice comandante della nave da battaglia .\nNel 1929 s'iscrisse al Naval War College di Newport e complet\u00f2 nel giugno 1930 il corso ufficiali; subito dopo entr\u00f2 nell'Army War College e nel 1931 super\u00f2 gli esami del corso ufficiali di questo istituto. Nominato capitano, in agosto fu promosso a capo di stato maggiore del comandante in capo della Flotta del Pacifico, posto che tenne fino alla tarda estate 1933 quando fu trasferito all'Ufficio del Capo Operazioni Navali; tuttavia gi\u00e0 a novembre fu riassegnato quale aiutante al Segretario della marina, all'epoca l'onorevole Claude Augustus Swanson: l'incaric\u00f2 dur\u00f2 fino al maggio 1936. A giugno Fletcher fu infatti promosso comandante della corazzata , nave ammiraglia della 3\u00aa Divisione da battaglia. Nel dicembre 1937 entr\u00f2 a far parte del {Naval Examining Board} e nel giugno 1938 divenne vice capo del Bureau Of Navigation (prima sotto il retroammiraglio James Richardson, poi sotto il pari grado Chester Nimitz). Nel settembre 1939 fece ritorno alle forze di stanza dell'oceano Pacifico.\nLa seconda guerra mondiale.\nPromosso a retroammiraglio nel novembre 1939, Fletcher assunse il comando della 3\u00aa Divisione incrociatori, comprendente quattro obsoleti incrociatori leggeri. Negli anni seguenti comand\u00f2 la 6\u00aa Divisione incrociatori (composta da quattro incrociatori pesanti), poi l'intera \"Scouting Force\" (\"forza di perlustrazione\") di incrociatori e infine la 4\u00aa Divisione incrociatori. Il 7 dicembre 1941, quando l'Impero giapponese lanci\u00f2 l'attacco di Pearl Harbor per annientare la Flotta del Pacifico all'\u00e0ncora e ottenere un immediato vantaggio sin dall'inizio della guerra nell'Estremo oriente e nel Pacifico, egli era a bordo dell'incrociatore pesante a sud di Oahu.\nWake e i raid nel Pacifico.\nNei giorni immediatamente successivi all'attacco divenne comandante della Task force 14 comprendente la portaerei , tre incrociatori pesanti, otto cacciatorpediniere e la nave appoggio idrovolanti carica di armi, munizioni e rifornimenti per la guarnigione dell'isola di Wake, che era stata attaccata in contemporanea a Pearl Harbor: la missione di soccorso non ebbe per\u00f2 successo perch\u00e9 Wake cadde il 23 dicembre e il comandante interinale della Flotta del Pacifico, ammiraglio William Pye, decise di richiamare la Task force 14.\nNel gennaio 1942 assunse il comando della Task force 17 con la portaerei quale nave ammiraglia: scort\u00f2 un convoglio navale alle Samoa e poi si un\u00ec alla Task force 8 centrata attorno la portaerei USS Enterprise e al comando del viceammiraglio William Halsey. Egli condusse le due squadre in un rapido raid sulle isole Marshall in febbraio, ma l'incursione di Fletcher sulla parte meridionale dell'arcipelago fu complicata da pessime condizioni meteorologiche. La Task force 17 fece sosta a Pearl Harbor, quindi part\u00ec per il Pacifico meridionale e affianc\u00f2 la Task force 11 del viceammiraglio Wilson Brown: il 10 marzo egli e Fletcher (suo sottoposto in questa occasione) collaborarono per colpire le forze giapponesi che erano sbarcate in Nuova Guinea. Fletcher rimase poi di pattuglia nel Mar dei Coralli per intercettare eventuali squadre giapponesi, ma poich\u00e9 non ne giunse alcuna egli fece rotta a sud-ovest su Noum\u00e9a per rifornimento.\nIl Mar dei Coralli e Midway.\nIl 10 aprile o il 19 aprile 1942 Fletcher fu promosso comandante della forza di incrociatori in seno alla Flotta del Pacifico.\nDopo la guerra.\nFletcher venne criticato dopo la guerra dall'ammiraglio e storico Samuel Eliot Morison per aver proceduto al rifornimento dei cacciatorpediniere in alto mare, perdendo tempo prezioso, e fu descritto come inadatto per comandare una portaerei in quanto non aveva il brevetto di aviatore; un'accusa pretestuosa, giacch\u00e9 n\u00e9 l'ammiraglio Husband Kimmel, n\u00e9 l'ammiraglio Chester Nimitz (comandanti in capo della Flotta del Pacifico prima e dopo Pearl Harbor) lo ritennero un requisito fondamentale per assumere il comando di forze aeronavali. Era comunque vero che Fletcher non aveva mai operato con una portaerei prima del dicembre 1941, tanto che pose le proprie insegne sull'incrociatore pesante e durante il viaggio verso Wake lasci\u00f2 alcune volte indietro la \"Saratoga\", oppure non volle adattare la rotta delle forze di scorta alle manovre della portaerei che cercava i venti predominanti per far decollare gli apparecchi."}
{"id": "2480916", "revid": "287204", "url": "https://it.wikipedia.org/wiki?curid=2480916", "title": "Suddivisioni dell'Uzbekistan", "text": "L'Uzbekistan \u00e8 diviso in 12 regioni (\"viloyatlar\", singolare \"viloyat\"), 1 repubblica autonoma (Karakalpakstan), e 1 citt\u00e0 indipendente (\"shahar\" o \"shahri\", Tashkent).\nLe regioni sono a loro volta divise in 160 distretti (\"tumanlar\", singolare \"tuman\").\nRegioni dell'Uzbekistan.\nL'Uzbekistan \u00e8 diviso nelle seguenti regioni\nDistretti dell'Uzbekistan.\nLe regioni a propria volta sono ulteriormente suddivise in distretti, per un totale di 160.\nEnclave ed exclave.\nCi sono 4 exclavi uzbeche, circondate da territori chirghisi, nella Valle di Fergana, dove Kirghizistan, Tagikistan e Uzbekistan s'incontrano.\nPoi ci sono altri due piccoli territori:\nL'Uzbekistan ha a sua volta un'enclave tagico, il villaggio di Sarvan, che comprende una lunga e stretta striscia di terra (lunga 15\u00a0km e larga 1\u00a0km), accanto alla strada che porta da Angren a Kokand. C'\u00e8 infine il piccolo enclave del Kirghizistan, il villaggio di Barak (627 abitanti), tra la citt\u00e0 di Andijan e il confine kirghiso."}
{"id": "2480917", "revid": "190231", "url": "https://it.wikipedia.org/wiki?curid=2480917", "title": "Frank Jack Fletcher", "text": ""}
{"id": "2480919", "revid": "190231", "url": "https://it.wikipedia.org/wiki?curid=2480919", "title": "Frank J. Fletcher", "text": ""}
{"id": "2480922", "revid": "287204", "url": "https://it.wikipedia.org/wiki?curid=2480922", "title": "Perumbavoor", "text": " \nPerumbavoor (o Perumpavur) \u00e8 una suddivisione dell'India, classificata come \"municipality\", di 26.550 abitanti, situata nel distretto di Ernakulam, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 10\u00b0 7' 60 N e 76\u00b0 28' 60 E e ha un'altitudine di 34 .\nSociet\u00e0.\nEvoluzione demografica.\nAl censimento del 2001 la popolazione di Perumbavoor assommava a 26.550 persone, delle quali 13.146 maschi e 13.404 femmine. I bambini di et\u00e0 inferiore o uguale ai sei anni assommavano a 2.959, dei quali 1.566 maschi e 1.393 femmine. Infine, coloro che erano in grado di saper almeno leggere e scrivere erano 22.275, dei quali 11.226 maschi e 11.049 femmine."}
{"id": "2480924", "revid": "64537", "url": "https://it.wikipedia.org/wiki?curid=2480924", "title": "Dolichos lablab", "text": ""}
{"id": "2480926", "revid": "121837", "url": "https://it.wikipedia.org/wiki?curid=2480926", "title": "Ipergigante blu", "text": ""}
{"id": "2480928", "revid": "819238", "url": "https://it.wikipedia.org/wiki?curid=2480928", "title": "Stazione di Vigna Clara", "text": "La stazione di Vigna Clara \u00e8 una fermata ferroviaria senza traffico a servizio dell'omonimo quartiere a nord del centro di Roma, situata sulla tratta in esercizio della mai completata Cintura Nord.\nStoria.\nLa struttura venne istituita come stazione di testa di un collegamento ferroviario con lo stadio Olimpico, previsto per il e realizzato sfruttando il tratto di una ferrovia incompiuta, parzialmente realizzata negli anni 1930 per chiudere una linea di circonvallazione intorno al centro di Roma.\nLa stazione venne attivata il 9 giugno 1990, cessando il servizio al termine della manifestazione; il 23 febbraio 1993 venne posta sotto sequestro nell'ambito di un'indagine su presunte irregolarit\u00e0 della pubblica amministrazione nella realizzazione del collegamento, avvenuta senza rispettare le normative di sicurezza.\nDopo dei lavori di ristrutturazione avviati nel 2014 la stazione, insieme all'intera linea, sarebbe dovuta essere inaugurata nel giugno 2016, mentre venne solamente attivata formalmente per RFI; un ricorso intentato nel 2002 da alcuni residenti del quartiere ne ha ritardato l'apertura fino al 28 marzo 2018, quando una sentenza del Tribunale Amministrativo Regionale ha prescritto una valutazione di impatto ambientale e degli studi sulle vibrazioni prodotte dai treni sulle abitazioni limitrofe.\nNell'ottobre 2019 Rete Ferroviaria Italiana ha ottenuto il via libera per effettuare le prove tecniche in autonomia, in vista di una possibile riapertura della tratta, poi svoltesi nel febbraio 2020. L'apertura definitiva dell'impianto e della linea \u00e8 prevista entro marzo 2022.\nStrutture e impianti.\nLa stazione dispone di un fabbricato viaggiatori, ospitante alcune attivit\u00e0 commerciali e la sala d'aspetto, mai aperta al pubblico.\nOriginariamente era dotata di due binari, che si ramificavano in un fascio da quattro per ospitare i convogli. Con i lavori di ristrutturazione \u00e8 stato mantenuto il solo binario di destra.\nMovimento.\nLa stazione venne utilizzata solo durante le sei gare dei Mondiali del 1990 svoltesi a Roma: nel fascio di quattro binari situato poco oltre la fermata venivano ricoverati i convogli che, al termine dell'incontro, avrebbero ripreso il servizio. Nei mesi immediatamente successivi alla chiusura, la stazione venne utilizzata saltuariamente per degli eventi ferroviari."}
{"id": "2480929", "revid": "287204", "url": "https://it.wikipedia.org/wiki?curid=2480929", "title": "Perinthalmanna", "text": " \nPerinthalmanna (o Perintalmanna) \u00e8 una suddivisione dell'India, classificata come \"municipality\", di 44.613 abitanti, situata nel distretto di Malappuram, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 10\u00b0 58' 60 N e 76\u00b0 13' 60 E e ha un'altitudine di 69 .\nSociet\u00e0.\nEvoluzione demografica.\nAl censimento del 2001 la popolazione di Perinthalmanna assommava a 44.613 persone, delle quali 21.497 maschi e 23.116 femmine. I bambini di et\u00e0 inferiore o uguale ai sei anni assommavano a 6.269, dei quali 3.265 maschi e 3.004 femmine. Infine, coloro che erano in grado di saper almeno leggere e scrivere erano 35.978, dei quali 17.623v maschi e 18.355 femmine."}
{"id": "2480933", "revid": "767487", "url": "https://it.wikipedia.org/wiki?curid=2480933", "title": "Uzumaki (film)", "text": " \u00e8 un film del 2000 diretto da Higuchinsky.\nPellicola horror giapponese basata sul manga omonimo di Junji It\u014d.\nLa storia del film ruota intorno ad una citt\u00e0 colpita dalla maledizione delle spirali. Tale astratto concetto si manifesta in modi bizzarri, come persone che si trasformano in chiocciole o ragazze i cui capelli prendono il controllo della mente. La storia del film copre, pi\u00f9 o meno fedelmente, vari episodi del manga ma ha un finale diverso, dato che quando il film usc\u00ec nelle sale il fumetto non era ancora terminato.\nIl tema musicale del film \u00e8 \"Raven\" ed \u00e8 interpretato dal gruppo musicale Do As Infinity.\nTrama.\nLa studentessa Kirie inizia a sospettare che qualcosa nella propria citt\u00e0 sia piuttosto strano, quando il comportamento del padre del suo amico d'infanzia (Shuichi) diventa man mano sempre pi\u00f9 strano e preoccupante. L'uomo \u00e8 letteralmente ossessionato dalle spirali, che considera le pi\u00f9 alte forme d'arte, al punto di passare ore a riprendere con una telecamera la conchiglia di una chiocciola. Alla fine, in preda alla follia, l'uomo uccide se stesso all'interno di una lavatrice, nel tentativo di diventare egli stesso una spirale.\nContemporaneamente a scuola, Katayama, compagno di classe di Kirie si sta lentamente trasformando in una chiocciola, mentre i capelli della graziosa Sekino diventati sempre pi\u00f9 lunghi hanno preso il controllo non solo di Sekino, ma anche delle sue amiche. Anche la madre di Shuichi, ricoverata in ospedale, muore orribilmente tentando di strappare dalle proprie orecchie la coclea che ha una forma a spirale.\nIn breve tempo l'intera citt\u00e0 cade sotto la maledizione delle spirali e tutti i suoi abitanti muoiono in modi atroci sempre legati alle spirali. Alla fine anche Shuichi viene colpito dalla maledizione, ed il suo corpo si ritorce su se stesso davanti a Kirie, rimasta unica sopravvissuta nella citt\u00e0 maledetta."}
{"id": "2480935", "revid": "124123", "url": "https://it.wikipedia.org/wiki?curid=2480935", "title": "Mart\u00edn de Mujica y Buitr\u00f3n", "text": "Biografia.\nIl suo governo dur\u00f2 dal maggio 1646 all'aprile 1649, quando mor\u00ec apparentemente avvelenato. Viene spesso descritto come amministratore onesto. Cerc\u00f2 la pace con i Mapuche istituendo il Parlamento di Quil\u00edn (1647)."}
{"id": "2480937", "revid": "287204", "url": "https://it.wikipedia.org/wiki?curid=2480937", "title": "Martin de Mujica y Buitron", "text": ""}
{"id": "2480938", "revid": "599013", "url": "https://it.wikipedia.org/wiki?curid=2480938", "title": "Stadio Carlo Angelo Luzi", "text": "Lo stadio Carlo Angelo Luzi \u00e8 il principale impianto sportivo di Gualdo Tadino, adibito ad uso polivalente.\nSi tratta del quinto stadio umbro per grandezza, avendo una capacit\u00e0 di circa 4 000 posti a sedere. L'impianto consta di quattro settori: Tribuna centrale (in parte coperta), Gradinata Est (dal 1994), Curva e Gradinata Ovest, quest'ultima adibita a settore ospiti.\nStoria.\nL'impianto \u00e8 stato inaugurato nel 1986 ed intitolato a Carlo Angelo Luzi, imprenditore, consigliere della Federazione Calcio Dilettanti e presidente del Gualdo dal 1951 al 1974, anno in cui scomparve prematuramente. La partita inaugurale dello stadio fu disputata con la Pontevecchio, per la prima gara casalinga del campionato umbro di Promozione.\nNel 1994 \u00e8 stata aggiunta la Gradinata Est alla struttura principale in occasione della sfida Gualdo-, corrispondente al debutto del club in Serie C1. Durante gl'incontri Gualdo-Trapani del 18 giugno 1995 e Gualdo- del 7 giugno 1998, valevoli come play-off per la promozione in Serie B, si sono toccati i 4 500 spettatori, record di pubblico per il catino gualdese. Dal dicembre del 2003 il piazzale antistante l'ingresso della Tribuna \u00e8 intitolato all'ex presidente gualdese Angelo Barberini, in carica nel periodo della massima ribalta del club.\nFino al 2013 lo stadio ha ospitato le partite interne del Gualdo, mentre dallo stesso anno \u00e8 diventato l'impianto casalingo del Gualdo Casacastalda, nuova societ\u00e0 calcistica nata dalla fusione tra l'AS Gualdo Calcio e l'AS Casacastalda."}
{"id": "2480939", "revid": "287204", "url": "https://it.wikipedia.org/wiki?curid=2480939", "title": "Payyannur", "text": " \nPayyannur (o Payyanur) \u00e8 una suddivisione dell'India, classificata come \"municipality\", di 68.711 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 12\u00b0 5' 60 N e 75\u00b0 12' 0 E e ha un'altitudine di 15 .\nSociet\u00e0.\nEvoluzione demografica.\nAl censimento del 2001 la popolazione di Payyannur assommava a 68.711 persone, delle quali 32.678 maschi e 36.033 femmine. I bambini di et\u00e0 inferiore o uguale ai sei anni assommavano a 6.977, dei quali 3.548 maschi e 3.429 femmine. Infine, coloro che erano in grado di saper almeno leggere e scrivere erano 56.932, dei quali 28.210 maschi e 28.722 femmine."}
{"id": "2480942", "revid": "282094", "url": "https://it.wikipedia.org/wiki?curid=2480942", "title": "Nadezhda Durova", "text": ""}
{"id": "2480946", "revid": "287204", "url": "https://it.wikipedia.org/wiki?curid=2480946", "title": "Pappinisseri", "text": "Pappinisseri (o Pappinissheri) \u00e8 una suddivisione dell'India, classificata come \"census town\", di 33.266 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 56' 60 N e 75\u00b0 20' 60 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Pappinisseri assommava a 33.266 persone, delle quali 15.916 maschi e 17.350 femmine. I bambini di et\u00e0 inferiore o uguale ai sei anni assommavano a 3.935, dei quali 2.017 maschi e 1.918 femmine. Infine, coloro che erano in grado di saper almeno leggere e scrivere erano 27.463, dei quali 13.577 maschi e 13.886 femmine."}
{"id": "2480950", "revid": "123402886", "url": "https://it.wikipedia.org/wiki?curid=2480950", "title": "Pisco punch", "text": "Il pisco punch \u00e8 un cocktail inventato da Duncan Nicol alla fine del XIX secolo, nel bar Bank Exchange a San Francisco, California, Stati Uniti d'America. Il Bank Exchange era localizzato all'angolo sud-est dell'intestazione delle vie Montgomery e Washington, nell'edificio Montgomery Block, dove attualmente si trova la Transamerica Pyramid.\nStoria.\nIl pisco peruviano era disponibile a San Francisco sin dal decennio degli anni trenta del 1800, quando fu importato da commercianti che facevano commerci con le popolazioni della California.. Durante la febbre dell'oro della California del 1849, il pisco era gi\u00e0 disponibile a San Francisco. \nIl Bank Exchange &amp; Billiard Saloon serviva pisco, tra gli altri liquori, quando apr\u00ec nel 1853. Molti punch a base di pisco si preparavano nel Bank Exchange sotto una lunga successione di proprietari, che culmin\u00f2 nel 1893, con Duncan Nicol. Nicol fu l'ultimo proprietario del Bank Exchange finch\u00e9 il locale non fu costretto alla chiusura a causa della \"ley seca\" degli Stati Uniti del 1919. \nDuncan Nicol invent\u00f2 una ricetta di \"pisco punch\" (punch di pisco) usando pisco peruviano, ananas, succo di limone, zucchero, gomma arabica e acqua distillata. Il punch era talmente forte che dell'epoca scrisse: \u00absa di limonata per\u00f2 ha l'effetto di un calcio di un toro selvaggio appena legato\u00bb. dicevano che \u00abindurrebbe il pi\u00f9 piccolo dei moscerini a lottare contro un elefante\u00bb. Harold Ross, il fondatore della rivista \"The New Yorker\" scrisse nel 1937 che \u00abai vecchi tempi, a San Francisco, c'era una famosa bevanda chiamata Pisco Punch, fatto di pisco, un brandy peruano... che aveva il gusto di limonata per\u00f2 aveva l'effetto di una vodka, o peggio\u00bb."}
{"id": "2480952", "revid": "2096850", "url": "https://it.wikipedia.org/wiki?curid=2480952", "title": "Raimondo Craveri", "text": "Biografia.\nGenero di Benedetto Croce (avendone sposato la figlia Elena), fu tra i fondatori del Partito d'Azione. \nDurante il fascismo fu assunto da Raffaele Mattioli con altri intellettuali e politici - tra cui Carlo Emilio Gadda e Ugo La Malfa - nell'ufficio studi della Banca Commerciale Italiana. \nDopo l'8 settembre 1943, \u00e8 a Salerno, dove, con Alberto Tarchiani e Alberto Cianca, e con l'avallo di Croce, tenta di dare vita a iniziative di fiancheggiamento tra Resistenza italiana ed esercito angloamericano.\nNel dopoguerra fonda la rivista \"Lo spettatore italiano\".\nDal suo matrimonio con Elena Croce sono nati i figli Piero e Benedetta.\nOpere.\nTra i suoi numerosi libri si segnala il \"Voltaire: politico dell'illuminismo\" (Torino, Einaudi, 1937), primo storico numero della collana \"Saggi\"."}
{"id": "2480953", "revid": "1714743", "url": "https://it.wikipedia.org/wiki?curid=2480953", "title": "Augusta di Baden-Baden", "text": "Biografia.\nInfanzia.\nAugusta nacque a Aschaffenburg come nona figlia del comandante dell'esercito imperiale Luigi Guglielmo, Margravio di Baden-Baden, e di sua moglie Sibilla di Sassonia-Lauenburg, che era di vent'anni pi\u00f9 giovane di suo marito. Dopo la morte di suo padre nel 1707, sua madre Sibilla divent\u00f2 reggente del Margraviato per il fratello di Augusta Luigi Giorgio.\nSua madre fu una grande mecenate delle arti, rendendo Baden-Baden un centro di cultura architettonica. Durante gli anni della Reggenza (1707\u20131727) Sibilla ordin\u00f2 la costruzione di circa quattro palazzi di stato, nonch\u00e9 di due chiese. Augusta vide la costruzione dello Schloss Favorite a Rastatt.\nSua zia Anna Maria Francesca di Sassonia-Lauenburg fu la Granduchessa di Toscana come moglie di Gian Gastone de' Medici, lontano cugino di suo marito. Anche l'italiano di nascita Principe di Carignano era un lontano cugino. Augusta era la minore di nove figli e fu l'unica femmina a sopravvivere oltre i sette anni. Aveva un fratello maggiore, Luigi Giorgio (1702\u20131761) the futuro Margravio di Baden-Baden ed uno minore, Augusto Giorgio che fu Margravio di Baden-Baden dal 1761 al 1771 succedendo a suo fratello.\nMatrimonio.\nAugusta spos\u00f2 il 13 luglio 1724 Luigi di Borbone, duca d'Orl\u00e9ans, un nipote di re Luigi XIV di Francia. Scelta, tra le altre cose, per la sua fede cattolica, ella port\u00f2 agli Orl\u00e9ans una dote relativamente contenuta di livre. Alla corte di Versailles era conosciuta come Jeanne de Bade.\nIl suo matrimonio con il \"Primo Principe del Sangue\" permisero ad Augusta di utilizzare il titolo di \"Madame la Princesse\" e quindi la resero una delle dame pi\u00f9 importanti alla corte del giovane re Luigi XV, assieme alla suocera, Francesca Maria di Borbone-Francia, duchessa madre d'Orl\u00e9ans. Nel 1725 Luigi XV spos\u00f2 Maria Leszczy\u0144ska, dando quindi alla Francia una regina dopo un periodo di assenza di circa cinquant'anni, contribuendo cos\u00ec a retrocedere Augusta di un passo dietro la nuova sovrana, in termini di rango ed etichetta.\nAugusta Maria Giovanna ed il marito vivevano nel castello di Saint-Cloud, una delle residenze degli Orl\u00e9ans, ma avevano anche degli appartamenti nella Reggia di Versailles, dove nacque il loro figlio Luigi Filippo nel 1725.\nAugusta mor\u00ec l'8 agosto 1726 all'et\u00e0 di ventidue anni, tre giorni dopo aver dato alla luce la figlia Luisa Maria al \"Palais-Royal\", la sua residenza parigina. Nonostante la brevit\u00e0 della loro unione, \nDiscendenza.\nDal matrimonio con Luigi di Borbone, duca d'Orl\u00e9ans, nacquero due figli:"}
{"id": "2480954", "revid": "628767", "url": "https://it.wikipedia.org/wiki?curid=2480954", "title": "Ghiacciaio Upsala", "text": "Il ghiacciaio Upsala \u00e8 un grande ghiacciaio che comprende una valle composta, alimentata da diversi ghiacciai nel Parco nazionale Los Glaciares, in Argentina. Il suo nome deriva dall'Universit\u00e0 svedese di Uppsala (vecchia ortografia: Upsala), che ha condotto la prima indagine glaciologica della regione nel XX secolo.\nLa parte settentrionale che scende dal campo di ghiaccio si trova nella zona di confine non demarcata colpita dal contenzioso del campo di ghiaccio Patagonico Sud tra Argentina e Cile. Nelle mappe ufficiali cilene il settore settentrionale del ghiacciaio \u00e8 incluso nel settore rettangolare disegnato nell'allegato II dell'accordo per specificare il percorso del limite dal monte Fitz Roy a Cerro Daudet nel 1998, che corrisponde alle coordinate estreme dell'area non delimitata.\nDescrizione.\nI suoi campi glaciali occupano una superficie di 870\u00a0km\u00b2. Il ghiacciaio si estende per una lunghezza di 60 km (ponendolo al secondo posto tra i ghiacciai pi\u00f9 grandi dell'America meridionale, dopo il Ghiacciaio Pio XI), una larghezza di 10\u00a0km, e le sue pareti raggiungono l'altezza di 60 a 80 metri.\nI flussi glaciali del campo di ghiaccio Patagonico Sud, dal quale si origina anche il ghiacciaio Perito Moreno, si riversano nella stessa area, nei pressi del lago Argentino. \nIl ghiacciaio Upsala \u00e8 attualmente in fase di contrazione, dovuta ad eventi geologici o climatici sconosciuti o al riscaldamento globale."}
{"id": "2480955", "revid": "287204", "url": "https://it.wikipedia.org/wiki?curid=2480955", "title": "Les Negresses Vertes", "text": ""}
{"id": "2480959", "revid": "287204", "url": "https://it.wikipedia.org/wiki?curid=2480959", "title": "Mart\u00edn de Urs\u00faa", "text": "Biografia.\n\u00c8 famoso per aver guidato nel 1696\u201397 la spedizione che caus\u00f2 la caduta dell'ultima roccaforte Maya, Tayasal, situata su un'isola del lago Pet\u00e9n Itz\u00e1, nella parte settentrionale della regione del bacino Pet\u00e9n nell'odierno Guatemala."}
{"id": "2480960", "revid": "767487", "url": "https://it.wikipedia.org/wiki?curid=2480960", "title": "Viola Reggio Calabria 2006-2007", "text": "Rosa della Viola Reggio Calabria per la stagione 2006-2007 di Legadue.\nPiazzamento finale: 14\u00ba posto.\nSponsor: \"nessuno\"."}
{"id": "2480961", "revid": "287204", "url": "https://it.wikipedia.org/wiki?curid=2480961", "title": "Martin de Ursua", "text": ""}
{"id": "2480965", "revid": "69794", "url": "https://it.wikipedia.org/wiki?curid=2480965", "title": "Antonio Maestranzi", "text": ""}
{"id": "2480966", "revid": "1226", "url": "https://it.wikipedia.org/wiki?curid=2480966", "title": "Lost in a Good Book", "text": ""}
{"id": "2480969", "revid": "287204", "url": "https://it.wikipedia.org/wiki?curid=2480969", "title": "Leonore Perrus", "text": ""}
{"id": "2480976", "revid": "205250", "url": "https://it.wikipedia.org/wiki?curid=2480976", "title": "Mart\u00edn del Barco Centenera", "text": "A lui \u00e8 stata dedicata una strada a Buenos Aires, Argentina.\nBiografia.\nNato nel 1535 a Logros\u00e1n, nella diocesi di Plasencia in Estremadura, divenne un religioso secolare seguendo nel 1572, come cappellano, la spedizione di Juan Ortiz de Z\u00e1rate verso il R\u00edo de la Plata in America meridionale. Per venti anni segu\u00ec le vicissitudini dell'esplorazione spagnola dell'Argentina con intrepido coraggio.\nCentenera fu arcidiacono della chiesa del Paraguay. Nel 1582 si spost\u00f2 a Lima come segretario del terzo concilio tenuto in citt\u00e0.\nTorn\u00f2 poi in Europa, dove termin\u00f2 la sua opera poetica, nota come \"La Argentina\", che dedic\u00f2 al vicer\u00e9 del Portogallo (per conto del re asburgico Filippo III di Spagna).\nOpere.\nIl merito poetico di \"Argentina\" \u00e8 limitato, come quasi tutte le opere del tempo su argomenti americani. Si tratta di un'opera in rime pesanti.\nIl suo valore storico, invece, \u00e8 considerevole. Egli descrive quasi un quarto di secolo di sforzi spagnoli in Argentina e negli stati adiacenti, di cui fu in buona parte testimone oculare, e con cui riempie una grossa lacuna della nostra conoscenza di quel periodo.\nAccenna anche ai pirati inglesi di Francis Drake e Thomas Cavendish, e ad eventi importanti per il Per\u00f9 durante l'amministrazione del vicer\u00e9 Toledo. Vengono citati anche molti violenti terremoti del tempo, anche se con qualche errore di datazione."}
{"id": "2480977", "revid": "767487", "url": "https://it.wikipedia.org/wiki?curid=2480977", "title": "Son Volt", "text": "I Son Volt sono un gruppo alternative country fondato da Jay Farrar nel 1994 dopo lo scioglimento del gruppo Uncle Tupelo."}
{"id": "2480984", "revid": "1522738", "url": "https://it.wikipedia.org/wiki?curid=2480984", "title": "Partito pigliatutto", "text": "Il partito pigliatutto, o pigliatutti (in inglese: \"catch-all party\", definizione coniata da Otto Kirchheimer), a volte grande tenda (in inglese: \"big tent\"), \u00e8 una tipologia di partito politico che nasce nel secondo dopoguerra per l'esigenza, da parte dei partiti di massa, di attrarre il consenso del massimo numero di elettori e di trascendere dunque gli interessi di gruppo al fine di conquistare una fiducia generale.\nDescrizione.\nProprio per tale definizione, dunque, il politologo Gianfranco Pasquino tende a preferire la traduzione di partito \"pigliatutti\" piuttosto che \"pigliatutto\", poich\u00e9 il termine inglese \"all\" segnala l'obiettivo perseguito della conquista di tutti gli elettori disponibili per tutte le cariche acquisibili e non di tutto il potere o di tutte le risorse; in questo senso difatti, per Pasquino, \"tutto\" in inglese, sarebbe \"whole\" o \"everything\". Ma l'abbondante letteratura in materia continua ad usare l'espressione \"pigliatutto\".\nAlcune caratteristiche che contraddistinguono questa nuova forma partito e che le consentono di saper parlare a tutto l'elettorato e non a specifici gruppi sociali:\nAd ogni modo la principale caratteristica di tale partito, secondo Kirchheimer, \u00e8 il concentrare tutte le sue energie nella competizione elettorale attraverso la scelta di temi consensuali che trovano ampio consenso nella popolazione (si pensi per esempio, in questi ultimi anni, al tema della sicurezza, ormai divenuto seppur con accenti diversi, patrimonio di tutte le maggiori forze politiche che aspirano al governo)."}
{"id": "2480988", "revid": "287204", "url": "https://it.wikipedia.org/wiki?curid=2480988", "title": "Bannwaldsee", "text": "Il Bannwaldsee \u00e8 un lago dell'Algovia Orientale e si trova in prossimit\u00e0 del Forggensee. \nSi trova all'altitudine di circa 785 metri, ha una profondit\u00e0 massima di 12 metri e una superficie di 2,28\u00a0km\u00b2.\nIl Bannwaldsee si estende quasi nella totalit\u00e0 nel comune di Schwangau a circa 5\u00a0km da F\u00fcssen vicino al Castello di Neuschwanstein."}
{"id": "2480996", "revid": "1647404", "url": "https://it.wikipedia.org/wiki?curid=2480996", "title": "It's My Party", "text": "It's My Party \u00e8 una canzone della cantante statunitense Lesley Gore. \nFu il suo primo singolo, pubblicato quando aveva 16 anni, e divent\u00f2 il suo brano pi\u00f9 conosciuto, infatti negli Stati Uniti raggiunse il primo posto sia nella classifica pop Billboard Hot 100 per due settimane che in quella rhythm and blues. \nNel Regno Unito raggiunse il nono posto, diventando l'unico grande successo della cantante nel paese.\nLa canzone parla di una ragazza pubblicamente umiliata dal suo fidanzato Johnny che, durante la sua festa di compleanno, si apparta con un'altra ragazza di nome Judy con la quale poi si fa vedere da tutti gli invitati (e dalla festeggiata) e a cui dona anche il proprio anello come ulteriore pubblico segno del loro legame.\nCultura di massa.\nIl brano fa parte della colonna sonora di vari film e serie televisive, tra cui \"Alvin and the Chipmunks\", \"Piccola peste\", \"Blue jeans\", \"Illusione infernale\", \"Ann Coulter\", \"Hannah Montana\", \"Beverly Hills 90210\" e \"Supernatural\"; viene inoltre citato nel film \"Casper\""}
{"id": "2481000", "revid": "179980", "url": "https://it.wikipedia.org/wiki?curid=2481000", "title": "Carlos Costly", "text": ""}
{"id": "2481004", "revid": "486946", "url": "https://it.wikipedia.org/wiki?curid=2481004", "title": "Aglicone", "text": ""}
{"id": "2481006", "revid": "486946", "url": "https://it.wikipedia.org/wiki?curid=2481006", "title": "Agliconi", "text": ""}
{"id": "2481008", "revid": "287204", "url": "https://it.wikipedia.org/wiki?curid=2481008", "title": "Nicolas Hulkenberg", "text": ""}
{"id": "2481009", "revid": "120968931", "url": "https://it.wikipedia.org/wiki?curid=2481009", "title": "Antonio Angelucci", "text": " Dalle elezioni politiche italiane del 2008 \u00e8 stato eletto per tre volte deputato della XVI, XVII, XVIII Legislatura nelle liste de Il Popolo della Libert\u00e0 e di Forza Italia.\nCome imprenditore opera nella sanit\u00e0 (la catena di strutture che fanno capo all'ospedale romano San Raffaele), nell'immobiliare e nell'editoria (\"Il Tempo\", \"Corriere dell'Umbria\" e, attraverso una fondazione, \"Libero\").\nBiografia.\nAttivit\u00e0 imprenditoriale.\nNato in un piccolo paese abruzzese, si trasferisce a Roma dopo l'adolescenza con la sola licenza media, lavorando dapprima come commesso di una farmacia, in seguito come portantino presso l'ospedale romano San Camillo, dove si dimostra molto attivo come sindacalista. Apprese le necessarie conoscenze sul mondo sanitario, entra in societ\u00e0 con altri imprenditori e politici in una vecchia casa di cura per lungodegenti di Velletri, di cui riesce a ottenere la maggioranza del capitale.\nInizia a coltivare anche i rapporti con il mondo politico, da Gianfranco Fini a Massimo D'Alema. Negli anni Novanta, acquisisce Cofiri insieme alla Famiglia Merloni, entra nel capitale del Mediocredito Centrale, ha un ottimo rapporto con il banchiere Cesare Geronzi e con la Banca di Roma, divenuta in seguito Capitalia, entrando nel patto di sindacato e riuscendo ad ottenere prestiti per poter acquistare partecipazioni e rilevare immobili quali il palazzo di via delle Botteghe Oscure di Roma, detto \"il Bottegone\", che fu per circa quaranta anni la sede della direzione del Partito Comunista Italiano).\nNel biennio 2000 - 2001 suscita scandalo la vicenda dell'Ospedale romano, sulla via Laurentina, appartenente all'Istituto San Raffaele di Milano, che - dopo un lungo contenzioso - \u00e8 venduto dall'istituto diretto da Don Verz\u00e8 alla famiglia Angelucci per un importo di molto inferiore a quanto pochi mesi dopo fu pagato dalla Regione Lazio per ricomprarlo dagli Angelucci. Su questa vicenda vi furono inchieste giudiziarie e interrogazioni parlamentari, per ora ancora ferme alla Procura della Repubblica di Roma. Sulla vicenda Don Verz\u00e8 scrisse un libro.\nHa cinque figli: Alessandro, Andrea, Giampaolo, Simone e Benedetta. Dalla fine del 2008, la famiglia Angelucci, attraverso la societ\u00e0 veicolo lussemburghese TH S.A., ha fatto parte, con il 7.1%, del capitale azionario di Alitalia - Compagnia Aerea Italiana.\nL'attivit\u00e0 parlamentare.\nAntonio Angelucci si \u00e8 candidato nel 2008 ed \u00e8 stato eletto deputato nel PdL. Risulta essere il deputato con il minore tasso di produttivit\u00e0 in assoluto occupando il 630.mo posto su 630 nella classifica per l'indice di produttivit\u00e0 con 101 presenze su 24,735 (0,46% di presenze e 99,54% di assenze). \u00c8 stato poi rieletto deputato nel 2013 e nel 2018.\nLa struttura.\nLa sua finanziaria si chiama \"Tosinvest\", holding di cui detiene la maggioranza delle azioni, e prende il nome dalle prime due lettere (TO - SI) dei nomi del fondatore Antonio, detto Tonino, e della prima moglie Silvana Paolini. Tosinvest, controllata da una societ\u00e0 con sede in Lussemburgo, la Tree sa, controlla la societ\u00e0 \"Tosinvest Sanit\u00e0\", la quale gestisce case di cura riabilitative e cliniche private convenzionate in tutta Italia (26 strutture, in particolare nel Lazio e in Puglia, posti letto, dipendenti), e Tosinvest Editoria, attiva nel settore dell'informazione con i quotidiani Il Riformista (pubblicato dal 2002 al 2012), Libero (dalla sua fondazione nel 2000) e, dal 2016, Il Tempo, e altri quotidiani locali dell'Italia Centrale. Oltre a gestire le attivit\u00e0 immobiliari con Tosinvest Real Estate e di facility management, cio\u00e8 servizi e manutenzioni immobiliari, con Natuna (ha vinto la gara per l'appalto al Senato).\nProcedimenti giudiziari.\nLa societ\u00e0 Tosinvest nel 2007 \u00e8 stata al centro di uno scandalo su presunte tangenti versate ad un agente segreto. Nell'estate 2008, la famiglia Angelucci \u00e8 stata coinvolta dai media nella \"Sanitopoli d'Abruzzo\", vicenda di mescolanza tra affari e politica che ha portato all'arresto e alle conseguenti dimissioni del governatore regionale Ottaviano Del Turco, accusato di intascare tangenti da alcuni imprenditori della sanit\u00e0 attivi in Abruzzo.\nNel febbraio 2009 esplode un altro scandalo e per Antonio Angelucci la procura di Velletri chiede l'autorizzazione all'arresto, mentre esegue mandati di cattura per il figlio Giampaolo e per altri 12 indagati, nell'ambito di un'inchiesta per truffa da 170 milioni di Euro ai danni della Regione Lazio. Antonio Angelucci finisce ancora sotto inchiesta, assieme a tre dei figli, per associazione a delinquere finalizzata a reati tributari nel 2014."}
{"id": "2481012", "revid": "287204", "url": "https://it.wikipedia.org/wiki?curid=2481012", "title": "Habanero Orange", "text": "L'habanero orange \u00e8 una cultivar di peperoncino della specie \"Capsicum chinense\" originaria del Messico, della penisola dello Yucat\u00e1n e delle isole Caraibi.\nCaratteristiche.\nLa pianta di habanero orange ha un'altezza variabile tra i sessanta e i novanta centimetri. L'altezza della pianta \u00e8 determinata dal clima. Nelle aree caraibiche ci sono variet\u00e0 perenni che raggiungono anche i 2,5 m Le foglie, di colore verde non troppo intenso, hanno forma ovata e raggiungono 15 cm di lunghezza e 4 cm di larghezza.\nI frutti, pendenti, maturano passando dal verde all'arancio e hanno un'altezza di circa quattro centimetri e un diametro di circa tre centimetri. Essi sono rugosi, caratteristica che li contraddistingue. La maturazione avviene in tarda stagione. L'habanero Orange ha una forma a lanterna, quadrangolare. La campanula pendente spesso termina con una punta allungata e appuntita, alle volte lievemente ricurva.\nPiccantezza.\n\u00c8 tra le cultivar pi\u00f9 piccanti al mondo. Molti sostengono che sia pi\u00f9 piccante dell'Habanero Red Savina, il peperoncino che detenne il Guinness dei primati fino al 2007.\nIl livello di piccantezza varia tra valori compresi tra i 200.000 e 350.000 nella scala di Scoville."}
{"id": "2481014", "revid": "638792", "url": "https://it.wikipedia.org/wiki?curid=2481014", "title": "Maria Martini", "text": ""}
{"id": "2481015", "revid": "1833487", "url": "https://it.wikipedia.org/wiki?curid=2481015", "title": "Kim Jong-un", "text": "\u00c8 il secondo figlio di Kim Jong-il (1941-2011), che \u00e8 stato il secondo leader supremo della Corea del Nord dal 1994 al 2011, e nipote di Kim Il-sung, fondatore della patria e primo leader supremo della Corea del Nord dalla sua fondazione nel 1948 fino alla sua morte nel 1994. \u00c8 il primo capo di Stato nordcoreano a essere nato dopo la fondazione del paese. Prima di assumere tale posizione, egli \u00e8 raramente comparso in pubblico e molte informazioni su di lui, dalla sua data di nascita al periodo d'istruzione all'estero, rimangono incerte.\nAlla fine del 2010 Kim Jong-un era gi\u00e0 stato inquadrato come successore alla leadership della Corea del Nord. Dopo la morte di Jong-il, nel dicembre 2011, la radiodiffusione pubblica lo ha annunciato come \"il Grande Successore\". Kim \u00e8 segretario generale del Partito del Lavoro di Corea, presidente della Commissione militare centrale e presidente della Commissione per gli Affari di Stato. \u00c8 anche membro del \"Presidium del Politburo del Partito del Lavoro di Corea\", il pi\u00f9 alto organo decisionale della nazione. Nel luglio 2012, Kim \u00e8 stato promosso al grado di \"wonsu\", ovvero \"Maresciallo dell'Armata del popolo coreano\", consolidando la sua posizione di comandante supremo delle forze armate. Ha promosso la politica del \"byungjin\", simile alla politica di Kim Il-Sung negli anni 1960, per lo sviluppo simultaneo sia dell'economia che del programma di armi nucleari del paese.\nLa leadership di Kim ha continuato il culto della personalit\u00e0 iniziato da suo nonno e suo padre. Nel 2014, un rapporto del Consiglio per i diritti umani delle Nazioni Unite ha suggerito che Kim potesse essere processato per crimini contro l'umanit\u00e0. Ha ordinato l'epurazione o l'esecuzione capitale di diversi funzionari nordcoreani; \u00e8 anche opinione diffusa che abbia ordinato l'assassinio del suo fratellastro, Kim Jong-nam, in Malaysia nel 2017. Ha presieduto all'espansione dell'economia di consumo, dei progetti di costruzione e delle attrazioni turistiche. Kim ha perseguito e ampliato il programma nucleare nordcoreano, portando a un aumento delle tensioni nel 2017-18 in Asia orientale. Nel 2018-19, Kim ha preso parte a un processo diplomatico di distensione delle relazioni, incontrando il presidente della Corea del Sud Moon Jae-in e l'allora presidente degli Stati Uniti d'America Donald Trump. Ha rivendicato il successo nella lotta contro la pandemia di COVID-19 in Corea del Nord, anche se gli esperti dubitano che il paese non abbia mai avuto casi.\nBiografia.\nPrimi anni e istruzione.\nCi sono poche informazioni riguardanti i primi anni di vita di Kim Jong-un: diversi disertori nordcoreani affermano che egli abbia studiato in Svizzera. Le fonti sono spesso contraddittorie, poich\u00e9 molti testimoni potrebbero aver confuso Kim Jong-un con il fratello maggiore Kim Jong-chul, anche lui educato in Svizzera negli stessi anni. Secondo le autorit\u00e0 nordcoreane, Kim Jong-un sarebbe nato l'8 gennaio 1982; tuttavia, i funzionari di \"intelligence\" sudcoreani ritengono che egli sia nato l'anno successivo. L'ex cestista statunitense Dennis Rodman, in seguito a una visita in Corea del Nord, conferm\u00f2 tale congettura. Kim Jong-un \u00e8 il secondogenito di Kim Jong-il e Ko Yong-hui: il suo fratello maggiore \u00e8 Kim Jong-chul, nato nel 1981, mentre la sorella minore, Kim Yo-jong, nacque probabilmente nel 1987.\nSecondo le prime notizie pubblicate sui giornali giapponesi, Kim Jong-un avrebbe frequentato una scuola in Svizzera nei pressi di Berna dal 1993 al 1998, probabilmente l'istituto internazionale in lingua inglese, a G\u00fcmligen, con lo pseudonimo di \"Chol-pak\" o \"Pak-chol\". Egli era un buono studente, seppur molto timido, che tuttavia andava d'accordo con i compagni. Nutriva inoltre una profonda passione per la pallacanestro. Era costantemente accompagnato da una guardia del corpo nelle vesti di uno studente pi\u00f9 grande.\nPi\u00f9 tardi egli si spost\u00f2 a K\u00f6niz, vicino a Berna, nella scuola Liebefeld Steinh\u00f6lzli, con il nome di \"Pak-un\" o \"Un-pak\". Vi rest\u00f2 dal 1998 al 2000, con l'identit\u00e0 del figlio di un impiegato all'ambasciata nordcoreana di Berna. Tali informazioni vennero confermate dalle autorit\u00e0 di K\u00f6niz, che tuttavia non furono in grado di confermare l'identit\u00e0 dello studente. Pak-un frequent\u00f2 dapprima lezioni per gli studenti internazionali, unendosi poi ai compagni svizzeri a partire dal sesto anno di scuola fino al nono, il quale venne interrotto improvvisamente nell'autunno del 2000. Egli era uno studente ambizioso, ben integrato nella classe e appassionato di pallacanestro, i cui voti erano tuttavia mediocri e la cui partecipazione alle lezioni era saltuaria. L'ambasciatore nordcoreano in Svizzera, Ri Chol, fungeva da mentore per il giovane studente. Uno dei compagni di classe di Pak-un rivel\u00f2 durante un'intervista che l'amico gli aveva confidato di essere il figlio del leader nordcoreano. Secondo altre testimonianze, Kim Jong-un sarebbe stato uno studente timido e impacciato con le ragazze, il quale non si interessava di politica contemporanea, ma che era invece in grado di distinguersi nell'ambito sportivo. Egli era affascinato dall'NBA e da Michael Jordan. Un amico disse che il giovane Kim Jong-un gli aveva mostrato delle fotografie in cui si trovava a fianco di Kobe Bryant e di Toni Kuko\u010d.\nNell'aprile del 2012 emersero nuove informazioni riguardanti il soggiorno in Svizzera di Kim Jong-un, il quale ebbe inizio nel 1991 o nel 1992 (prima di quanto si fosse creduto fino a quel momento).\nIl laboratorio di antropologia anatomica dell'Universit\u00e0 di Lione, in Francia, dopo aver confrontato il viso di Kim Jong-un con quello del giovane Pak-un immortalato in una fotografia scattata alla scuola Liebefeld Steinh\u00f6lzli, afferm\u00f2 che i due volti mostravano una conformit\u00e0 del 95%. A capo di tali indagini vi \u00e8 l'antropologo forense Raoul Perrot, il quale ritiene che i soggetti ritratti nelle due immagini siano la stessa persona.\n\u00c8 probabile che Pak-chol, studente coreano a G\u00fcmligen, non sia Kim Jong-un, bens\u00ec suo fratello Kim Jong-chul. Rimangono quindi misteriosi la vita e gli spostamenti di Pak-un durante il periodo antecedente alla sua iscrizione nella scuola Liebefeld Steinh\u00f6lzli. \u00c8 comunque certo che tutti i figli di Kim Jong-il abbiano risieduto in Svizzera per diverso tempo, cos\u00ec come la madre dei due figli pi\u00f9 giovani, la quale trascorse un periodo a Ginevra.\nLa maggior parte degli analisti concorda sulla natura dell'istruzione universitaria di Kim Jong-un, che \u00e8 avvenuta dal 2002 al 2007 all'Universit\u00e0 Kim Il-sung, la principale scuola per la formazione di ufficiali a Pyongyang.\nPer diversi anni l'unica immagine certa di Kim Jong-un all'estero \u00e8 stata una sua fotografia di quando aveva undici anni, scattata negli anni novanta. Sono comparse anche altre immagini, le cui origini sono tuttavia sempre state messe in dubbio. Nel giugno del 2010, poco prima che la sua immagine venisse presentata al pubblico nordcoreano e internazionale, vennero pubblicate diverse fotografie del suo periodo di studio in Svizzera. In occasione di una conferenza del partito, avvenuta il 30 settembre 2010, venne scattata anche la prima fotografia di Kim Jong-un da adulto, che sedeva in prima fila, a due posti dal padre. In seguito venne rilasciato un filmato ufficiale dal governo, che segn\u00f2 il debutto di Kim Jong-un al pubblico nordcoreano.\nNel 2013 Kim Jong-un venne premiato con un dottorato onorario in economia da un'universit\u00e0 privata malese, la HELP University.\nIn seguito a una ricerca condotta dalla \"Reuters\" nel 2018, si venne a sapere che sia Kim Jong-un sia il padre Kim Jong-il avevano passaporti falsi emessi in Brasile il 26 febbraio 1996, che venivano utilizzati nei loro numerosi viaggi. Entrambi i documenti sono stati timbrati nell'ambasciata brasiliana a Praga. Sul passaporto di Kim Jong-un, sotto il nome di Josef Pwag, la data di nascita \u00e8 il 1 febbraio 1983; quella sul passaporto del padre, il cui pseudonimo \u00e8 Ijong Tchoi, invece, \u00e8 il 4 aprile 1940.\nAscesa al potere.\nInizialmente il successore di Kim Jong-il avrebbe dovuto essere Kim Jong-nam, il fratello maggiore di Kim Jong-un. Tuttavia egli perse la sua posizione privilegiata in seguito al suo arresto a Tokyo dovuto al fatto che recava con s\u00e9 un passaporto falso per visitare Tokyo Disneyland. Kim Jong-nam venne ucciso in Malaysia nel 2017, probabilmente per mano di sicari nordcoreani.\nLo chef personale di Kim Jong-il, Kenji Fujimoto, rivel\u00f2 diverse informazioni riguardanti il giovane Kim Jong-un, con il quale aveva un buon rapporto. Egli era sicuro del fatto che Kim Jong-il l'avrebbe scelto come suo successore, poich\u00e9 lo preferiva rispetto agli altri due figli. A differenza di Kim Jong-chul, che era considerato troppo effeminato, egli era \"proprio come suo padre\". Aveva inoltre buone capacit\u00e0 motorie, era un gran bevitore e non ammetteva mai sconfitta. Secondo Fujimoto, Kim Jong-un prediligeva le sigarette Yves Saint Laurent, il whisky Johnnie Walker, e guidava una berlina di lusso Mercedes-Benz W100. A diciott'anni, Kim Jong-un espose allo chef i dubbi che aveva sul suo sfarzoso stile di vita, chiedendogli informazioni a proposito del resto della popolazione. Il 15 gennaio 2009 l'agenzia di stampa sudcoreana \"Yonhap\" conferm\u00f2 le informazioni diffuse da Kenji Fujimoto, rivelando che Kim Jong-il aveva designato il suo terzogenito alla successione.\nNel mese di maggio del 2009 la BBC diffondeva voci secondo cui Kim era candidato all'Assemblea popolare suprema (il parlamento nordcoreano), successivamente smentite. Secondo il \"Time\" Kim Jong-un si era recato anche in Cina per accreditarsi presso l'apparato politico cinese, fatto che per\u00f2 il Ministero degli esteri cinese smentiva con forza. Dal mese di giugno si facevano pi\u00f9 insistenti le voci che lo designavano successore del padre alla guida del Partito del Lavoro di Corea; Kim Jong-un sarebbe stato nominato \"Y\u014fngmy\u014fng-han Dongji\" (), ossia \"brillante compagno\", un epiteto simile a quello di \"grande leader\" per Kim Il-sung e \"caro leader\" per Kim Jong-il.\nNel settembre del 2009, in seguito a una campagna di propaganda per ottenere supporto, Kim Jong-il riusc\u00ec ad assicurare la successione al figlio. Alcuni credono che il responsabile dell'affondamento della \"Cheonan\" e del bombardamento di Yeonpyeong sia proprio Kim Jong-un, che all'epoca aveva bisogno di rafforzare le sue credenziali militari e facilitare la transizione del potere dal padre.\nIl 27 settembre 2010, alla vigilia della conferenza nazionale del Partito del Lavoro, Kim Jong-un venne nominato \"daejang\" (generale) dell'esercito insieme con la zia Kim Kyong-hui e il giorno dopo venne eletto membro del comitato centrale del Partito del Lavoro e vicepresidente della relativa commissione militare. Da allora presenziava a un numero di manifestazioni ufficiali insieme con il padre, compresa la parata per il 65\u00ba anniversario del Partito del Lavoro. All'inizio del 2011 il governo nordcoreano elimin\u00f2 i sostenitori di Chang Sung-taek per evitare che Kim Jong-un potesse incontrare ostacoli nella sua ascesa al potere.\nNel mese di novembre veniva scelto come secondo dopo Kim Jong-il, in ordine di importanza, nel comitato organizzatore dei funerali del Primo Vicepresidente della Commissione di Difesa Nazionale Jo Myong-rok. Il 19 dicembre 2011, all'annuncio ufficiale della morte del padre avvenuta due giorni prima, la televisione di stato nordcoreana lo presentava come il \"grande successore\", invitando la nazione a unirsi intorno al nuovo leader, ufficializzando cos\u00ec il completamento del \"cursus honorum\" con la successione al padre e al nonno. L'11 aprile 2012 la quarta conferenza generale del Partito del Lavoro di Corea lo eleggeva primo segretario del partito e segretario generale eterno suo padre il defunto Kim Jong-il.\nAttivit\u00e0 politica.\nNonostante i provvedimenti presi da Kim Jong-il, in seguito alla sua morte non era chiaro se il governo nordcoreano avesse davvero voluto seguire il percorso da lui tracciato. Il ruolo che Kim Jong-un avrebbe rivestito e la sua importanza furono quindi oggetto di numerose speculazioni e congetture. Secondo alcuni studiosi, sarebbe stato probabilmente Chang Sung-taek a ricevere i poteri nelle vesti di reggente, poich\u00e9 Kim Jong-un non aveva abbastanza esperienza per assumersi tutte le responsabilit\u00e0.\nPoco tempo dopo la morte del padre, Kim Jong-un veniva gi\u00e0 acclamato dai media nordcoreani come il \"grande successore della causa rivoluzionaria \"Juche\"\", un \"eccezionale leader del partito, dell'esercito e del popolo\" e un \"rispettato compagno identico a comandante supremo Kim Jong-il\". Egli venne anche posto a capo del comitato organizzatore dei funerali di Stato di Kim Jong-il. L'agenzia di stampa centrale nordcoreana lo defin\u00ec con l'espressione propagandistica \"grande uomo nato dal paradiso\", che in precedenza era stata utilizzata solo per descrivere il padre Kim Jong-il e il nonno Kim Il-sung. Il Partito del Lavoro, in un'editoriale, annunci\u00f2: \"Giuriamo con lacrime di sangue che chiameremo Kim Jong-un il nostro comandante supremo, il nostro leader!\".\nIl 24 dicembre 2011 Kim Jong-un divenne il comandante supremo dell'esercito nordcoreano; venne formalmente nominato alla carica il 30 dicembre dello stesso anno, quando l'ufficio politico del comitato centrale del Partito del Lavoro di Corea \"proclam\u00f2 che il caro e rispettato Kim Jong-un, vicepresidente della commissione militare centrale del Partito del Lavoro di Corea, avrebbe assunto il supremo comando dell'esercito del popolo coreano\".\nIl 26 dicembre 2011 l'importante giornale \"Rodong Sinmun\" pubblic\u00f2 un articolo in cui Kim Jong-un veniva presentato come presidente della commissione militare centrale e leader supremo del paese.\nIl 9 gennaio 2012 venne organizzata una grande parata al Palazzo del Sole di Kumsusan, in cui l'esercito onor\u00f2 e giur\u00f2 fedelt\u00e0 a Kim Jong-un.\nNel 2013 la rivista statunitense \"Forbes\" classific\u00f2 Kim Jong-un come la 46\u1d43 persona pi\u00f9 potente del mondo.\nAssunzione di titoli ufficiali.\nIl 27 marzo 2012 Kim Jong-un prese parte alla quarta conferenza del Partito del Lavoro di Corea, in occasione della quale venne creato il titolo di primo segretario. L'11 aprile, durante la conferenza, Kim Jong-un venne posto a capo del partito con tale nuovo titolo, che avrebbe dovuto sostituire quello di segretario generale, attribuito \"eternamente\" a Kim Jong-il. Sempre durante la conferenza, Kim Jong-un si sostitu\u00ec al padre nella carica di presidente della commissione militare centrale e nel suo ruolo all'interno del praesidium del politburo del Partito del Lavoro di Corea. In un discorso pronunciato prima della conferenza, Kim Jong-un annunci\u00f2 che \"imbibire l'intera societ\u00e0 del Kimilsunghismo-kimjonghilismo\" debba essere il programma pi\u00f9 importante del partito. Il 13 aprile 2012, in occasione della quinta sessione della dodicesima Assemblea popolare suprema, Kim Jong-un venne nominato presidente della Commissione di difesa nazionale.\nIl 15 aprile 2012 venne organizzata un'importante parata militare per commemorare il centenario dalla nascita di Kim Il-sung, durante la quale Kim Jong-un pronunci\u00f2 il suo primo discorso pubblico. La frase finale, \"tutti insieme andiamo verso la vittoria finale\", costitu\u00ec la genesi di una nuova canzone propagandistica, intitolata \"Verso la vittoria finale\".\nNel luglio del 2012 Kim Jong-un divenne un \"wonsu\", che tradotto in italiano significa \"maresciallo\", il pi\u00f9 alto rango attivo dell'esercito. L'agenzia di stampa centrale nordcoreana rivel\u00f2 pi\u00f9 tardi che tale decisione fu presa sia dal comitato centrale, dalla commissione militare centrale, dalla commissione per la difesa nazionale, sia dal praesidium dell'Assemblea popolare suprema. L'unico grado militare superiore al \"wonsu\" \u00e8 il \"taewonsu\" (gran maresciallo o Generalissimo), che appartiene tuttora a Kim Il-sung. Esso venne assegnato anche a Kim Jong-il pochi mesi dopo la sua morte, nel febbraio del 2012. La promozione di Kim Jong-un lo pose come leader indiscusso dell'esercito nordcoreano e avvenne pochi giorni in seguito alla sostituzione del capo di stato maggiore Ri Yong-ho con Hyon Yong-chol.\nNel novembre del 2012 delle foto satellitari rivelarono un messaggio lungo mezzo chilometro sul fianco di una collina nella provincia del Ryanggang, che recitava: \"Lunga vita al generale Kim Jong-un, il Sole splendente!\".\nKenji Fujimoto, lo chef giapponese di Kim Jong-il, disse: \"I negozi di Pyongyang erano pieni di prodotti; le persone per strada sembravano allegre. La Corea del Nord \u00e8 completamente cambiata da quando Kim Jong-un \u00e8 salito al potere. \u00c8 tutto per merito del leader Kim Jong-un.\"\nUfficialmente, Kim Jong-un fa parte di un triumvirato che dirige il ramo esecutivo del governo nordcoreano, insieme con il primo ministro Pak Pong-ju e al presidente dell'assemblea suprema Kim Yong-nam. Ognuno di loro ha un potere equivalente a un terzo di quello di un segretario generale di uno stato comunista. Kim Jong-un \u00e8 a capo delle forze armate, Pak Pong-ju guida il governo, mentre Kim Yong-nam si occupa delle relazioni internazionali. Tuttavia, come il padre e il nonno, Kim Jong-un esercita comunque un potere assoluto sul paese, poich\u00e9 un emendamento costituzionale emanato da Kim Jong-il ha esplicitamente definito il ruolo del primo presidente, che dev'essere \"il leader supremo della Repubblica Popolare Democratica di Corea\".\nIl 30 novembre 2012 Kim Jong-un incontr\u00f2 Li Jianguo, membro del diciottesimo Politburo, che, secondo l'agenzia di stampa centrale nordcoreana, aveva contattato il leader nordcoreano in occasione del XVIII Congresso nazionale del partito comunista cinese. Durante l'incontro Kim Jong-un ricevette una lettera da Xi Jinping, il segretario generale del partito comunista cinese.\nNel 2013 Kim Jong-un abbandon\u00f2 lo stile del padre, riabbracciando invece quello del nonno con un discorso pronunciato in occasione dell'anno nuovo. Durante i diciassette anni in cui era al potere, Kim Jong-il non volle mai comparire in televisione. Al posto del consueto discorso d'anno nuovo, egli preferiva contribuire alla stesura di un editoriale, e conseguentemente approvarlo, affinch\u00e9 venisse pubblicato simultaneamente sul \"Rodong Sinmun\", il quotidiano del Partito del Lavoro di Corea, e sul \"Chongnyon Jonwi\", il giornale della lega della giovent\u00f9 Kimilsunghista-Kimjonghilista. Il 26 gennaio 2013, nel corso di un incontro straordinario con gli alti funzionari della difesa e della sicurezza nordcoreani, Kim Jong-un ordin\u00f2 i preparativi per un nuovo test nucleare. Il 29 gennaio egli fece entrare in vigore la legge marziale.\nIl 9 marzo 2014 Kim Jong-un venne eletto a un seggio nell'Assemblea popolare suprema, il potere legislativo monocamerale del paese. Non ci furono opposizioni, anche se i cittadini nordcoreani avevano il diritto di votare contro a tale elezione. Ci fu un'inaudita affluenza alle urne e, secondo le statistiche ufficiali, tutti gli abitanti del distretto di Kim Jong-un, quello del monte Paektu, votarono a favore della sua elezione. Successivamente l'Assemblea popolare suprema lo elesse primo presidente della commissione nazionale di difesa.\nNel maggio del 2014, a causa del crollo di un edificio in costruzione a Pyongyang, Kim Jong-un, secondo i media nordcoreani, era rimasto estremamente scosso e sconvolto. Una dichiarazione emessa dall'agenzia di stampa centrale nordcoreana espresse ufficialmente le profonde condoglianze del governo, che tra l'altro si scus\u00f2 per l'accaduto. Un anonimo funzionario del governo, secondo la BBC, raccont\u00f2 che Kim Jong-un era restato sveglio tutta la notte a causa del dolore provocatogli dall'incidente. Anche se non ci sono dati certi riguardanti l'altezza dell'edificio e il numero di vittime, i dati forniti dai media sembrano fare riferimento al crollo di un palazzo di ventitr\u00e9 piani che ha portato con s\u00e9 le vite di circa un centinaio di persone.\nPolitica economica.\nNel 2013 Kim Jong-un introdusse una serie di riforme economiche con il nome di \"sistema di gestione aziendale socialista\". Le misure erano mirate ad accrescere l'autonomia delle imprese concedendo loro \"determinati diritti di esercitare autonomamente le attivit\u00e0 imprenditoriali e di elevare la volont\u00e0 di manodopera attraverso l'attuazione appropriata del sistema di distribuzione socialista\". Un'altra priorit\u00e0 di tali riforme economiche era l'ambito dell'agricoltura, nel quale venne introdotto il sistema di responsabilit\u00e0 del \"pojon\" (orto). Grazie a tale provvedimento ci fu un notevole aumento nella produzione di alcune aziende agricole collettive.\nI media nordcoreani definirono il nuovo sistema economico \"collettivista flessibile\", nel quale le \"azioni attive ed evolutive\" delle imprese erano fondamentali per raggiungere lo sviluppo economico. Tali provvedimenti riflettevano la politica generale di Kim Jong-un, il quale aveva intenzione di riformare la gestione del paese, incrementando l'autonomia e gli incentivi degli operatori economici. Tale serie di riforme \u00e8 conosciuta come i \"provvedimenti del 30 maggio\", i quali ribadiscono sia la titolarit\u00e0 socialista sia le \"leggi economiche oggettive nell'orientamento e nella gestione\" per migliorare gli standard di vita. Gli altri obiettivi di queste misure sono l'aumento della disponibilit\u00e0 dei prodotti fabbricati sul territorio, l'introduzione di innovazioni nel campo della difesa nel settore civile, e la promozione del commercio internazionale.\nArmi nucleari.\nSotto Kim Jong-un la Corea del Nord continu\u00f2 a sviluppare armi nucleari. Il 31 marzo 2013, durante la riunione plenaria del Partito del Lavoro di Corea, Kim Jong-un annunci\u00f2 che la Corea del Nord avrebbe adottato \"una nuova linea strategica nello sviluppo economico, di pari passo con la produzione di armamenti nucleari\". Secondo diversi analisti, la Corea del Nord considera il proprio arsenale nucleare un mezzo essenziale per l'autodifesa e non lo utilizzerebbe mai per provocare una guerra nucleare. Secondo un ricercatore senior della RAND Corporation, Kim Jong-un ritiene che le armi nucleari siano la chiave per la sopravvivenza del suo regime. Durante il settimo congresso di partito, del 2016, Kim Jong-un dichiar\u00f2 che non avrebbe utilizzato per primo il suo arsenale nucleare, \"a meno che le ostili forze aggressive non le usino per invadere la sovranit\u00e0 del paese\". Tuttavia, la Corea del Nord minacci\u00f2 pi\u00f9 volte un attacco nucleare preventivo nei confronti degli Stati Uniti. Nel dicembre del 2015 Kim Jong-un disse che lui e la sua famiglia contribuirono a rendere la Repubblica Popolare Democratica di Corea \"una potenza nucleare pronta a far detonare una bomba atomica o una bomba a idrogeno per difendere in maniera affidabile la propria sovranit\u00e0 e dignit\u00e0\".\nNel gennaio del 2018 le stime dell'arsenale nucleare della Corea del Nord erano comprese tra le 15 e le 60 bombe, comprese le bombe a idrogeno. Secondo gli analisti, armi come l'Hwasong-15 sono in grado di raggiungere qualsiasi territorio all'interno degli Stati Uniti.\nA causa dei programmi nucleari e dei test missilistici, le Nazioni Unite decretarono numerose sanzioni economiche contro la Corea del Nord.\nNel marzo del 2018 il funzionario sudcoreano Chung Eui-yong annunci\u00f2 alla Casa Bianca che Kim Jong-un era disposto alla denuclearizzazione del\npaese e che \"la Corea del Nord sarebbe disposta a fermarsi dinanzi a ulteriori test nucleari o missilistici\".\nPurghe ed esecuzioni.\nInformazioni attendibili sulle purghe e sulle esecuzioni avvenute in Corea del Nord sono sempre difficili da ottenere. Infatti, nel maggio del 2016, gli analisti furono sorpresi nel vedere il primo vice capo dell'esercito Ri Yong-gil riapparire nei media ufficiali, poich\u00e9 si pensava che fosse stato giustiziato qualche mese prima.\nKim condann\u00f2 a morte lo zio Chang Sung-taek nel dicembre del 2013 per alto tradimento e per il tentativo di golpe che egli avrebbe cercato di organizzare. Si ritiene che egli sia stato giustiziato da un plotone di esecuzione. Secondo lo \"Yonhap News Agency\" diverse fonti anonime avrebbero testimoniato anche l'esecuzione di tutti i membri della sua famiglia (figli, nipoti e parenti) per eliminare qualsiasi traccia che avesse potuto rimandare a lui. Tali presunte morti comprenderebbero sua sorella Jang Kye-sun, il marito di sua sorella Jon Yong-jin (ambasciatore nordcoreano a Cuba), suo nipote Jang Yong-chol (ambasciatore in Malaysia) e, probabilmente, anche i due figli del nipote. In occasione della rimozione dal potere di Chang Sung-taek i media nordcoreani affermarono che la scoperta e la purga del suo gruppo \"contribuirono a rendere pi\u00f9 puri il partito e i ranghi rivoluzionari del paese\". Il 12 dicembre 2013, in seguito alla sua esecuzione, venne ufficialmente annunciato che l'esercito non avrebbe mai perdonato \"coloro che disobbediscono agli ordini del comandante supremo\".\nIl viceministro della sicurezza O Sang-hon, del Ministero della sicurezza del popolo, venne probabilmente giustiziato in occasione di una purga politica avvenuta nel 2014. Secondo il giornale sudcoreano \"The Chosun Ilbo\" O Sang-hon sarebbe stato giustiziato con un lanciafiamme per aver supportato Chang Sung-taek.\nViolazioni dei diritti umani.\nLe violazioni dei diritti umani in Corea del Nord sono state condannate dall'assemblea generale delle Nazioni Unite. I comunicati stampa suggeriscono che tali violazioni sussistano ancora sotto il regime di Kim Jong-un.\nUna relazione del 2013 del relatore speciale delle Nazioni Unite Marzuki Darusman sulla situazione dei diritti umani nella Corea del Nord ha proposto una commissione d'inchiesta delle Nazioni Unite per documentare la responsabilit\u00e0 di Kim Jong-un e di altri individui del governo nordcoreano dei presunti crimini contro l'umanit\u00e0. Il rapporto della commissione d'inchiesta, pubblicato nel febbraio del 2014, raccomanda di considerare Kim Jong-un il diretto responsabile delle violazioni dei diritti umani in Corea del Nord in caso di un processo alla corte penale internazionale.\nNel luglio del 2016 vennero imposte sanzioni personali su Kim Jong-un da parte del Dipartimento del Tesoro degli Stati Uniti d'America. Una delle ragioni di tale provvedimento erano le numerose violazioni dei diritti umani di cui Kim Jong-un era stato considerato il diretto responsabile. Tuttavia, il motivo principale \u00e8 da ricercarsi nei numerosi test nucleari e missilistici nordcoreani da lui condotti.\nPresunte morti.\nNel maggio del 2017 il governo nordcoreano accus\u00f2 il \"Central Intelligence Agency\" (CIA) e il \"National Intelligence Service\" (NIS) sudcoreano per aver tentato di assassinare Kim Jong-un. Le due agenzie di spionaggio avrebbero assoldato un taglialegna nordcoreano che lavorava in Russia, chiedendogli di uccidere Kim Jong-un con un'arma biochimica sia radioattiva sia nano-velenosa, il cui effetto sarebbe stato ritardato di qualche mese. La Corea del Nord pretese l'estradizione di chiunque fosse coinvolto nel tentativo di assassinio.\nVoci su un presunto decesso di Kim Jong-un presero a circolare nei primi mesi del 2020, quando si credette che fosse morto per via del fatto che non fosse apparso in pubblico a lungo. Le mancate apparizioni sono poi state spiegate con l'epidemia di Covid-19.\nPolitica di distensione.\nNel 2018, durante il discorso pronunciato in occasione dell'anno nuovo, Kim Jong-un si dimostr\u00f2 disponibile al confronto con la Corea del Sud, annunciando inoltre che la Corea del Nord avrebbe partecipato ai giochi olimpici invernali a Pyeongchang. Una hotline di comunicazione tra i due paesi venne riaperta dopo quasi due anni. Nella cerimonia d'apertura Corea del Nord e Corea del Sud marciarono in un unico gruppo; durante i giochi i due paesi condividevano inoltre la stessa squadra di hockey su ghiaccio femminile. Oltre agli atleti, Kim Jong-un invi\u00f2 a Pyeongchang anche i membri dell'orchestra Samjiyon, insieme con una delegazione di alto livello senza precedenti, capitanata dalla sorella Kim Yo-jong e dal presidente dell'Assemblea popolare suprema Kim Yong-nam. Il 5 marzo 2018 venne organizzato un incontro a Pyongyang tra Kim Jong-un e il capo dell'ufficio di sicurezza nazionale sudcoreano Chung Eui-yong, il quale and\u00f2 poi a Washington per informare il presidente statunitense Donald Trump del fatto che Kim Jong-un volesse incontrarlo. Trump accett\u00f2 tale richiesta.\nI media cinesi rivelarono una visita a Pechino da parte di Kim Jong-un avvenuta il 26 marzo 2018, che venne poi confermata dall'agenzia di stampa centrale nordcoreana il 28 marzo. Questa \u00e8 stata la prima volta, da quando \u00e8 salito al potere, che Kim Jong-un si \u00e8 avventurato al di fuori dei confini della Corea del Nord.\nUn altro incontro altrettanto rivoluzionario fu il vertice inter-coreano di aprile 2018 con il presidente sudcoreano Moon Jae-in, avvenuto il 27 aprile 2018. Dopo aver varcato per la prima volta il confine tra le due Coree, Kim Jong-un invit\u00f2 Moon Jae-in ad attraversare anche lui la linea di demarcazione. Dopodich\u00e9 i due capi di Stato, in una dichiarazione congiunta, annunciarono l'obiettivo di una completa denuclearizzazione della penisola coreana. La sorella di Kim Jong-un, Kim Yo-jong, disse inoltre che fosse \"necessario accelerare l'unificazione delle due Coree\".\nIl 12 giugno dello stesso anno avviene lo storico incontro tra il leader nordcoreano e il presidente americano Donald Trump.\nPersonalit\u00e0.\nKenji Fujimoto, lo chef personale di Kim Jong-il, descrisse cos\u00ec Kim Jong-un: \"\u00c8 tale e quale al padre: un suo ritratto con lo stesso viso, la stessa corporatura e la stessa personalit\u00e0\".\nNel luglio del 2012 Kim Jong-un dimostr\u00f2 di essersi distanziato dalla politica culturale del padre, assistendo a un concerto del gruppo musicale nordcoreano Moranbong. In tale concerto c'erano diversi elementi tipici della cultura occidentale, soprattutto di quella statunitense. Questo evento venne inoltre utilizzato da Kim Jong-un per presentare al pubblico la propria moglie: per la prima volta anche la Corea del Nord poteva avere una \"first lady\".\nCome riportato dal \"Washington Post\", secondo un ex compagno di classe del leader nordcoreano, il giovane Kim Jong-un passava ore a disegnare ritratti di Michael Jordan, la superstar dei Chicago Bulls. Egli era ossessionato dalla pallacanestro e dai videogiochi. Il 26 febbraio 2013 Kim Jong-un incontr\u00f2 il cestista statunitense Dennis Rodman: era probabilmente il primo americano che avesse mai conosciuto. Rodman descrisse inoltre la visita all'isola privata del leader, che \"era come le Hawaii o Ibiza, con l'unica differenza che l'unico abitante era Kim Jong-un\". Il patrimonio netto di Kim Jong-un \u00e8 di circa 5 miliardi di dollari.\nSecondo Cheong Seong-chang, dell'istituto Sejong, Kim Jong-un \u00e8 un \"uomo del popolo\": egli dimostra molta attenzione ai cittadini nordcoreani e, a differenza del padre, ci interagisce apertamente.\nSalute.\nNel 2009 si venne a sapere che probabilmente Kim Jong-un soffriva di diabete e di ipertensione. Il giovane leader \u00e8 inoltre un assiduo fumatore.\nKim Jong-un non apparve in pubblico per sei settimane dal settembre all'ottobre del 2014. I media del paese parlarono di una \"spiacevole condizione fisica\": in precedenza egli era stato visto zoppicare. Quando riapparve, utilizzava un bastone da passeggio.\nNel settembre del 2015 il governo sudcoreano fece notare che Kim Jong-un era ingrassato di 40kg nei cinque anni in cui era al potere, raggiungendo un peso complessivo di 130kg.\nNel 2020 nel pieno della pandemia di COVID-19, non appare in pubblico per 21 giorni dall'11 aprile al 1\u00ba maggio, mancando anche, per la prima volta, alla commemorazione del nonno presso il Palazzo del Sole di Kumsusan. Durante questo lasso di tempo sui media venne diffusa una notizia, successivamente smentita, che lo dava per morto o in fin di vita in seguito ad un intervento d'urgenza al cuore mal riuscito.\nFamiglia.\nIl 25 luglio 2012 i media nordcoreani riportarono il matrimonio avvenuto tra Kim Jong-un e la cantante Ri Sol-ju. Prima di tale annuncio, Ri Sol-ju, probabilmente sui vent'anni, era gi\u00e0 stata vista diverse volte a fianco del leader. Secondo un analista sudcoreano, \u00e8 stato Kim Jong-il a organizzare il matrimonio, in seguito a un infarto avvenuto nel 2008. I due si sarebbero sposati nel 2009 e avrebbero dato alla luce un figlio nel 2010. Dennis Rodman, dopo aver visitato il paese nel 2013, rivel\u00f2 ai giornalisti che Kim Jong-un aveva una figlia chiamata Ju-ae. Secondo diverse speculazioni di fonti sudcoreane, la coppia potrebbe avere diversi figli.\nKim Jong-un \u00e8 spesso accompagnato dalla sorella minore Kim Yo-jong, figura chiave nella realizzazione della sua immagine pubblica e nell'organizzazione degli eventi a cui prende parte. Secondo Kim Yong-hyun, professore di studi nordcoreani all'universit\u00e0 di Dongguk a Seul, la rapida ascesa al potere di Kim Yo-jong rappresenterebbe il tentativo di Kim Jong-un di \"svecchiare\" il governo nordcoreano, eliminando tutti i retaggi del vecchio governo di Kim Jong-il.\nIl 23 febbraio 2017 Kim Jong-nam, il fratello di Kim Jong-un, venne assassinato con l'agente nervino VX mentre si trovava all'aeroporto internazionale di Kuala Lumpur.\nMoglie:\nFiglia:\nFratelli:\nSorelle:\nZii e zie paterni:\nZio materno:\nNipoti:"}
{"id": "2481016", "revid": "1649409", "url": "https://it.wikipedia.org/wiki?curid=2481016", "title": "Jo Myong-rok", "text": "Biografia.\nNato a Yonsa, Provincia del Hamgy\u014fng Settentrionale, entr\u00f2 nelle Forze armate della Corea del Nord nel 1950, scalandovi i ranghi e diplomandosi alla scuola d'aviazione. Partecip\u00f2 alla Guerra di Corea come pilota, quindi fu promosso a maggiore generale nel 1954 ed ottenne il comando dell'aviazione nordcoreana nel 1977, rimanendovi fino al 1995; nel 1992 fu promosso generale d'armata.\nMembro del Comitato centrale del Partito del Lavoro di Corea e della sua Commissione militare centrale dal 1980, nel 1995 divenne vicemaresciallo e direttore dell'Ufficio politico generale, organo che gestisce il controllo politico del Partito sulle forze armate.\nNel 1993 divenne primo vicepresidente della Commissione di Difesa Nazionale e quindi secondo in comando di Kim Jong-il stesso. Ricopr\u00ec questa carica fino alla morte. Nel 2000 fu a capo di una delegazione ufficiale nordcoreana che si rec\u00f2 in visita negli Stati Uniti, evento pi\u00f9 unico che raro per via dei difficili rapporti che intercorrono fra i due paesi.\nAlla conferenza del Partito tenutasi il 28 settembre 2010 venne anche nominato membro del Presidium dell'Ufficio politico del Comitato centrale del Partito, il massimo organo decisionale composto da 5 membri, fra cui Kim Jong-il. Mor\u00ec poco pi\u00f9 di un mese dopo, il 6 novembre, per attacco cardiaco."}
{"id": "2481019", "revid": "1649409", "url": "https://it.wikipedia.org/wiki?curid=2481019", "title": "Kim Yong-chun", "text": "Biografia.\nNato nel 1936 nella provincia del Ryanggang, ha frequentato la Scuola Rivoluzionaria di Mangyongdae e l'Universit\u00e0 Militare Kim Il-sung, prima d'iniziare la sua carriera negli apparati del partito e nell'Armata Popolare Coreana. Ha servito come segretario del Comitato Provinciale del Pyongan Meridionale del Partito del Lavoro di Corea negli anni 1960 e fu eletto membro supplente del Comitato centrale del Partito del Lavoro di Corea nel 1980 al 6\u00ba Congresso del Partito. Nel 1986 \u00e8 stato elevato a membro titolare del Comitato centrale e deputato dell'Assemblea popolare suprema. \u00c8 stato epurato nel 1988 insieme al capo di stato maggiore generale O Kuk-ryol per controversie con O Chin-u.\nNel dicembre 2011, dopo la morte del leader, \u00e8 stato classificato quinto tra i membri del comitato funerale di Kim Jong-il, subito dopo Kim Jong-un e i membri del Politburo del Presidium (Kim Yong-nam, Choe Yong-rim e Ri Yong-ho), segnalando la sua importante posizione nella nuova leadership.\n\u00c8 stato sostituito come ministro da Kim Jong-gak e nominato direttore del Dipartimento della Protezione Civile del PLC nell'aprile del 2012."}
{"id": "2481021", "revid": "326822", "url": "https://it.wikipedia.org/wiki?curid=2481021", "title": "Palazzo della Gran Guardia", "text": ""}
{"id": "2481027", "revid": "322321", "url": "https://it.wikipedia.org/wiki?curid=2481027", "title": "Episodi di Heidi (serie animata 1974)", "text": "L'anime Heidi \u00e8 stato prodotto nel 1974 dallo studio di animazione giapponese Zuiyo Eizo in 52 episodi ed \u00e8 il precursore del progetto World Masterpiece Theater, pur non facendo parte della cronologia ufficiale."}
{"id": "2481028", "revid": "119761917", "url": "https://it.wikipedia.org/wiki?curid=2481028", "title": "Luca Desiato", "text": "Ha vissuto per alcuni anni in America Latina, dove si \u00e8 dedicato tra l'altro, a studi teologici. Attualmente vive e lavora a Roma.\nRiconoscimenti.\nHa vinto i seguenti premi letterari:"}
{"id": "2481029", "revid": "1543377", "url": "https://it.wikipedia.org/wiki?curid=2481029", "title": "Cronologia minoica", "text": "Con la definizione di cronologia minoica ci si riferisce allo schema di datazione relativa sviluppato da Sir Arthur Evans per la Creta dell'et\u00e0 del bronzo, basata sugli scavi iniziati e condotti da lui nel sito dell'antica citt\u00e0 di Cnosso. Egli chiam\u00f2 la civilt\u00e0 che ivi scopr\u00ec minoica. Questo stesso schema venne pi\u00f9 tardi applicato alla Grecia continentale e alle isole Cicladi per formare un piano generale per la datazione degli eventi della preistorica e storia antica dell'Egeo. La cronologia relativa \u00e8 basata sulle forme e stili decorativi delle ceramiche trovate in molti siti cretesi e altrove.\nEvans e Cnosso.\nArthur Evans inizi\u00f2 a scavare su una collina chiamata \"tou tseleve he kephala\", \"il promontorio del condottiero\", a circa 5\u00a0km dalla costa settentrionale di Creta, il 23 marzo del 1900. Due magazzini erano gi\u00e0 stati scoperti da Minos Kalokairinos nel 1878, ma gli scavi vennero fermati dai proprietari della terra di allora.\nNel frattempo i cittadini della zona avevano riportato alla luce monete e sigilli con iscrizioni misteriose. Questi attirarono l'attenzione di Evans, sovrintendente dell'Ashmolean Museum di Oxford, dal 1884 al 1908. Si sparse cos\u00ec la voce che il luogo fosse il sito dell'antica citt\u00e0 di Cnosso.\nEvans esamin\u00f2 il sito il 19 marzo 1894. Niente poteva essere fatto a quel tempo, ma nel 1898 Creta divenne una repubblica indipendente. Nel 1899 Evans compr\u00f2 la terra con i suoi propri risparmi (la sua famiglia possedeva una fabbrica nella Britannia industriale) e decise di preparare gli scavi. Nelle prime due settimane egli scopr\u00ec le tavolette in lineare A, un momento di fortuna superato solo dal primo giorno di scavo del leggendario Carl Blegen, quando scopr\u00ec le tavolette di Pylos, scritte in Lineare B, un tipo di scrittura trovato poi anche a Kephala alle quali Evans diede il nome.\nAttaccando il sito con delle squadre di centinaia di sterratori, Evans scopr\u00ec la maggior parte dei 24.000 m2 del sito nel giro di 6 stagioni. Nel 1905 battezz\u00f2 la civilt\u00e0, le cui tracce furono trovate col\u00e0, \"minoica\", in riferimento al leggendario re Minosse, creando una dettagliata cronologia delle fasi seriali degli stili di ceramica nella Creta minoica, basandosi su ci\u00f2 che trovava a Cnosso. Successivamente si interess\u00f2 egli stesso al restauro, un'attivit\u00e0 che farebbe rabbrividire gli archeologi di oggi. Continu\u00f2 cos\u00ec a scavare l\u00e0 e a restaurare altrove fino al 1935.\nEvans venne insignito cavaliere nel 1911 per il suo lavoro, diventando \"Sir\", non essendolo precedentemente. Nel 1921 venne alla luce la prima edizione della sua opera monumentale, \"Palazzo di Minosse\", \"conditio sine qua non\" per ogni dipartimento di archeologia classica. Alla morte di Evans nel 1941, la Scuola Britannica di Archeologia si assunse la responsabilit\u00e0 per gli scavi; successivamente la propriet\u00e0 fin\u00ec nelle mani del governo greco, che trattenne i diritti di scavo.\nCronologia di Evans.\nLa struttura cronologica di Evans aveva una divisione tripla per ogni (parte) triplicemente divisa, una formula che \u00e8 stata mantenuta, perci\u00f2 l'Antico Minoico (AM) I, II e III, Medio Minoico (MM) I, II e III ecc. Ogni sottosezione la divise in A e B, antica e tarda. Nel 1918 Alan J. B. Wace e Carl Blegen adattarono la cronologia di Evans alla Grecia continentale e le isole, dove la cultura venne definita rispettivamente elladica e cicladica. Nel 1941 Arne Furumark applic\u00f2 il termine miceneo al TE e TC. Siccome \u00e8 chiaro che i greci micenei dominassero a Cnosso ad un certo punto del Tardo Minoico (TM), la fase pi\u00f9 recente viene spesso inclusa nel \"miceneo\" o altrimenti detto \"minoico-miceneo\".\nLo studioso principale della ceramica cretese fu Evans. Una tendenza molto generale fu data dalla fattura della decorazione scura su sfondo chiaro nel Tardo Minoico alle decorazioni in bianco e rosso su una coloritura scura di argilla semiliquida nel Medio Minoico, ed infine un ritorno alla maniera dello scuro su chiaro nel Tardo Minoico. Emergono anche le nuove forme di vasi e sono evidenti vari stili di decorazione dentro la cronologia di Evans.\nEvans non intendeva mai dare date esatte di calendario ai periodi della ceramica. Egli le correla rozzamente ai migliori periodi egiziani datati usando reperti di manufatti egiziani in associazione con quelli cretesi e le ovvie similitudini di alcuni tipi di manufatti cretesi con quelli egiziani. Ricercatori successivi, verificando il lavoro di Evans, variarono le date di alcuni periodi, un poco, di solito meno di poche centinaia di anni, ma la struttura cronologica rimase fondamentalmente cos\u00ec come Evans l'ha lasciata, una solida intelaiatura per la collocazione degli eventi nella preistoria egea.\nLa maggior parte della critica non mira a rovesciare il sistema di Evans, ma solo a reclamare il fatto che esso non cattura tutti i dati, come variazioni locali. Anche con queste mancanze il sistema non ha concorrenti. Nel 1958 Nikolaos Platon propose una nuova cronologia alla Conferenza Preistorica di Amburgo. In essa, i termini \"Pre-palazzo\", \"Palazzo Vecchio\" e \"Palazzo Nuovo\" erano stati coniati per rimpiazzare lo schema di Evans. La comunit\u00e0 accademica accett\u00f2 lo schema, ma non la sostituzione, semplicemente precisando laddove nel sistema di Evans i nuovi termini si adattavano.\nUna delle questioni importanti riguarda la datazione delle tavolette di Cnosso. Furono avanzate accuse, senza sostegno di prove, riguardo al fatto che Evans falsificasse gli strati in cui le tavolette venivano a trovarsi per rimpiazzarle con quelle risalenti a 1400 a.C., quando esse invece dovrebbero essere state della stessa data delle tavolette di Pylos, 1200 a.C. Questa disputa divenne famosa come la Disputa di Palmer-Boardman quando apparve per la prima volta. Nonostante l'intenso dibattito che venne a svilupparsi sul soggetto nessuna evidenza conclusiva \u00e8 ancora stata trovata per risolvere la questione. Una parte della soluzione del caso fu data da un certo tipo di vaso, una giara a staffa (chiamata cos\u00ec dai manici) trovata nei contesti della tavoletta, che \u00e8 datata soltanto al 1200 a.C. Altri archeologi sollecitano l'ambito giornalistico con esempi di giare simili risalenti al 1400 a.C. L'indagine per la chiusura della disputa prosegue. In mancanza d'altro, gli archeologi tendono ad usare la datazione di Evans.\nAltre tabelle reperibili in Internet.\nLa ricerca per una consistente cronologia della civilt\u00e0 cretese prosegue. Altre cronologie tabellari sono state pubblicate in Internet da"}
{"id": "2481033", "revid": "44107", "url": "https://it.wikipedia.org/wiki?curid=2481033", "title": "Chiurlo", "text": ""}
{"id": "2481036", "revid": "319329", "url": "https://it.wikipedia.org/wiki?curid=2481036", "title": "Nuoto sincronizzato ai Campionati mondiali di nuoto 2009 - Squadre Free Routine Combination", "text": "La fase preliminare si \u00e8 svolta il 21 luglio 2009 e vi hanno partecipato 13 squadre. Le prime 12 hanno avuto accesso alla finale del 22 luglio 2009."}
{"id": "2481039", "revid": "729019", "url": "https://it.wikipedia.org/wiki?curid=2481039", "title": "Stazione di Olimpico-Farnesina", "text": "La stazione di Olimpico-Farnesina, nota anche come Farneto, era una fermata ferroviaria a servizio di Roma. Era ubicata all'interno della galleria Cassia-Monte Mario della cintura ferroviaria nord.\nStoria.\nAl fine di dotare lo Stadio Olimpico di un collegamento ferroviario per i Mondiali del 1990 venne deciso il completamento di un tratto di una linea incompiuta, concepita negli anni trenta per creare una tracciato di circonvallazione sul centro di Roma; a servizio dei passeggeri diretti o provenienti dallo stadio si decise di apporre una banchina sulla sede originariamente predisposta per il secondo binario, nel tratto della galleria che costeggia via dei Monti della Farnesina.\nL'attivazione della fermata, il cui costo di realizzazione fu di 15 miliardi di lire, avvenne il 9 giugno 1990.\nAl termine della manifestazione la struttura venne chiusa, subendo rapidamente episodi di vandalismi e degrado; fra il 2 marzo 1993 e il 1995 la stazione venne posta sotto sequestro assieme a quella di Vigna Clara, nell'ambito di un'indagine su delle presunte irregolarit\u00e0 della pubblica amministrazione nella realizzazione del collegamento, ritenuto non conforme alle normative di sicurezza.\nIl 23 aprile 2008 la fermata venne adibita a centro sociale di destra in seguito all'occupazione da parte di militanti del Blocco Studentesco; pochi mesi prima RFI aveva eliminato la fermata dal progetto di riattivazione della linea di cintura. Dopo lo sgombero, avvenuto il 27 agosto 2015, la fermata venne riqualificata come uscita di sicurezza (in gergo Posto di Esodo) della tratta Valle Aurelia-Vigna Clara ultimata nel 2016.\nStrutture e impianti.\nLa fermata disponeva di un parcheggio esterno e di un fabbricato viaggiatori in galleria, che ospitava un atrio dotato di ambulatorio e posto di polizia ferroviaria. L'accesso al binario avveniva mediante una galleria di 150 metri, il cui afflusso era regolato da un sistema computerizzato. Il progetto prevedeva anche la realizzazione di un piano superiore, destinato a ospitare uffici delle FS.\nEra dotata di un binario passante destinato al servizio viaggiatori, servito da una banchina posta sulla sede destinata a ospitare il secondo binario della galleria.\nMovimento.\nLa stazione venne usata solo in occasione delle sei gare dei mondiali del 1990 svoltesi allo stadio Olimpico: per ogni giornata era previsto il passaggio di dodici convogli."}
{"id": "2481040", "revid": "287204", "url": "https://it.wikipedia.org/wiki?curid=2481040", "title": "Natasa Theodoridou", "text": ""}
{"id": "2481050", "revid": "25152", "url": "https://it.wikipedia.org/wiki?curid=2481050", "title": "Centro mondiale Bahai", "text": ""}
{"id": "2481052", "revid": "1452073", "url": "https://it.wikipedia.org/wiki?curid=2481052", "title": "Aree naturali e parchi urbani di Gorizia", "text": "La citt\u00e0 di Gorizia vanta numerosi giardini e parchi pubblici e privati, ci\u00f2 \u00e8 dovuto al fatto che negli anni sessanta dell'Ottocento si tent\u00f2 di costituire un centro turistico complementare a Grado, infatti proprio in questi anni Carl von Czoernig-Czernhausen conia il termine \"Nizza austriaca\" riferito alla citt\u00e0.\nGiardini Pubblici.\nCostruito su un terreno di una superficie di circa due ettari acquisito nel 1863 dalla famiglia De Grazia i giardini pubblici di Gorizia sono diventati la prima area di verde pubblico della citt\u00e0.\nI giardini erano stati pensati e progettati in modo similare a quelli di altre citt\u00e0 austro-ungariche e piantando aiuole di fiori e una molteplice variet\u00e0 di alberi, piante come: ailanto, jucche, agavi, aloe, ginkgo, una magnolia gi\u00e0 adulta. Il parco ospita anche numerosi monumenti a personaggi illustri legati al territorio e una fontana donata dal maresciallo Gyulai la quale dopo essere stata rimossa \u00e8 stata ricollocata nella sua posizione originale all'inizio del millennio.\nI giardini pubblici furono ridotti di dimensione nell'anno 1920 in seguito ai danneggiamenti causati dai bombardamenti della prima guerra mondiale e nel 1945.\nParco della Rimembranza.\nCostruito sul luogo in cui si trovava il vecchio cimitero della citt\u00e0 il parco ha un'estensione di due ettari e mezzo ed \u00e8 stato costruito nel 1923 da un progetto di Enrico Del Debbio.\nEssendo di concezione pi\u00f9 recente non si colloca pi\u00f9 nell'ottica turistica che la citt\u00e0 espresse durante il dominio sotto l'Impero austro-ungarico, ma viene creato per commemorare i caduti durante la prima guerra mondiale. Il tempio circolare del parco venne fatto saltare in aria dall'esercito della Jugoslavia nel 1945, i suoi resti sono stati lasciati nel luogo in cui la costruzione sorgeva.\nNel parco sono presenti diverse variet\u00e0 di piante come: pino domestico, farnia, olmo ciliato, olmo montano, Magnolia grandiflora, cipresso di Lawson, bosso delle baleari.\nIl parco di Piuma-Isonzo.\nIl parco Piuma-Isonzo \u00e8 composto da trentadue ettari diviso in due parti, una propriamente collinare e una fluviale aperte al pubblica rispettivamente nel 1985 e nel 1988.\nLa parte collinare \u00e8 la maggiore; si estende sulla collina compresa tra il torrente Groina, l'abitato di Piuma e i colli di Oslavia. Tranne alcuni brandelli in mano ai privati, l'area \u00e8 pressoch\u00e9 integralmente in possesso della Regione Autonoma Friuli-Venezia Giulia, che la gestisce attraverso la \"Direzione centrale risorse agricole, naturali e forestali\". Vi si distinguono tre tipologie di biotopo: il bosco di rovere, il bosco misto con prevalenza di robinia e minori proporzioni di castagno, ciliegio e acero di monte, infine l'ontaneto composto da ontano nero vicino ai corsi d'acqua. In questa parte sono presenti varie strutture ricreative.\nLa zona fluviale invece \u00e8 prevalentemente ricoperta da prati alberati a ontano nero, pioppo nero, salice bianco, e piccole macchie dei precedenti con sottobosco di nocciolo. L'area include la foce nell'Isonzo di due torrenti, la Groina e il rio di Piuma (in sloveno \"Pevmski potok\", o anche solo \"Potok\"). Nella zona visibili inoltre sorgenti, che zampillano formando cascatelle tra le rocce e si raccolgono in un laghetto in cui sono presenti flora e fauna acquatica prima di defluire nell'Isonzo, formazioni geologiche che l'Isonzo ha creato erodendo il flysch. La zona, frutto del recupero di una vecchia discarica, \u00e8 completata da un antico edificio: la dogana napoleonica adiacente al cosiddetto Ponte del Torrione, avente dei suggestivi sotterranei a ridosso dell'Isonzo.\nA monte del ponte sull'Isonzo, sulla sponda destra, l'area di interesse ambientale continua, e, pur non ricadendo nel Parco, gode comunque di una certa tutela nonch\u00e9 di un regime di pesca particolare. La zona, poco frequentata e poco accessibile, \u00e8 caratterizzata da pareti pi\u00f9 o meno scoscese di conglomerato, con numerosi massi staccati e precipitati in qualche caso nel fiume, a formare degli isolotti. Il fiume, man mano che si procede verso monte, diviene a carattere sempre pi\u00f9 torrentizio.\nLa macrofauna di questi luoghi comprende il cinghiale, il capriolo, la volpe, il tasso e la faina. Presenti inoltre diverse specie di roditori, tra cui lo scoiattolo, e tra i lagomorfi, la lepre. Tra l'avifauna, interessante segnalare la nidificazione sul fiume del cigno, e il passaggio di diverse specie di aironi, tra cui primeggiano l'airone cenerino e l'airone bianco maggiore. Nelle aree boschive buona presenza di rapaci, tra cui il gufo reale, l'assiolo, la civetta.\nParco del Castello.\nCostituito negli anni che vanno dal 1993 al 1995 da un'area che una volta era un vivaio comunale adiacente al castello di Gorizia, l'area si estende per poco meno di quattro ettari che diventano quindici con le zone di verde propriet\u00e0 dei privati.\nIl bosco \u00e8 composto soprattutto da robinie e aceri campestri e platanoidi, tiglio, gelso, castagno anche secolari, ailanto, carpino, e un sottobosco con una ricca presenza di noccioli, sambuchi e rovi.\nLa parte bassa ospita una piazzola attrezzata con tavoli, panchine e delle fontanelle.\nParco di Palazzo Coronini Cronberg.\nQuesto parco sorge intorno ad un palazzo del XVI secolo che il 7 ottobre 1820 divenne propriet\u00e0 della famiglia Coronini. Il palazzo fu anche l'ultima residenza di Carlo X di Francia.\nGrande quasi cinque ettari il parco di Palazzo Coronini Cronberg \u00e8 stato costruito intorno agli anni ottanta dell'Ottocento da un progetto del conte Alfredo Coronini. Partendo da un giardino all'italiana a forma quadrata cre\u00f2 un giardino inglese che si sviluppa su diverse altimetrie. Vennero quindi aggiunte costruzioni e statue in stile Liberty per completare l'effetto scenografico ispirato al parco di Miramare e riproposto nel giardino della villa. Per lo stesso motivo una grande variet\u00e0 di piante, anche esotiche vennero piantate nel parco come: palme, tassi, cedri, pini marittimi, cipressi, lecci, lauri, una quercia da sughero centenaria, nespoli del Giappone, bamboo, un ginkgo biloba, magnolie, oleandri, rose e camelie.\nIl parco Baiamonti.\nAttiguo all'omonimo stadio in dotazione alla Societ\u00e0 Sportiva Audax-Sanrocchese, il parco Baiamonti \u00e8 un'area verde di medie dimensioni, ospitante alcune zone ricreative. Si colloca nel rione di San Rocco. Le alberature sono costituite in prevalenza da aceri e prunus. Le prime due settimane di agosto vi si svolge la sagra di San Rocco.\nIl giardino delle azalee di Luciano Viatori.\nIl giardino fu ideato costruito da Luciano Viatori, a partire dal 1980 con l'obbiettivo di creare un giardino sul modello di quelli inglesi ottocenteschi presenti anche in citt\u00e0 su una superficie di circa due ettari, orograficamente piuttosto disomogenea.\nAl soleggiato pendio che guarda a sud fanno da contraltare due scarpate, una digradante verso il torrente Groina, l'altro verso un ruscello suo affluente. Tale conformazione porta ad aree con microclimi diversi, sfruttati ai fini delle esigenze colturali delle piante. Le azalee, oltre centocinquanta e le camelie, circa cinquanta, essendo amanti dell'ombra, si trovano nel sottobosco sui pendii pi\u00f9 ombrosi, cos\u00ec come molte magnolie: in totale il giardino conta centoventi di diversi tipi di Magnolia caducifoglia. Nella zona soleggiata si trovano le rose antiche, pi\u00f9 o meno trecento comprese anche alcune moderne. Una vasta selezione di spiree, e altre essenze non frequenti come ortensie rampicanti, cornus di vari tipi e altri, unitamente alla posizione panoramica, ad alcune particolari caratteristiche geologiche, tra cui una forra, o storiche quali un cratere da bomba della Seconda guerra mondiale che accoglie un laghetto contornato da flora acquatica. Pur essendo privato \u00e8 aperto al pubblico durante alcuni mesi primaverili."}
{"id": "2481054", "revid": "149587", "url": "https://it.wikipedia.org/wiki?curid=2481054", "title": "Aree naturali e parchi urbani nel Comune di Gorizia", "text": ""}
{"id": "2481059", "revid": "287204", "url": "https://it.wikipedia.org/wiki?curid=2481059", "title": "Federa\u00e7\u00e3o Paulista de Futebol", "text": "La Federa\u00e7\u00e3o Paulista de Futebol (\"Federazione calcistica paulista\", abbreviata in FPF) \u00e8 l'organo di governo del calcio nello Stato di San Paolo, in Brasile. Fu fondata il 22 aprile 1941, \u00e8 affiliata alla Federazione calcistica del Brasile e gestisce i tornei dello Stato: Campeonato Paulista, Copa S\u00e3o Paulo de Juniores, Copa Paulista de Futebol e Campeonato Paulista de Futebol Feminino."}
{"id": "2481062", "revid": "33751", "url": "https://it.wikipedia.org/wiki?curid=2481062", "title": "Federa\u00e7\u00e3o Paulista de Futebol de Sal\u00e3o", "text": ""}
{"id": "2481075", "revid": "765341", "url": "https://it.wikipedia.org/wiki?curid=2481075", "title": "Pavel Josef Vejvanovsk\u00fd", "text": "Biografia.\nDal 1656 al 1660 studi\u00f2 presso il collegio dei Gesuiti di Opava e nello stesso periodo entr\u00f2 a contatto con la musica di Heinrich Ignaz Franz von Biber e Philipp Jakob Rittler e inizi\u00f2 cos\u00ec a dedicarsi all'attivit\u00e0 compositiva. Nel 1661 fu nominato trombettista al servizio della corte di Leopoldo Guglielmo, principe vescovo di Olomouc (in tedesco \"Olm\u00fctz\"). Durante la sua vita Vejvanovsk\u00fd user\u00e0 sempre il titolo di \"Feldtrompeter\" (trombettiere di campo), sebbene egli non fosse in realt\u00e0 qualificato cos\u00ec.\nNel 1664 fu a Krom\u011b\u0159\u00ed\u017e, dove entr\u00f2 al servizio del principe vescovo Carl II Liechtenstein-Castelcorno sia come trombettista che come Kapellmeister (maestro di cappella; oltre a ci\u00f2 i suoi doveri presso la corte comprendevano anche l'attivit\u00e0 di copista di musica. Egli possedeva una sua propria collezione musicale di ampio valore. Sembra che egli tenne intimi rapporti con il proprio patrono: questo gli permise di ottenere uno degli onorari pi\u00f9 alti (ben 180 fiorini nel 1690) tra quelli ricevuti dal personale di corte.\nEgli inoltre fu direttore del coro della chiesa di San Maurizio, dove furono eseguiti numerosi suoi lavori sacri prodotti nei suoi 32 anni trascorsi a Krom\u011b\u0159\u00ed\u017e. Nella registrazione del suo funerale (non \u00e8 noto il giorno esatto in cui mor\u00ec) viene riportato che mor\u00ec a circa 60 anni.\nConsiderazioni sull'artista.\nTutte le composizioni di Vejvanovsk\u00fd sopravvivono e sono conservate a Krom\u011b\u0159\u00ed\u017e. Dei 137 lavori presenti nell'inventario musicale del 1695, 127 risultano essere completi; tuttavia ne esistono molti altri di dubbia attribuzione.\nEgli fece un considerevole uso della tromba nella sua musica; sia nelle composizioni vocali che in quelle strumentali scrisse per trombe e tromboni in una maniera tecnicamente superiore a quella della maggior parte dei suoi contemporanei. Un'eccezione tra questi fu Schmelzer, che Vejvanovsk\u00fd ebbe occasione di conoscere e col quale studi\u00f2 per un certo periodo. La sua musica mostra diversi tratti tipici della scuola di Schmelzer e di altri compositori associati alla corte dell'imperatore Leopoldo I a Vienna."}
{"id": "2481078", "revid": "1305772", "url": "https://it.wikipedia.org/wiki?curid=2481078", "title": "Earthworm Jim 2", "text": "Earthworm Jim 2 \u00e8 un videogioco prodotto nel 1995 dalla software house Shiny Entertainment, \u00e8 il seguito di Earthworm Jim uscito nel 1994. Il gioco fu prodotto per le console Sega Mega Drive, Super Nintendo e in versione MS-DOS; in seguito vennero prodotte versioni graficamente pi\u00f9 avanzate per le console di nuova generazione: il Sega Saturn e la Sony Playstation. Nel 2009 una versione del gioco \u00e8 uscita tramite il servizio Virtual Console del Nintendo Wii.\nIl gioco \u00e8 assimilabile al genere platform bench\u00e9 contenga diversi elementi che lo rendono atipico. Rispetto al capitolo precedente le capacit\u00e0 del protagonista sono state aumentate, in questa avventura Jim \u00e8 accompagnato da Snott, un \"muco vivente\" che risiede nel suo zaino, grazie al quale il giocatore pu\u00f2 compiere una serie di nuovi movimenti per superare gli ostacoli.\nCome il suo predecessore, \u00e8 caratterizzato da una forte dose di ironia e di demenzialit\u00e0 in tutti gli aspetti del gioco: trama, ambientazioni e personaggi.\nTrama.\nLo Psico-Corvo (Psy-Crow) ha rapito la principessa What's-Her-Name (nome tradotto in italiano con: Tal dei Tali) e tocca all'eroico verme Jim il compito di salvarla prima che il diabolico pennuto riesca a condurla sino al pianeta Lost Vegas per celebrare il matrimonio che lo incoronerebbe automaticamente sovrano dell'Universo. Jim inseguir\u00e0 cos\u00ec il suo acerrimo nemico attraverso numerosi pianeti e affronter\u00e0 nemici di ogni sorta per salvare la principessa.\nLivelli.\nIl titolo di ogni livello \u00e8 un gioco di parole, spesso il significato originale \u00e8 impossibile da rendere nella traduzione italiana.\nTitolo originale: \"Anything But Tangerines\"\nIl primo livello \u00e8 in classico stile platform, Jim deve attraversare tutte le schermate evitando i nemici e gli ostacoli saltando da una piattaforma all'altra. Per completare il livello sar\u00e0 necessario anche salire su un montascale, evitando le vecchiette che cadono dal cielo pronte a prendere ad ombrellate Jim per avergli rubato il posto, e azionare alcuni marchingegni posizionando sopra di essi dei maiali per sbloccare l'accesso ad alcune aree. Il boss finale di questo livello \u00e8 \"Bob the Goldifish\" (Bob il pesce rosso).\nTitolo originale: \"Lorenzen's Soil\" - Parodia del titolo del film Lorenzo's Oil\nPer attraversare questo livello Jim utilizza un'arma speciale in grado di scavare la roccia e creare quindi delle gallerie per il passaggio. Jim dovr\u00e0 farsi strada scavando nella roccia ed evitando nemici come le formiche rosse e le larve, il tutto nel minor tempo possibile poich\u00e9 l'intero livello va completato entro un tempo massimo (prolungabile grazie ai bonus da raccogliere). Alla fine Jim dovr\u00e0 affrontare \"Pedro\", una larva gigante che si muove in monociclo.\nTitolo originale: \" The Villi People/Jim's Now A Blind Cave Salamander!\"\nJim indossa il costume da Sally, la salamandra cieca delle caverne, e affronta un livello con ambientazione intestinale caratterizzato dalla presenza di grossi villi lungo le pareti e da grossi ostacoli tipici dei flipper. La struttura di questo livello contiene diversi bivi in cui il giocatore pu\u00f2 scegliere se affrontare la strada pi\u00f9 stretta, con un tasso di difficolt\u00e0 pi\u00f9 elevato ma con molti bonus, oppure quella pi\u00f9 larga e semplice. Conclusa la prima parte del livello Jim \u00e8 protagonista di un quiz con tanto di presentatore che porge le domande e cabina in stile studio televisivo. Il giocatore deve selezionare la risposta esatta tra le tre possibilit\u00e0 fornite, ogni risposta esatta consente di vincere un bonus. Lo stile delle domande \u00e8 in linea con l'atmosfera demenziale del gioco, esse sono infatti per la maggior parte nonsense (ad esempio viene chiesto di che colore \u00e8 la pistola rossa di Jim ma tra le risposte non c'\u00e8 l'opzione rossa, oppure viene chiesto se la madre di Jim vede di buon occhio le sue fidanzate). Concluso il quiz l'ultima parte del livello \u00e8 composta da un gioco di abilit\u00e0 molto simile al celebre Simon: Jim deve ripetere le sequenze premendo i grossi bottoni da flipper senza commettere errori.\nTitolo originale: \"The Flyin' King\"\nQuesto livello si differenzia notevolmente da quelli precedenti: per prima cosa la visuale \u00e8 differente, il gioco si svolge infatti con una visuale isometrica e Jim, cavalcando un razzo volante, deve percorrere tutto il livello evitando gli ostacoli (palle di cannone, catapulte che lanciano uomini obesi e dischi volanti) spingendo una bomba-mongolfiera che dovr\u00e0 poi far esplodere vicino al boss finale del livello, \"Major Mucus\".\nTitolo originale: \"Udderly Abducted\"\nIn questo livello Jim deve attraversare un misterioso pianeta dove le mucche nascono dai fiori e il paesaggio \u00e8 caratterizzato da vasche da bagno giganti. Compito dell'eroico verme \u00e8 quello di salvare le mucche dai rapimenti alieni e condurle nelle loro stalle dove potranno produrre il latte necessario a sbloccare gli ostacoli che conducono alle diverse aree del livello.\nTitolo originale: \"Inflated Head\"\nQuesto \u00e8 un altro livello atipico, infatti per superare gli ostacoli presenti Jim pu\u00f2 gonfiare o sgonfiare a piacimento la propria testa per sollevarsi da terra come un pallone aerostatico. Il pianeta \u00e8 la residenza di un altro nemico mortale di Jim, \"Evil the Cat\", che cerca con ogni mezzo di bucare la testa del protagonista per farlo precipitare al suolo.\nTitolo originale: \"Iso 9000\"\nLo Psico-Corvo \u00e8 giunto sul pianeta della burocrazia e a Jim tocca il compito di inseguirlo; il livello \u00e8 composto da tonnellate di documenti sovrapposti e Jim deve sopravvivere agli attacchi dei burocrati mascherati, degli archivi impazziti e deve evitare di finire nella grande fornace che serve da inceneritore per la carta.\nTitolo originale: \"Level Ate\"\nIl livello \u00e8 ambientato su un pianeta che ricorda un immenso barbecue con tanto di hamburger e forchette a comporre la struttura del livello. Dopo aver superato avversari come le saliere giganti e le cannucce volanti Jim deve evitare di finire arrostito saltando da una piastra rovente all'altra per poi vedersera col boss finale, \"Flamin' Yawn\", una bistecca sputafuoco che cercher\u00e0 in ogni modo di eliminare l'eroico verme in un duello mortale combattuto dentro al cartone di una pizza.\nTitolo originale: \"See Jim Run, Run Jim Run\"\nCapitolo finale ambientato sul pianeta Lost Vegas; Jim e lo Psico-Corvo si fronteggiano in una sorta di gara di velocit\u00e0 per giungere alla fine del livello. Si tratta di due percorsi paralleli, che a volte si sovrappongono, e l'obbiettivo \u00e8 quello di far giungere alla fine Jim per primo evitando gli ostacoli presenti sul percorso.\nTitolo originale: \"Puppy Love\"\nQuesto livello \u00e8 diviso in tre parti (stesso schema ma di difficolt\u00e0 crescente) e consiste nel salvare il maggior numero possibile di cuccioli di \"Pete\" (un cane viola amico di Jim) che lo Psico-Corvo getta da un tetto. Una curiosit\u00e0: la colonna sonora del livello \u00e8 un medley di canzoni popolari italiane.\nAlla fine di ogni livello Jim \u00e8 protagonista di una scenetta: concluso il livello appaiono un'asse di legno e un peso di piombo che Jim utilizza come una catapulta per fiondarsi al livello successivo. La scenetta finale varia in tre modi: nel primo caso Jim lancia il peso che ricade sull'altra estremit\u00e0 dell'asse lanciandolo verso l'alto, nel secondo il peso ricade sull'altra estremit\u00e0 dell'asse spezzandola e Jim \u00e8 costretto a chiamare un taxi per raggiungere il livello successivo, nel terzo caso il peso ricade sulla testa del povero Jim schiacciandolo. Al completamento di ogni livello appare una schermata con due mucche sorridenti, una delle quali afferma: \"Well Done!\" (Ben fatto!).\nAccoglienza.\nLe pi\u00f9 importanti riviste italiane del settore accolsero il gioco con entusiasmo e gli assegnarono votazioni elevate nelle loro recensioni: \"Consolemania\" assegn\u00f2 un voto di 93/100 alla versione Mega Drive e 95/100 a quella SNES, mentre \"Mega Console\" elesse il gioco come il migliore dell'anno 1995 per quanto riguardava la console a 16 bit della SEGA. Tuttavia \"Ufficiale PlayStation Magazine\" assegn\u00f2 solo 6/10 alla versione PlayStation."}
{"id": "2481082", "revid": "1313191", "url": "https://it.wikipedia.org/wiki?curid=2481082", "title": "Geranium phaeum", "text": "Il geranio stellato (nome scientifico Geranium phaeum ) \u00e8 una pianta erbacea perenne appartenente alla famiglia delle Geraniaceae, originaria dell'Europa continentale.\nSistematica.\nLa famiglia di appartenenza del geranio stellato (Geraniaceae) \u00e8 un gruppo vegetale di medie proporzioni organizzato in 12 generi per un totale di circa 700 specie.&lt;br&gt; Il genere di appartenenza (\"Geranium\") \u00e8 abbastanza numeroso e comprende circa 420 specie, diffuse soprattutto nelle regioni temperate di tutto il mondo. Una trentina di queste specie sono proprie della flora italiana.&lt;br&gt;\nQueste sono raggruppate dal botanico toscano Adriano Fiori (1865 \u2013 1950) in sei sezioni; la specie di questa scheda appartiene alla sezione \"Alternifolia\" (sezione caratterizzata dalla disposizione alterna delle foglie lungo il fusto). In altri testi questa pianta viene assegnata alla sezione delle \"Erodioidea\".\nVariabilit\u00e0.\nLa variabilit\u00e0 di questa specie si manifesta soprattutto nel colore della corolla. La specie pi\u00f9 comune ha i petali colorati di purpureo-scuro (quasi violetto-scuro). Nell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nEtimologia.\nL'etimologia del nome generico (\"Geranium\") si riferisce alla parola greca \"\u201dgh\u00e9ranos\u201d\" che significa \u201cgru\u201d. Questa associazione probabilmente \u00e8 nata molto anticamente ed \u00e8 dovuta alla particolare forma (a becco) dell'ovario e del frutto delle piante di questo genere. In effetti gi\u00e0 Plinio (Como, 23 \u2013 Stabia) conosceva questo nome se lo cita nel suo \u201cLibro XXVI\u201d, anche se \u00e8 opportuno precisare che il Geranio citato dallo scrittore latino era probabilmente un \"Erodium\", in quanto il \u201cgeranio\u201d (\"Pelargonium\") come lo conosciamo noi oggi venne importato dall'Africa nel XVII secolo.&lt;br&gt;\nL'epiteto specifico \"phaeum\" deriva dal greco \"\u201dphai\u00f2s\u201d\" (= scuro), e si riferisce ovviamente al colore della corolla del fiore.&lt;br&gt;\nIl binomio scientifico attualmente accettato (\"Geranium phaeum\") \u00e8 stato proposto da Carl von Linn\u00e9 (Rashult, 23 maggio 1707 \u2013Uppsala, 10 gennaio 1778), biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753. &lt;br&gt; \nIn lingua tedesca questa pianta si chiama \"Brauner Storchschnabel\"; in francese si chiama \"G\u00e9ranium brun\"; in inglese si chiama: \"Dusky Crane's-bill\" oppure \"Mourning Window\".\nMorfologia.\nL'altezza media di questa piante \u00e8 di circa 2\u20137 dm. La forma biologica del \u201cgeranio stellato\u201d \u00e8 emicriptofita scaposa (H scap), ossia \u00e8 una pianta erbacea, perenne con gemme svernanti al livello del suolo e protette dalla lettiera o dalla neve, dotate di un asse fiorale pi\u00f9 o meno eretto e con poche foglie. La forma biologica di questa pianta pu\u00f2 anche essere definita come geofita rizomatosa (G rhiz) in quanto la parte sotterranea del fusto \u00e8 di tipo rizomatoso.\nRadici.\nLe radici sono secondarie da rizoma.\nFoglie.\nIl contorno delle foglie \u00e8 poligonale (quasi circolare) e la forma \u00e8 palmatifida con 5-9 lobi (o segmenti). Ogni segmento \u00e8 dentato per almeno met\u00e0 lunghezza e incide la foglie per almeno 2/3. Le nervature sono di tipo reticolato. Il colore della pagina fogliare \u00e8 verde scuro ed \u00e8 macchia di scuro.\nInfiorescenza.\nL'infiorescenza nell'insieme \u00e8 di tipo corimbosa pauciflora. I fiori sono grandi e portati su lunghi peduncoli (sono eretti dopo l'antesi). Per ogni peduncolo i fiori sono singoli oppure crescono in coppia. In genere i peduncoli fiorali si diramano nella direzione opposta alle foglie. Lunghezza dei peduncoli: 2 \u2013 3\u00a0cm.\nFiore.\nI fiori sono ermafroditi, attinomorfi (con lieve tendenza al zigomorfismo: i petali superiori possono essere appena un po' diversi da quelli inferiori), proterandri (infatti gli stimmi maturano dopo le antere del verticillo pi\u00f9 esterno), pentaciclici (a cinque verticilli: calice \u2013 corolla \u2013 androceo su 2 verticilli - gineceo), pentameri (calice e corolla a cinque elementi), dialisepali e dialipetali (sia i sepali che i petali sono liberi \u2013 non saldati tra di loro). Diametro del fiore: 15 \u2013 22\u00a0mm.\nFrutti.\nIl frutto \u00e8 una capsula (di tipo schizocarpo) composta da 5 acheni (o mericarpi); ha quindi una forma a cinque lobi. Ogni lobo contiene un solo seme (achenio monosperma). La parte inferiore del frutto \u00e8 avvolta nel calice accrescente, mentre la parte superiore consiste in un becco allungato. I frutti sono irsuti e rugati. Lunghezza del becco: 2 \u2013 3\u00a0cm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:"}
{"id": "2481083", "revid": "287204", "url": "https://it.wikipedia.org/wiki?curid=2481083", "title": "Mart\u00edn de Goiti", "text": "Biografia.\nGoiti fu uno dei soldati che seguirono la conquista spagnola delle Indie orientali e del Pacifico nel 1565. Fu a capo della spedizione che giunse a Manila, comandata da Miguel L\u00f3pez de Legazpi nel 1569. Qui dovettero combattere numerosi scontri con il capo musulmano Raja Sulaiman III di Manila per il controllo di terre ed insediamenti.\nBattaglia di Manila (1570-1575).\nGli spagnoli giunsero a Luzon l'8 maggio 1570, accampandosi sulle coste della baia di Manila per molte settimane, formando un'alleanza coi capi tribali musulmani. Il 24 maggio 1570, scoppiarono scontri tra i due gruppi. Gli spagnoli occuparono il villaggio di Tondo dove furono accolti da migliaia di guerrieri. Qui sconfissero buona parte delle forze di Raja Sulaiman III, Raja Lakan Dula e Raja Sulaiman II. Gli spagnoli marciarono verso il fiume Pasig, occupando i villaggi di Manila il 6 giugno 1570, e bruciando gli insediamenti.\nSubito dopo scoppi\u00f2 una guerriglia che prosegu\u00ec per dieci mesi. Gli spagnoli si asserragliarono nella zona, costruendo la caserma di Fuerza de Santiago che divenne l'avamposto per il commerci con il Messico. Gli spagnoli presero il controllo degli insediamenti il 24 giugno 1571, dopo l'arrivo di L\u00f3pez de Legazpi a Manila che accett\u00f2 un trattato di pace.\nLa colonizzazione spagnola apr\u00ec la strada alla fondazione di Manila come insediamento permanente e capitale delle Indie orientali spagnole. In seguito esplor\u00f2 Pampanga e Pangasinan, e fond\u00f2 molte citt\u00e0 spagnole a Luzon tra il 1571 ed il 1573. A Goiti e ad altri soldati furono concesse da Filippo II di Spagna alcune hacienda per le terre che avevano conquistato. \nNel 1574 Goiti combatt\u00e9 durante l'invasione di circa tremila pirati nei mari al largo della Cina il cui capo, Limahong, assedi\u00f2 gli spagnoli a Manila. Goiti fu ucciso dai pirati, che massacrarono molti spagnoli dei villaggi. I rinforzi spagnoli giunsero da Vigan e da Cebu. Il secondo in comando di Mart\u00edn de Goiti, Juan de Salcedo, lasci\u00f2 Ilocos Sur dopo aver saputo quel che era successo, andando a Manila dove scopr\u00ec che i villaggi erano in mano ai pirati. Salcedo attacc\u00f2, spingendo i pirati fuori da Manila. Limahong e la sua flotta si spostarono a Pangasinan, dove riorganizzarono le forze. \nNel 1575 gli uomini di Salcedo marciarono a nord verso Pangasinan, inseguendo i pirati ed assediandoli per tre mesi. Gli spagnoli catturarono Limahong e la sua flotta nel fiume Pangasinan, giustiziandoli tutti.\nDe Goiti \u00e8 sepolto nella chiesa di San Agustin ad Intramuros. A Manila \"Plaza Goiti\" \u00e8 intitolata al \"conquistador\".."}
{"id": "2481084", "revid": "336152", "url": "https://it.wikipedia.org/wiki?curid=2481084", "title": "Maestro Giorgio Andreoli", "text": ""}
{"id": "2481085", "revid": "199745", "url": "https://it.wikipedia.org/wiki?curid=2481085", "title": "Geranio stellato", "text": ""}
{"id": "2481090", "revid": "125327238", "url": "https://it.wikipedia.org/wiki?curid=2481090", "title": "Jimmy Kimmel", "text": "\u00c8 il conduttore e produttore esecutivo del \"Jimmy Kimmel Live!\", un talk show serale in onda su ABC dal 2003. Kimmel ha anche presentato gli Emmy Award nel 2012 e nel 2016 oltre agli Academy Award nel 2017 e nel 2018. Prima di condurre il suo show \u00e8 stato co-conduttore dei programmi televisivi \"The Man Show \"(con Adam Carolla) e \"Win Ben Stein's Money\" (con Ben Stein), e come conduttore del \"Jimmy Kimmel Live!\".\nBiografia.\nJimmy \u00e8 nato a Brooklyn, New York, e cresciuto nel quartiere di Mill Basin come figlio maggiore di tre fratelli da Joan Iacono, casalinga, e James John Kimmel, che ha lavorato alla American Express ed \u00e8 stato dirigente IBM.\n\u00c8 cattolico e da bambino \u00e8 anche stato chierichetto. Sua madre ha origini italiane (la famiglia della madre proviene da Casamicciola Terme) mentre suo padre tedesche, tanto che il suo cognome era \"K\u00fcmmel\" diverse generazioni fa. Quando aveva nove anni la sua famiglia si \u00e8 trasferita a Las Vegas, Nevada. Si \u00e8 diplomato alla Ed W. Clark High School ed ha frequentato per un anno la University of Nevada, Las Vegas e per due anni la Arizona State University. Dalla prima, ha ricevuto una laurea honoris-causa nel 2013.\nCollabora anche con molti membri della sua famiglia. Come suo zio, Frank Potenza (\"Zio Frank\"), ospite regolare al suo \"Jimmy Kimmel Live!\" dal 2003 fino alla sua morte nel 2011. Suo cugino, Sal Iacono, \u00e8 scrittore e comico nel \"Jimmy Kimmel Live!\". Anche sua zia Chippy (Concetta Potenza) partecipa al suo show. Suo fratello, Jonathan, fa il regista. Sua sorella, Jill, \u00e8 una comica. Suo figlio, Kevin, lavora come assistente di produzione. Sua figlia Katie invece \u00e8 una ceramista.\nCarriera.\nCarriera radiofonica.\nInizia a lavorare nell'industria radiofonica durante il liceo, conducendo un programma domenicale di interviste sulla stazione della sua universit\u00e0. Ottiene il suo primo lavoro pagato nel 1989 come co-conduttore del \"The Me and Him Show\" su KZOK-FM a Seattle. Dieci mesi dopo viene licenziato assieme al suo collega e viene nuovamente licenziato un anno dopo dalla WRBQ-FM di Tampa. Kimmel ottiene il suo primo programma su KCMJ di Palm Springs dove convince un giovane Carson Daly a lasciare l'universit\u00e0 e diventare un suo stagista. Successivamente passa alla KROQ-FM, a Los Angeles, dove trascorre cinque anni come \"Jimmy Il Ragazzo Sportivo\" per il programma mattutino di Kevin &amp; Bean. In questo periodo incontra e fa amicizia con un comico in difficolt\u00e0 chiamato Adam Carolla.\nComedy Central.\nKimmel inizia la sua carriera televisiva come controparte comica di Ben Stein nel game-show \"Win Ben Stein's Money\", che va in onda su Comedy Central nel 1997. La sua arguzia e personalit\u00e0 da \"uomo-comune\" bilanciavano lo stile monotono e il comportamento falso-borghese di Stein. La combinazione ha fatto guadagnare alla coppia un premio Emmy per il miglior conduttore di game-show.\nNel 1999, nel suo periodo al \"Win Ben Stein's Money\", Kimmel ha co-condotto (con Adam Carolla) e co-prodotto (con Daniel Kellison) \"The Man Show\" per Comedy Central. Lascia il \"Win Ben Stein's Money\" nel 2001 e viene sostituito dalla comica Nancy Pimental, che viene poi sostituita a sua volta dal cugino di Jimmy, Sal Iacono. Il successo di \"The Man Show\" permette a Kimmel, Carolla, e Kellison di creare e produrre, sotto l'insegna di Jackhole Productions, \"Crank Yankers\" per Comedy Central e successivamente \"The Andy Milonakis Show\" per MTV2.\n\"Jimmy Kimmel Live!\".\nNel gennaio 2003 Jimmy Kimmel lascia definitivamente \"The Man Show\" per condurre il suo talk show serale, il \"Jimmy Kimmel Live!\" su ABC. Nonostante il nome, lo show non \u00e8 trasmesso in diretta dal 2004, quando non riuscirono a censurare appropriatamente le parolacce dette dall'attore Thomas Jane.\nKimmel solitamente conclude il programma con la frase \"Le mie scuse a Matt Damon ma abbiamo esaurito il tempo\". Quando poi Matt Damon \u00e8 realmente andato allo show per essere intervistato, \u00e8 entrato e si \u00e8 seduto per poi essere liquidato dopo pochi secondi da Jimmy Kimmel con la frase \"Sfortunatamente non abbiamo pi\u00f9 tempo, le mie scuse a Matt Damon\". Anche se l'attore sembrava arrabbiato, Kimmel successivamente rivela quello essere uno scherzo concordato. Oltre a questo episodio negli anni si sono susseguiti molti botta e risposta ironici tra i due, sia sugli schermi che fuori.\nNell'ottobre 2013, in una nuova parte di programma chiamata \"Il tavolo dei bambini\", il quale consiste in bambini di cinque e sei anni che discutono sul fallimento del governo statunitense e del debito pubblico, si \u00e8 verificato un episodio controverso. Quando uno dei bambini ha suggerito di \"uccidere tutte le persone in Cina\" come modo per risolvere il problema del debito pubblico, Kimmel ha risposto dicendo che era \"un'idea interessante\" e concludendo in modo scherzoso: \u201cDovremmo permettere ai Cinesi di vivere?\u201d. L'incidente ha causato discussioni e proteste su internet, anche dal governo cinese. L'emittente ABC si \u00e8 poi scusata con una lettera aperta. Successivamente, su richiesta di licenziamento del conduttore, il conduttore stesso si \u00e8 scusato pubblicamente.\n\"Who Wants To Be A Millionaire?\".\nA gennaio 2020 viene scelto come nuovo conduttore di \"Who Wants To Be A Millionaire?\" (edizione americana di \"Chi vuol essere milionario?\") in occasione del ventesimo anniversario del programma e del suo ritorno in prime time su ABC.\nAltri lavori.\nKimmel \u00e8 apparso anche come ospite per quattro anni nella trasmissione sportiva \"Fox NFL Sunday\". Vanta anche numerose apparizioni in altri talk show tra cui \"The Howard Stern Show\", \"The Ellen DeGeneres Show\" e il \"Late Show with David Letterman\". \u00c8 apparso nel \"The Late Show\" per cinque volte, l'ultima nel 2010, e nella versione USA di \"Ballando con le stelle\".\nHa condotto molti show-evento come gli American Music Award (cinque volte: 2003, 2004, 2006, 2007 e 2008), Emmy Award (due volte: 2012 e 2016) e gli Academy Award (due volte: 2017 e 2018).\nHa anche giocato nella squadra di softball \"All-Star Legends and Celebrity\" per due volte, nel 2004 e nel 2006, oltre ad averla presentata.\nKimmel ha lavorato in alcuni film di animazione, spesso dando la voce a dei cani. La sua voce \u00e8 apparsa in \"Garfield\" e \"Road Trip\" e ha interpretato \"Cane della Morte\" nei \"Griffin.\"\nInfluenze.\nLe pi\u00f9 grandi fonti d'ispirazione comica per Jimmy Kimmel sono David Letterman e Howard Stern. Kimmel ha descritto il lavoro di Letterman dicendo: \"Il suo show era cos\u00ec strano e diverso, non avevo mai visto niente del genere. Non conoscevo nessuno con quel senso dell'umorismo\". Ha anche spesso scherzato dicendo che l'unico motivo per cui \u00e8 entrato nello show business era per diventare suo amico. E ha anche scritto un pezzo per \"Time\" in cui descrive il suo amore per David Letterman.\nVita privata.\nKimmel ha sposato Gina Maddy nel 1988; la coppia ha divorziato nel 2002. Hanno avuto una figlia, Katherine (nata nel 1991), e un figlio, Kevin (nato nel 1993). Ha avuto una relazione con la comica Sarah Silverman dal 2002 fino a che non si sono separati nel marzo 2009.\nHa iniziato a frequentare Molly McNearney, una autrice del \"Jimmy Kimmel Live\", nell'ottobre 2009. Si sono fidanzati nell'agosto 2012 e sposati nel luglio 2013. Il 10 luglio 2014 \u00e8 nata la loro prima figlia, Jane.\nIl secondo figlio, William John, \u00e8 nato il 21 aprile 2017 con una raro difetto cardiaco congenito, chiamato tetralogia di Fallot. Si \u00e8 sottoposto con successo a un intervento a tre giorni dalla nascita. I primi ospiti avuti da Jimmy allo show dopo il suo ritorno sono stati il chirurgo e famoso conduttore Mehmet Oz, che ha spiegato la situazione, e lo snowboarder Shaun White, che \u00e8 nato con la stessa malattia.\nKimmel suona il clarinetto basso. Ha dichiarato pubblicamente di essere narcolettico."}
{"id": "2481091", "revid": "1543377", "url": "https://it.wikipedia.org/wiki?curid=2481091", "title": "Esqu\u00edas", "text": "Esqu\u00edas \u00e8 un comune dell'Honduras facente parte del dipartimento di Comayagua.\nL'abitato \u00e8 stato probabilmente fondato attorno al 1600, mentre nella suddivisione territoriale del 1899 era a capo di un distretto comprendente anche gli attuali comuni di Minas de Oro e San Jos\u00e9 del Potrero."}
{"id": "2481092", "revid": "287204", "url": "https://it.wikipedia.org/wiki?curid=2481092", "title": "Esquias", "text": ""}
{"id": "2481094", "revid": "6923", "url": "https://it.wikipedia.org/wiki?curid=2481094", "title": "BCN Competici\u00f3n", "text": ""}
{"id": "2481095", "revid": "287204", "url": "https://it.wikipedia.org/wiki?curid=2481095", "title": "BCN Competicion", "text": ""}
{"id": "2481096", "revid": "1842072", "url": "https://it.wikipedia.org/wiki?curid=2481096", "title": "Isolatore di rete", "text": "Gli isolatori di rete formano, all'interno di una linea dati Ethernet in rame, un punto di sezionamento galvanico con elevata rigidit\u00e0 dielettrica. In questo caso, in base al principio della induzione elettromagnetica, si possono trasmettere a bassa perdita le tensioni alternate ad alta frequenza nella banda di frequenza utilizzata per la trasmissione di dati. Proprio in virt\u00f9 di questo principio di trasmissione, gli isolatori di rete non hanno bisogno di una alimentazione di corrente propria. Attualmente si possono raggiungere con gli isolatori di rete delle velocit\u00e0 di trasmissione fino a 1000 Mbit/s.\nCampi applicativi.\nTecnologia medica.\nIn campo medico gli isolatori di rete servono per proteggere i pazienti dalle correnti di dispersione. Il collegamento in rete tra un prodotto medico attivo e una rete Ethernet o un apparecchio di altra natura, come per es. un PC per l'ufficio o un laptop viene classificato secondo la norma IEC 60601-1 (terza edizione) come una potenziale fonte di pericolo per i dispositivi ed i sistemi elettrici medici, che in seguito alle differenze di tensione tra il potenziale di terra dei componenti di rete collegati pu\u00f2 essere la causa di una corrente di dispersione pericolosa per i pazienti. Tali differenze di tensione possono essere provocate, per\u00f2, anche in seguito a una messa in opera scorretta, per es. in caso di disposizione erronea o in presenza di contatto metallico tra le linee schermate o di dati di un cavo danneggiato e tra i componenti a conduzione all'interno del cablaggio.\nGli isolatori di rete possono essere utilizzati come accessorio o come componente fondamentale di un apparecchio o di un sistema elettrico medico. Gli isolatori di rete stessi nei sistemi elettrici medici sono regolati dai requisiti delle norme 60601-1 e 60601-1-2, tuttavia non sono prodotti medici, secondo quanto stabilito dalla Direttiva dispositivi medici 93/42/CEE, in quanto di per s\u00e9 non soddisfano scopi terapeutici o diagnostici. Se considerati come apparecchio indipendente non sussiste neanche l'obbligo di effettuare controlli tecnici atti a verificarne la sicurezza (STK), a meno che non vengano esplicitamente richiesti dal produttore dell'isolatore di rete o del sistema elettrico medico formato dall'isolatore di rete e dal prodotto medico attivo nei documenti a corredo degli stessi.\nGli isolatori di rete devono essere disposti molto vicini all'apparecchio medico. In campo medico essi spesso vengono impiegati insieme ai trasformatori di separazione che servono sempre a proteggere i pazienti, ma dalle correnti elevate provenienti dalla rete di alimentazione della corrente in caso di errori di isolamento.\nAltri campi applicativi.\nGli isolatori di rete vengono utilizzati in molti altri dispositivi tecnici per ottenere una separazione di potenziale tra gli apparecchi collegati, per es.:\nRequisiti tecnici.\nIn base alla norma internazionale IEC 60601-1 (terza edizione) per i dispositivi e i sistemi elettrici medici, gli isolatori di rete devono rispettare requisiti molto severi per quanto riguarda la struttura isolante. Ovviamente vengono stabiliti requisiti molto pi\u00f9 rigorosi di quelli della norma IEC 60950 (dispositivi dei sistemi informatici) applicabili nei campi diversi da quelli medici, in quanto si parte dal presupposto per cui un paziente pu\u00f2 essere privo di coscienza, narcotizzato o impossibilitato a muoversi e quindi necessita di una maggiore protezione.\nPer i dispositivi o i sistemi medici la norma IEC 60601-1 (terza edizione) prevede la presenza di due contromisure indipendenti per la protezione del paziente (in inglese, Means Of Patient Protection = MOPP). Un isolatore di rete in questo caso pu\u00f2 provvedere, in funzione della propria struttura isolante, a una o due contromisure di protezione per il paziente. In caso di un solo MOPP occorre prevedere una seconda contromisura per l'apparecchio interessato, per es. un conduttore di compensazione di potenziale a posa fissa.\nLa conformit\u00e0 ai requisiti delle norme e delle direttive applicabili, e in particolare della IEC 60601-1, viene dichiarata dal produttore tramite dichiarazioni CE e/o certificati di omologazione di enti di verifica indipendenti. Dai certificati, tuttavia, non \u00e8 possibile di norma individuare se \u00e8 presente uno o due MOPP in un isolatore di rete in quanto ci\u00f2 dipende dalla combinazione delle distanze di scarica e dalle vie di fuga realizzate, dalla struttura isolante e dalla rigidit\u00e0 dielettrica. Dalla sola rigidit\u00e0 dielettrica (sono richiesti 1,5 KV (AC) per un MOPP e 4 KV (AC) per due MOPP) non \u00e8 possibile stabilire la presenza dei MOPP realizzati.\nUtilizzando i cavi di rete non schermati, che occasionalmente vengono citati come alternativa all'uso degli isolatori di rete, in base alla norma IEC 60601-1 non si ottiene una protezione adeguata in quanto la linea di dati stessa pu\u00f2 presentare delle tensioni pericolose.\nGli elementi di separazione galvanica impiegati sulle schede di rete e sugli altri componenti di rete attivi conformi alla norma IEC 60950 non soddisfano i requisiti relativi al dispositivo di separazione galvanica ai sensi della norma der IEC 60601-1 poich\u00e9, da un lato, la schermatura \u00e8 collegata e, dall'altro lato, la struttura isolante di norma non soddisfa i severi requisiti della IEC 60601-1 e, quindi, in campo medico non possono essere utilizzati per sostituire gli isolatori di rete.\nLa qualit\u00e0 di trasmissione di un isolatore di rete \u00e8 determinabile ricorrendo alle normali grandezze caratteristiche dei sistemi di rete per i cablaggi (per es. attenuazione di inserzione, attenuazione di riflusso, cross-talk di prossimit\u00e0).\nLa presenza di un isolatore di rete \u00e8 necessaria per ogni collegamento galvanico diretto tra gli apparecchi collegati. Per questo motivo, oltre la linea di dati anche la schermatura del cavo deve essere separata galvanicamente.\nStrutture.\nEsistono varie strutture di isolatori di rete, come apparecchi esterni con custodia, in versione da incasso per produttori di apparecchi e integrati in scatole a parete per reti."}
{"id": "2481100", "revid": "1784938", "url": "https://it.wikipedia.org/wiki?curid=2481100", "title": "Bagatelle per un massacro", "text": "Bagatelle per un massacro (in francese \"Bagatelles pour un massacre\") \u00e8 un pamphlet del 1937 di Louis-Ferdinand C\u00e9line, il primo in cui lo scrittore francese condusse una dura offensiva contro quella che considerava la \"razza\" ebraica, che chiar\u00ec la natura antisemita del pensiero di C\u00e9line.\nFu composto nel secondo semestre del 1937 e pubblicato nel dicembre di quell'anno dalle \u00c9ditions Deno\u00ebl, lo stesso editore che l'anno precedente aveva pubblicato \"Mea culpa\" e che nel 1938 pubblic\u00f2 anche \"L'\u00c9cole des cadavres\" (\"La scuola dei cadaveri\"), mentre il terzo pamphlet antisemita di C\u00e9line, \"Les Beaux Draps\" (\"La bella rogna\"), usc\u00ec nel 1941 per le Nouvelles \u00c9ditions Fran\u00e7aises.\n\"Bagatelles\" fu un grande successo editoriale (circa copie vendute), nonostante l'interruzione forzata delle vendite di questo e del successivo pamphlet a seguito del decreto Marchandeau del 1939, a dimostrazione del diffuso antisemitismo gi\u00e0 esistente in Francia. L'editore Deno\u00ebl pot\u00e9 comunque pubblicare due riedizioni nel 1941 e, con corredo fotografico, nel 1943. Il libro fu uno dei pi\u00f9 venduti durante l'occupazione.\nContenuto.\n\"Bagatelles\" \u00e8 il primo pamphlet di C\u00e9line di chiara ispirazione antisemita. Gi\u00e0 in \"Mea culpa\", accusa durissima nei confronti della situazione contemporanea in Unione Sovietica, ma anche e soprattutto dell'idea stessa di comunismo, C\u00e9line aveva inserito una frase sarcastica diretta contro gli ebrei.\nOltre alle parti prettamente argomentative, incentrate sull'antisemitismo, variamente declinato come invettiva politica, sociale e culturale-letteraria, il testo contiene anche i soggetti di tre balletti, \"La Naissance d'une f\u00e9e\" (\"La nascita di una fata\"), \"Voyou Paul. Brave Virginie\" (\"Paul canaglia. Virginie coraggiosa\") e \"Van Bagaden\", nonch\u00e9 alcune sezioni narrative, le pi\u00f9 estese ed importanti delle quali incorniciano l'esposizione delle tesi antisemite, oltranziste quanto alla forma e al contenuto.\nL'opera si apre con un dialogo fittizio tra Ferdinand, personaggio coincidente con la funzione narratore, e il collega medico Gutman. A scatenare la furia polemica \u00e8 il rifiuto da parte degli organizzatori dell'Esposizione Universale del 1937 di mettere in scena un balletto di Ferdinand. La \u00abjouissance rentr\u00e9e\u00bb, ovvero il desiderio frustrato di stare a stretto contatto con le ballerine e il loro mondo, \u00e8 la causa di un discorso che si pone come intenzionalmente antisemita fino all'eccesso.\nFerdinand elegge gli Ebrei a proprio bersaglio polemico perch\u00e9 \u00e8 convinto in primo luogo che occupino tutti i posti chiave del potere, e che a causa del loro inveterato razzismo ostacolino l'ascesa professionale degli ariani, di cui il personaggio si considera \"fratello di razza\" e di cui si fa portavoce; in secondo luogo che gli Ebrei non accettano il balletto per questioni di cattivo gusto letterario.\nNel corso del pamphlet sono tantissime le tirate contro il \"giudaizzamento\" del gusto, consistente in una perdita generalizzata di ci\u00f2 che il narratore chiama la \u00abpetite musique\u00bb, ovvero il ritmo spontaneo che sarebbe nelle corde di chi \u00e8 ariano, sostituito dal \"ritmo tam-tam\" degli ebrei. Questi ultimi, nelle digressioni pseudoscientifiche di C\u00e9line diventano una sottofamiglia dei neri africani, incrociatisi con i barbari delle steppe orientali. La figura dell'Ebreo diventa quindi un'allegoria di tutto ci\u00f2 che secondo l'autore esiste di negativo.\nNella parte centrale dell'opera \u00e8 sostenuta la tesi di un complotto giudaico mondiale, teso alla realizzazione delle profezie inscritte nel Talmud, e si esortano i \"fratelli di razza\" ad opporsi ad una nuova guerra, che li vedrebbe come carne da macello a tutto vantaggio del progresso del dominio ebraico.\nGi\u00e0 in questo pamphlet si comincia a delineare un atteggiamento benevolo nei confronti della Germania hitleriana, che si trasformer\u00e0 in aperto caldeggiamento di un'alleanza franco-tedesca nel successivo \"L'\u00c9cole des cadavres\". C\u00e9line rimarr\u00e0 invece pi\u00f9 ambiguo rispetto al regime fascista italiano e a quello di Franco.\nDiverse tesi contenute in \"Bagatelles\" ricalcano sicuramente le ideologie fasciste e naziste dell'epoca. Altre tesi, per\u00f2, si collocano in una posizione di eccentricit\u00e0 rispetto alle dottrine di regime; ne sono esempi il suo pacifismo ad oltranza, ricordato gi\u00e0 sopra, e soprattutto le critiche roventi che non risparmiano neanche gli aderenti ai diversi totalitarismi.\nI tre balletti presenti in \"Bagatelles\" non sono avulsi dal contenuto del pamphlet: tutti e tre trattano allegoricamente le tematiche che strutturano l'intero testo, anche se nei primi due manca quell'insistenza sulla figura del giudeo che pervade invece il resto del testo. \u00abIn realt\u00e0, in gran parte della critica celiniana la lettura ideologica, metaforica e simbolica dei balletti ha prevalso sulla lettura prevalentemente estetica e la loro esistenza \u00e8 generalmente riconosciuta come ideologicamente compromessa\u00bb.\nIn \"Bagatelles\" ritorna anche il tema dell'Unione Sovietica; alla fine del pamphlet \u00e8 inserita una sezione narrativa in cui vengono rappresentati i dialoghi tra Ferdinand e la giovane guida che lo aveva accompagnato nel suo viaggio del 1936; \u00e8 un'occasione per ripresentare critiche contro il comunismo e l'indottrinamento delle nuove generazioni, e per mettere il dito nella piaga delle ingiustizie sociali persistenti in URSS, che dovrebbero far risaltare in maniera ancora pi\u00f9 amara e disincantata il contrasto stridente fra ideali comunisti e miseria dell'immutabile natura umana.\nC\u00e9line, nonostante la violenza dei suoi attacchi (e il \"massacro\" annunciato nel titolo), neg\u00f2 sempre di aver sostenuto lo sterminio fisico degli ebrei.\nLo stile.\nIl libro \u00e8 scritto nel tipico stile dello scrittore, con uso di ellissi, iperboli, sintassi spezzettata, termini in argot, ed \u00e8 narrato in prima persona dal suo alter ego letterario, Ferdinand.\nIl ritmo dell'argomentazione \u00e8 scandito dall'invettiva, ora contro gli ebrei al comando, ora contro gli ariani colpevoli di stupidit\u00e0 e asservimento. Convenzionalmente nel genere letterario del pamphlet si prevede la presenza di una voce narrante dal tono eccessivo e senza compromessi, alla quale sono concesse oltre ad un'argomentazione serrata e stringente le possibilit\u00e0 dell'offesa personale e del puro e semplice rifiuto delle tesi degli avversari.\nLo sperimentalismo lessicale e sintattico che aveva contraddistinto l'ultima prova romanzesca, \"Morte a credito\", permane, anche se viene approfondito in una direzione diversa. Ci\u00f2 si deve sicuramente al cambiamento di genere letterario.\nLa struttura argomentativa di \"Bagatelles\" \u00e8 molto scarna. Da una parte, questa \u00e8 una caratteristica convenzionale del genere letterario di appartenenza; dall'altra, l'idioletto c\u00e9liniano \u00e8 di per s\u00e9 portato alla frammentariet\u00e0 dell'enunciazione e alle strutture sintattiche poco articolate ed ellittiche, inadatte a strutturare complesse strategie argomentative.\nI segmenti testuali caratterizzati dall'invettiva pi\u00f9 virulenta recano il marchio stilistico della prosa c\u00e9liniana, ovvero i tre puntini di sospensione, e vedono il succedersi di locuzioni esclamative ed interrogative spesso ellittiche. Nelle parti argomentative pi\u00f9 ragionate si fanno pi\u00f9 presenti i periodi oratori e la sperimentazione si sposta dal versante sintattico a quello morfo-lessicale.\nL'elaborazione figurale \u00e8 onnipresente e i tratti stilistici pi\u00f9 frequenti sono soprattutto le frasi interrogative (spesso retoriche) ed esclamative, i periodi brevi, i giochi di parole, le allitterazioni, le anafore e le epifore, le iperboli, le antitesi e gli ossimori.\nLa ricezione critica.\nNonostante l'antisemitismo fosse molto diffuso nell'Europa degli anni trenta, l'uscita di \"Bagatelles\" fu un fulmine a ciel sereno nel panorama culturale francese.\nLa stragrande maggioranza dei critici delle numerose riviste di sinistra e di estrema sinistra vi trov\u00f2 una dolorosa conferma delle impressioni negative e dello sconcerto gi\u00e0 suscitati da \"Mea culpa.\" A destra invece l'accoglienza al pamphlet fu ambivalente: diversi critici elogiarono C\u00e9line per il coraggio dimostrato nella sua discesa in campo in favore della causa antisemita e per la presunta sincerit\u00e0 dello sfogo, che sarebbe testimoniata dai toni infervorati e appassionati e dall'oltranzismo delle tesi sostenute; mentre molte penne di estrema destra avanzarono dei dubbi sull'efficacia pratica delle trovate letterarie.\nAndr\u00e9 Gide in un articolo della \"Nouvelle Revue Fran\u00e7aise\", unico tra i critici della sinistra, non credette alla seriet\u00e0 di C\u00e9line, definendo le \"Bagatelles\" un \"gioco letterario\". Ugo Leonzio ha accostato, per alcune caratteristiche, le \"Bagatelle\" allo stile paradossale di \"Una modesta proposta\" di Jonathan Swift. Stefano Lanuzza a sua volta ha parlato di un grottesco \u00ab\"divertissement\"\u00bb e di \u00abun iperbolico \"lusus\"\u00bb.\nMa un posto a parte spetta a Hanns-Erich Kaminski, il quale rispose letterariamente alle \"Bagatelles pour un massacre\" col pamphlet \"C\u00e9line en chemise brune\", in cui lo immagina protagonista di un inverosimile viaggio in Germania fino a giungere al cospetto di Hitler e dove non esita a tacciare il libello c\u00e9liniano di antisemitismo e xenofobia.\nVicende editoriali.\nLa vicenda editoriale delle \"Bagatelles pour un massacre\" \u00e8 pesantemente condizionata dal suo contenuto di virulento antisemitismo. \nIl primo ritiro dal commercio era stato provocato da una causa intentata ad autore ed editore per diffamazione; dopo la fine del secondo conflitto mondiale fu C\u00e9line stesso ad opporsi ad una riedizione di questi testi. Lucette Destouches, seconda moglie e vedova dello scrittore, continu\u00f2 fino alla propria morte a voler vedere rispettata la volont\u00e0 di C\u00e9line. Di conseguenza i pamphlets, e \"Bagatelles\" in particolare, dopo il 1945 non sono mai stati ripubblicati in Francia. La loro vendita e diffusione non \u00e8 comunque illegale, come invece accade, in alcuni paesi, per altre pubblicazioni antisemite quali il \"Mein Kampf\" di Hitler o i \"Protocolli dei Savi di Sion\".\nNel 2017 fu annunciata la riedizione dei pamphlets per il 2018 presso Gallimard, autorizzata da Lucette Almansor vedova di C\u00e9line, interrotta poi a seguito di molte polemiche.\nSoltanto nel 2031, a settant'anni dalla morte di C\u00e9line, quando i diritti d'autore scadranno, tutte le opere diventeranno di pubblico dominio. Intanto per\u00f2 i tre pamphlets antisemiti, insieme con altri scritti polemici, sono stati riediti in edizione critica a cura di R\u00e9gis Tettamanzi in Canada, dove il diritto d'autore scade dopo cinquant'anni.\nAnche in Italia il caso editoriale delle \"Bagatelle per un massacro\" \u00e8 assai atipico; infatti il libro venne tradotto non integralmente, per i tagli dell'editore e della censura, la prima volta da Luigi Alessio, noto come Alex Alexis (primo traduttore delle opere c\u00e9liniane), nel 1938 per le edizioni Corbaccio. Rest\u00f2 nel catalogo editoriale fino al 1945 e poi ebbe alcune riedizioni clandestine nel 1965 e nel 1976. Infine usc\u00ec nella fedele traduzione integrale di Giancarlo Pontiggia, pubblicata da Guanda nel 1981, che per\u00f2 fu ritirata dalle librerie nel 1982, solo tre mesi dopo la pubblicazione, in seguito alla causa intentata dal legale della vedova C\u00e9line all'editore.\nL'edizione italiana del 1938 \u00e8 stata riprodotta in ristampa anastatica dalle Edizioni di Ar nel 2008."}
{"id": "2481103", "revid": "1543377", "url": "https://it.wikipedia.org/wiki?curid=2481103", "title": "Humuya", "text": "Humuya \u00e8 un comune dell'Honduras facente parte del dipartimento di Comayagua.\nIl comune \u00e8 stato istituito nel 1897 con parte del territorio del comune di San Sebasti\u00e1n."}
{"id": "2481104", "revid": "262045", "url": "https://it.wikipedia.org/wiki?curid=2481104", "title": "Wizards on deck with Hannah Montana", "text": ""}
{"id": "2481108", "revid": "1543377", "url": "https://it.wikipedia.org/wiki?curid=2481108", "title": "La Libertad (Comayagua)", "text": "La Libertad \u00e8 un comune dell'Honduras facente parte del dipartimento di Comayagua.\nFondato nel 1860 con il nome \"Portillo de la Ensenada\", ottenne l'autonomia amministrativa nel 1876 assumendo la denominazione attuale."}
{"id": "2481111", "revid": "709565", "url": "https://it.wikipedia.org/wiki?curid=2481111", "title": "Leges ab omnibus intelligi debent", "text": "Leges ab omnibus intelligi debent (traduzione: \"le leggi debbono poter essere comprese da tutti\") \u00e8 una locuzione latina usata in ambito giuridico che sottolinea l'importanza della chiarezza espressiva di una legge, quale presupposto per rendere accessibile a tutti la comprensione del suo significato."}
{"id": "2481113", "revid": "54354", "url": "https://it.wikipedia.org/wiki?curid=2481113", "title": "La Trinidad", "text": "Il toponimo La Trinidad pu\u00f2 riferirsi a diverse localit\u00e0:"}
{"id": "2481116", "revid": "1305772", "url": "https://it.wikipedia.org/wiki?curid=2481116", "title": "Dare to Dream", "text": "Dare to Dream (\"osa sognare\" in lingua inglese) pu\u00f2 riferirsi a:"}
{"id": "2481123", "revid": "110157", "url": "https://it.wikipedia.org/wiki?curid=2481123", "title": "Szajk", "text": "Szajk \u00e8 un comune dell'Ungheria di 848 abitanti (dati 2008) situato nella provincia di Baranya, regione Transdanubio Meridionale"}
{"id": "2481124", "revid": "1543377", "url": "https://it.wikipedia.org/wiki?curid=2481124", "title": "La Trinidad (Honduras)", "text": "La Trinidad \u00e8 un comune dell'Honduras facente parte del dipartimento di Comayagua.\nIl comune appare gi\u00e0 come entit\u00e0 autonoma nella divisione amministrativa del 1896."}
{"id": "2481125", "revid": "932277", "url": "https://it.wikipedia.org/wiki?curid=2481125", "title": "Malitia supplet aetatem", "text": "Malitia supplet aetatem (traduzione: \"La malizia supplisce all'et\u00e0\", che, per esteso, va intesa come \"La malizia ingannatrice del minore supplisce alla sua minore et\u00e0\").\nSi tratta di un brocardo latino che definisce il principio sancito nell'art. 1426 c.c, in base al quale non pu\u00f2 essere annullato il negozio concluso da un minore che, attraverso artifizi e raggiri, abbia ingannato la controparte sulla propria et\u00e0. E ci\u00f2 in deroga all'art. 1425 c.c. che sancisce l'annullabilit\u00e0 dei negozi posti in essere dal minore in quanto privo della capacit\u00e0 d'agire."}
{"id": "2481126", "revid": "729019", "url": "https://it.wikipedia.org/wiki?curid=2481126", "title": "Sz\u00e1gy", "text": "Sz\u00e1gy \u00e8 un comune dell'Ungheria di 148 abitanti (dati 2008) situato nella provincia di Baranya, regione Transdanubio Meridionale"}
{"id": "2481131", "revid": "110157", "url": "https://it.wikipedia.org/wiki?curid=2481131", "title": "Szabadszentkir\u00e1ly", "text": "Szabadszentkir\u00e1ly \u00e8 un comune dell'Ungheria di 784 abitanti (dati 2001) situato nella provincia di Baranya, regione Transdanubio Meridionale"}
{"id": "2481133", "revid": "1573940", "url": "https://it.wikipedia.org/wiki?curid=2481133", "title": "Cupido argiades", "text": "Cupido argiades () \u00e8 un lepidottero della famiglia Lycaenidae, diffuso dall'Europa centrale al Giappone.\nVola da maggio a settembre secondo la localit\u00e0."}
{"id": "2481134", "revid": "729019", "url": "https://it.wikipedia.org/wiki?curid=2481134", "title": "Sumony", "text": "Sumony \u00e8 un comune dell'Ungheria di 508 abitanti (dati 2001) situato nella provincia di Baranya, regione Transdanubio Meridionale"}
{"id": "2481135", "revid": "834", "url": "https://it.wikipedia.org/wiki?curid=2481135", "title": "House of Yes", "text": ""}
{"id": "2481136", "revid": "125526576", "url": "https://it.wikipedia.org/wiki?curid=2481136", "title": "Smilitarizzazione del controllo del traffico aereo in Italia", "text": "Con smilitarizzazione del controllo del traffico aereo in Italia, si definisce l'insieme di eventi che port\u00f2 negli anni tra il 1979 e il 1981 alla cessazione del monopolio della fornitura dei servizi del traffico aereo da parte dell'Aeronautica Militare.\nIn base a quanto stabilito dall'Organizzazione Internazionale dell'Aviazione Civile (ICAO), ogni stato deve avere un ente che detta le norme vigenti (il \"Regulator\") e un ente che fornisce i servizi del traffico aereo (l\"'Air Navigation Service Provider\" - ANSP). Dopo la demilitarizzazione, in Italia venne affiancata all'Aeronautica Militare un fornitore di servizio civile: l'AAAVTAG (Azienda Autonoma Assistenza al Volo Traffico Aereo Generale), oggi ENAV SpA. La transizione tra la gestione completamente militare e la gestione mista si realizz\u00f2 dopo un periodo di manifestazioni di malumore da parte del personale militare, che culmin\u00f2 con l'astensione dalle attivit\u00e0 del 19 ottobre 1979, cui fecero seguito iniziative politiche che portarono al decreto del presidente della Repubblica 484/81 emanato dall'allora presidente Sandro Pertini che normalizz\u00f2 l'assetto del settore.\nLo sviluppo del controllo del traffico aereo.\nGli anni del dopoguerra videro l'inizio di uno sviluppo rivoluzionario nel controllo del traffico aereo: l'introduzione del radar. Originariamente sviluppato dagli inglesi per la difesa militare, questa nuova tecnologia consentiva agli incaricati del controllo da terra di vedere la posizione degli aerei presentata su schermi video. Nel 1946, la \"Civil Aeronautics Administration\" (CAA) degli Stati Uniti d'America introdusse un radar sperimentale da utilizzare sulle torri di controllo negli aeroporti civili e dal successivo 1952, l'agenzia USA inizi\u00f2 l'impiego di routine di radar per guidare l'avvicinamento e la partenza degli aerei civili dagli scali.\nNel 1960, la allora \"Federal Aviation Agency\" (oggi \"Federal Aviation Administration\" - FAA) statunitense, incaricata di regolare e sovrintendere a ogni aspetto riguardante l'aviazione civile, inizi\u00f2 una campagna di prove con aerei dotati di un dispositivo ricetrasmittente (il \"transponder\") e un sistema a terra detto radar secondario di sorveglianza. Questa tecnologia, anch'essa di derivazione militare, migliorava la capacit\u00e0 dei radar esistenti di seguire il traffico degli aeromobili, al punto che si rendeva possibile far volare aerei civili in sicurezza anche in condizioni in cui la visibilit\u00e0 era nulla e i piloti dovevano effettuare la navigazione aerea, utilizzando solo gli strumenti di bordo e il supporto da terra di operatori particolarmente addestrati: \"i controllori\". Pur in queste condizioni, gli operatori di terra furono nel tempo sempre pi\u00f9 in grado di ridurre la spazio tra aerei vicini (la cosiddetta \"separazione\") decongestionando le rotte, via via sempre pi\u00f9 affollate in seguito allo sviluppo del trasporto aereo di quegli anni. Dal 1965 al 1975, la FAA adott\u00f2 per prima nel mondo dei sistemi informatici complessi di ausilio alla gestione del traffico, in grado di sostituire, per esempio, le scritte tracciate a penna su marcatori di plastica utilizzati dagli operatori di terra per tenere conto manualmente della situazione. Sin dagli esordi, questi sistemi aiutavano i controllori con funzioni di aiuto e allarme in caso di pericolo.\nAll'inizio degli anni settanta, la crescente congestione degli spazi aerei, port\u00f2 negli USA all'impiego sempre pi\u00f9 intenso del personale di terra, incaricato del delicato e complesso compito di ottimizzare le rotte per consentire un efficiente svolgimento dei voli, ma, nello stesso tempo, responsabile che i velivoli sotto la propria responsabilit\u00e0, non collidessero tra loro o con ostacoli naturali, particolarmente in cattive condizioni di visibilit\u00e0\nL'evoluzione in Italia paragonata a quella negli USA.\nNegli Stati Uniti, la constatazione dell'essere in presenza di rischi per vite umane e la crescente complessit\u00e0 degli strumenti tecnologici divenuti disponibili, portarono al riconoscimento di una specifica professionalit\u00e0 per gli operatori incaricati del controllo del traffico aereo. Trattandosi di dipendenti di un'organizzazione civile, la retribuzione venne adeguata agli effettivi rischi penali e civili corsi nell'esercizio dell'attivit\u00e0. Inoltre, la condizione di ente civile, consentiva l'esistenza di organizzazioni di rappresentanza del personale, in grado di svolgere il ruolo di interlocutori dei vertici dell'agenzia governativa, su temi quali la durata dell'orario di lavoro, i turni di riposo, l'adeguatezza delle attrezzature, la validit\u00e0 delle procedure. Gli studi di ergonomia e l'analisi degli incidenti che si raffinarono in quegli anni, fecero comprendere come si trattasse di argomenti fortemente collegati alla sicurezza del volo.\nIn Italia negli stessi anni, il retaggio bellico e la concomitante guerra fredda con i paesi del blocco sovietico, uniti alla presenza di procedure e tecnologie di provenienza militare e largamente sovrapponibili a quelle impiegate per la difesa aerea, lasciarono nelle mani dell'Aeronautica Militare la gestione del controllo del traffico aereo civile. A livello ministeriale, la stessa Direzione Generale dell'Aviazione Civile era parte del Ministero della Difesa e non del Ministero dei Trasporti.\nAll'inizio degli anni settanta la crescente disparit\u00e0 a confronto con le altre organizzazioni occidentali, particolarmente con quella statunitense, cre\u00f2 fermento negli ambienti dei giovani ufficiali e tra i sottufficiali dell'arma azzurra comandati al servizio di controllo del traffico aereo civile. La particolarit\u00e0 della organizzazione militare, per\u00f2, non consentiva forme di protesta normalmente praticate nelle attivit\u00e0 civili. La astensione dal servizio e la propaganda per l'organizzazione di forme di protesta tra militari \u00e8 regolamentata da particolari codici penali, che la definiscono come ammutinamento e sedizione. A distanza di anni dagli eventi \u00e8 divenuto noto che erano gi\u00e0 state predisposte le azioni per deferire ai tribunali militari i protagonisti di azioni di protesta che, in applicazione dei codici, avrebbero portato a condanne alla reclusione.\nIl 6 luglio 1975, un lungo articolo sul Corriere della Sera dal titolo \" Gli angeli custodi del volo tranquillo\" per primo accenn\u00f2 alle difficolt\u00e0 delle condizioni di lavoro, alle scarse attrezzature e retribuzioni degli operatori militari adibiti al controllo del traffico aereo civile.\nNel settembre del 1977 i controllori del centro regionale di Linate attuano le prime forme di protesta, applicando alla lettera le disposizioni operative. Il 25 dello stesso mese, viene pubblicato un altro articolo sul Corriere della Sera che con il titolo \"Giuste alcune richieste\" nell'ultima parte commenta l'aspetto economico dei controllori. L'idea, per\u00f2, di trasferire i compiti di assistenza al volo dai militari ai civili non si ritiene praticabile a fronte del costo che l'operazione comporterebbe, in primo luogo perch\u00e9 lo stipendio di operatori civili, paragonato a quello degli omologhi stranieri, sarebbe di gran lunga superiore di quello dei militari italiani.\nNel gennaio 1979, in una serie di articoli a puntate su il Giornale dal titolo \"Un'approfondita inchiesta sulla situazione delle Forze Armate italiane\" , il generale Antonio Mura non fece cenno alla vicenda. La smilitarizzazione era un argomento del quale si discuteva, ma non era in agenda tra i vertici delle forze armate italiane. Al contrario, da anni esistevano movimenti tra alcuni sottufficiali che spingevano alla protesta clamorosa, tra questi uno particolarmente attivo, il \"movimento dei sottufficiali democratici\" di connotazione ideologica vicina a Potere Operaio, che arrivarono a proporre manifestazioni con sfilata in corteo in divisa, a volto coperto e con il pugno chiuso.\nLa protesta dei controllori del 19 ottobre 1979.\nIl 3 giugno 1979 si tennero le elezioni politiche. Nell'agosto successivo, venne nominato Presidente del consiglio Francesco Cossiga, ma nella compagine di governo rimasero nel loro incarico Luigi Preti al Ministero dei Trasporti e Attilio Ruffini al Ministero della difesa, confermati nell'incarico che rivestivano nel precedente quinto governo Andreotti. Il Capo di Stato Maggiore dell'Aeronautica era dal 1977 il generale Alessandro Mettimano.\nPreti, gi\u00e0 nella legislatura precedente e con il governo precedente, aveva varato un decreto legge di spesa per l'aviazione civile (D.L.151/79), modificato e convertito in legge alla fine di luglio dal parlamento appena eletto (L.299/79). Con questi provvedimenti si stanziavano maggiori fondi per il settore e si rimandava a una successiva riunione del CIPE dopo la pausa estiva per l'effettiva definizione dei criteri direttivi da adottare nella realizzazione degli interventi.\nIl ministro dei trasporti present\u00f2 le sue proposte il 14 settembre e relazion\u00f2 alla riunione del CIPE il 10 ottobre. Venivano recepite le necessit\u00e0 di riservare fondi alle attrezzature di assistenza al controllo del traffico aereo e non solo a opere infrastrutturali come nelle prime ipotesi di spesa, ma nella suddivisione tra i ministeri, 188 miliardi di lire al Ministero dei Trasporti e 22 al Ministero della Difesa, non venne completamente tenuto conto delle reiterate richieste di riforma e di miglioramento nel trattamento del personale, fatto salvo alcuni finanziamenti per la costruzione di alloggi di servizio.\nL'agitazione tra i militari gi\u00e0 riportata nei mesi precedenti dalla stampa, raggiunse il culmine, trasformandosi in autentica irritazione per i contestatori pi\u00f9 attivi che iniziarono a far circolare l'idea di una immediata protesta clamorosa: obiettivo dei promotori dell'iniziativa era bloccare il traffico aereo civile in Italia, chiedendo a tutti gli operatori di presentare le dimissioni temporanee dal servizio, tutti insieme lo stesso giorno, fissato per il 19 ottobre, un venerd\u00ec. I controllori in grande numero si predisposero con la dichiarazione pronta da consegnare al proprio comandante e alcuni la depositarono preventivamente ad un notaio. Nel testo si chiedeva di essere esonerati dal servizio per ragioni personali contingenti. In caso di ordine ad operare, i coordinatori dell'iniziativa suggerirono di pretendere un ordine scritto.\nIl giorno prima della inedita forma di protesta, non ne era certa la riuscita, in quanto molti controllori ed assistenti risultavano ancora indecisi. Il ministro Preti, intervistato da un giornalista RAI per conto del telegiornale dichiar\u00f2: \"fate come me, io domani andr\u00f2 in volo, sar\u00e0 tutto regolare\".\nIl giorno dopo, invece, la quasi totalit\u00e0 dei controllori e assistenti (circa 900 uomini tra ufficiali e sottufficiali), present\u00f2 in contemporanea le dimissioni temporanee dal servizio. Gli aerei rimasero a terra e quel 19 ottobre 1979 tutto il traffico aereo italiano fu bloccato.\nLa soluzione politica.\nMan mano che arrivavano le notizie sulla adesione alla protesta e le notizie di collisioni mancate, la situazione si chiar\u00ec nella sua gravit\u00e0. I voli furono fermati per sicurezza e come titolarono i giornali, l'Italia si trov\u00f2 isolata dal resto del mondo. Pertini, eletto da poco pi\u00f9 di un anno alla Presidenza della Repubblica, rompendo ancora una volta con le consuetudini di comportamento dei suoi predecessori, in modo per l'epoca inedito si avvalse della sua condizione di capo delle forze armate italiane e convoc\u00f2 al Quirinale il Presidente del Consiglio Cossiga e alcuni rappresentanti dei controllori. Presentando la promessa del capo del governo di disciplinare la materia con un decreto legislativo urgente che avrebbe varato la smilitarizzazione, ottenne il rientro della protesta e davanti ai presenti, telefon\u00f2 al procuratore militare intimandogli di non iniziare l'azione penale. Gli operatori, ormai ribattezzati dalla stampa \"uomini radar\", ritirarono le dimissioni e gi\u00e0 nel pomeriggio la situazione inizi\u00f2 a normalizzarsi.\nLe reazioni.\nI contraccolpi politici furono enormi. Si chiesero le dimissioni del ministro dei trasporti Preti. Il ministro della difesa Ruffini ricevette i generali i quali chiesero con insistenza se \"il codice militare vale dopo il caso degli uomini-radar\" (Corriere, 23 ottobre 1979). Il Giornale del 24 ottobre 1979 titol\u00f2 con un articolo a firma Renzo Trionfera: \"un altro 8 settembre dicono i vertici militari\" ed un duro articolo di Federico Orlando mise in risalto come i \"capitani rivoltosi \" ormai sicuri dell'impunit\u00e0 rivolgevano a suo avviso sempre pi\u00f9 pressanti richieste e pretese. Subito i giornali cominciarono a valutare i reati commessi e le mancate punizioni, in definitiva ritennero l'azione del 19 ottobre una resa delle istituzioni, una vittoria dei rivoltosi, un superamento del codice militare.\nAlberto Li Gobbi su Il Giornale del 25 ottobre 1979 ricord\u00f2 le pene previste per l'insubordinazione, l'ammutinamento, il rifiuto controllori, tutte pene previste dal Codice penale militare di pace italiano, tuttavia il processo di smilitarizzazione era avviato. Le dimissioni vennero ritirate, ma le tensioni interne tra controllori ed autorit\u00e0 militari si acuirono. Coloro che gi\u00e0 erano impiegati in aeroporti civili o nei Centri di controllo, transitarono nei ruoli del Commissariato all'Assistenza al Volo gi\u00e0 dal 1\u00ba maggio 1980. Chi era invece impiegato negli aeroporti militari dovette attendere ancora fino al 26 febbraio 1981.\nUn commento alla vicenda fu quello di Mario Cervi che nell'opera \"Storia d'Italia scritta con Indro Montanelli ed edita nel 1993, per la parte relativa a quel momento storico riportava \"\"Un altro KO lo Stato lo sub\u00ec per opera dei controllori di volo, che erano a tutti gli effetti militari, e quindi sottoposti alla disciplina vigente per le Forze Armate: ma che rivendicavano uno status di impiegati civili. Anche qui \u00e8 possibile, anzi probabile, che i controllori di volo, cui era affidato un servizio di alto livello tecnico e di estrema responsabilit\u00e0, avessero ragioni fondate rivendicando, per quanto riguardava l'ordinamento e per quanto riguardava i compensi, un cambiamento. Ma lo fecero, nell'ottobre del 1979, in un modo che era loro vietato, ossia scioperando. Una loro incriminazione era, a termini di legge, non solo ammissibile ma doverosa. A questo punto intervenne Pertini, che era di norma animato da buone intenzioni, ma che, nella sua smania piuttosto pasticciona di ergersi al di sopra della classe politica e del governo, combinava non di rado dei guai. Citiamo ancora Andreotti: \"Estemporaneamente, il Presidente convoc\u00f2 al Quirinale il Presidente del Consiglio insieme agli \"uomini radar\", e in loro presenza telefon\u00f2 al Procuratore militare intimandogli di non iniziare l'azione penale. Cossiga \"copr\u00ec la corona\", si assunse le responsabilit\u00e0 conseguenti e dovette faticare molto per evitare dimissioni di protesta nelle Forze Armate. I voli ripresero ma il vulnus fu veramente grave. Recentemente Carla Pertini mi ha detto che chi sollecit\u00f2 Sandro fu il capo di Stato maggiore dell'aeronautica\"\". "}
{"id": "2481138", "revid": "729019", "url": "https://it.wikipedia.org/wiki?curid=2481138", "title": "S\u00f3svertike", "text": "S\u00f3svertike \u00e8 un comune dell'Ungheria di 180 abitanti (dati 2008) situato nella provincia di Baranya, regione Transdanubio Meridionale"}
{"id": "2481139", "revid": "834", "url": "https://it.wikipedia.org/wiki?curid=2481139", "title": "House of Yes (video)", "text": ""}
{"id": "2481140", "revid": "110157", "url": "https://it.wikipedia.org/wiki?curid=2481140", "title": "Monterey Bay Aquarium", "text": "Il Monterey Bay Aquarium \u00e8 un acquario marino situato a Monterey in California, sulla costa dell'Oceano Pacifico.\nCon una media di 1,8 milioni di visitatori all'anno, \u00e8 il secondo acquario pi\u00f9 frequentato degli Stati Uniti.\nStoria.\n\u00c8 stato costruito nel 1984 sull'area di un preesistente stabilimento di inscatolamento di sardine. Progettato dallo studio di architettura \"Esherick Homsey Dodge &amp; Davies\", fu ufficialmente inaugurato il 20 ottobre 1984. La missione dichiarata dai gestori \u00e8 di \"ispirare la conservazione degli oceani\".\nIl principale finanziatore dell'opera fu David Packard, cofondatore della multinazionale statunitense dell'informatica Hewlett-Packard. David Packard, un appassionato fabbro dilettante, ha anche personalmente progettato e costruito diverse parti dell'acquario nella sua officina di Big Sur. Sua figlia, la biologa marina Julie Packard, \u00e8 attualmente direttrice dell'acquario. La \"David and Lucille Packard Foundation\" sostiene ancora finanziariamente l'acquario.\nDescrizione.\nL'acquario dispone di un impianto di pompaggio che fa circolare l'acqua oceanica, prelevata dalla baia di Monterey, all'interno delle vasche.\nTra le numerose attrazioni, due sono particolarmente degne di nota:\nTra le specie ospitate nell'acquario la lontra di mare, la pastinache, numerose meduse e un'aragosta del peso di 5\u00a0kg e di 50 anni di et\u00e0. Nella vasca della \"Ocean's Edge Wing\" \u00e8 possibile osservare colture di alghe brune giganti della California (\"California Giant Kelp\"): questo acquario \u00e8 l'unico al mondo ad essere riuscito, tramite un procedimento di formazione di onde artificiali, a coltivare questa specie di alghe.\nNella \"Outer Bay Wing\" \u00e8 possibile osservare un branco di 3000 alici (pesci che costituivano un tempo la base dell'economia di Monterey) che nuotano contro una corrente creata artificialmente da un serbatoio toroidale.\nDal marzo 2008 l'acquario ospita un gruppo di pinguini, provenienti dall\"'Aquarium of the Americas\" di New Orleans, gravemente danneggiato dall'uragano Katrina. In alcuni periodi l'acquario ha ospitato alcuni esemplari di squalo bianco.\nL'acquario ospita complessivamente 35.000 animali marini appartenenti a 623 specie diverse.\nRicerche oceanografiche.\nL'Acquario di Monterey \u00e8 strettamente collegato all'Istituto Oceanografico \"Monterey Bay Aquarium Research Institute\" (MBARI) di Moss Landing, nei pressi del canyon sottomarino di Monterey. Questo istituto di ricerca \u00e8 particolarmente impegnato in studi sulle specie marine di profondit\u00e0. La Baia di Monterey \u00e8 situata all'interno del \"Monterey Bay National Marine Sanctuary\" (MBNMS), un'area marina protetta a livello federale degli Stati Uniti."}
{"id": "2481142", "revid": "254059", "url": "https://it.wikipedia.org/wiki?curid=2481142", "title": "Alvise Gritti", "text": "Biografia.\nOper\u00f2 a Costantinopoli dove era conosciuto come \"Beyo\u011flu\" e tale nome venne poi attribuito al quartiere dove stava il suo palazzo, nei pressi dell'odierna Taksim Meydan\u0131. \nLegatosi in amicizia con il Gran Visir Pargali Ibrahim Pasha, un greco nato nella cittadina di Parga allora appartenente a Venezia, seppe con il suo appoggio divenire il terzo uomo pi\u00f9 potente dell'Impero ottomano. Ricchissimo, forniva pietre preziose al sultano, oltre a commerciare in grano, stoffe e spezie. Aveva decine e decine di cavalli, cammelli, asini, centinaia di schiavi, un harem e numerosi figli. Non si convert\u00ec mai all'Islam anche se in Europa ne circol\u00f2 la voce, forse a causa della sua immensa fortuna. \nIl suo astro cominci\u00f2 a declinare assieme a quello di Ibrahim. Nel 1526 partecip\u00f2 alla battaglia di Moh\u00e1cs, e nel 1529 Solimano il Magnifico lo nomin\u00f2 consigliere di Giovanni Zapolya (futuro Giovanni I d'Ungheria, chiamato anche Z\u00e1polya/Szapolyai J\u00e1nos in ungherese e Jan Z\u00e1polya in polacco), voivoda di Transilvania. Plenipotenziario incaricato di negoziare un accordo tra Ferdinando e Zapolya nel 1533, ebbe il torto di seguire le istruzioni del gran visir e non quelle di Solimano il Magnifico. Inoltre, nello stesso periodo, stava probabilmente cercando di conquistarsi una corona per s\u00e9 e per i suoi figli, anche a costo di tradire il sultano. Per realizzare il suo piano, nel 1534 si rec\u00f2 alla testa di un esercito ottomano in Valacchia e poi in Transilvania, ma essendosi inimicato gli ungheresi, fu costretto a cercare rifugio nel borgo fortificato di Media\u015f (attuale Romania), dove venne catturato dalle truppe di \u015etefan Mailat (in ungherese Majl\u00e1th Istv\u00e1n), aiutate da un contingente inviato dal signore di Moldavia Petru Rare\u015f. Il 28 settembre 1534 venne giustiziato a Media\u015f, dove \u00e8 sepolto ancora oggi.\nLa sua carriera straordinaria e rapidissima, dovuta al talento, alla mancanza di scrupoli e alla fortuna, fece di lui uno dei principi del Rinascimento, simile all'eroe di Machiavelli."}
{"id": "2481146", "revid": "110157", "url": "https://it.wikipedia.org/wiki?curid=2481146", "title": "Somogyviszl\u00f3", "text": "Somogyviszl\u00f3 \u00e8 un comune dell'Ungheria di 257 abitanti (dati 2008) situato nella provincia di Baranya, regione Transdanubio Meridionale"}
{"id": "2481148", "revid": "62004", "url": "https://it.wikipedia.org/wiki?curid=2481148", "title": "Daniel Oss", "text": "\u00c8 uno specialista delle classiche, ed \u00e8 professionista dal 2009.\nCarriera.\n2004-2008: gli esordi.\nNel 2004, tra gli allievi, arrivano i suoi primi risultati di spicco: si distingue infatti nei campionati nazionali di ciclismo su pista di categoria a Pordenone collezionando tre podi contornati dalla vittoria nella specialit\u00e0 dell'inseguimento individuale; nello stesso anno conquista, nelle file della Nazionale italiana, il terzo posto nel campionato europeo allievi nella specialit\u00e0 dell'americana disputato a Fiorenzuola.\nNel 2004, primo anno di juniores con la maglia dell'Aurora di Trento, affiliata con la storica S.S. Aquila di Ponte a Ema, ottiene 3 vittorie su strada oltre a vestire la maglia tricolore nell'inseguimento in pista. Al secondo anno di juniores, nel 2005, ottiene invece 9 vittorie su strada e conquista un posto nella nazionale ai mondiali. Tra i successi pi\u00f9 prestigiosi dei due anni da juniores, spicca il bis (2004-2005) ottenuto nel Gran Premio Citt\u00e0 di Lucca.\nNel 2006, passato alla categoria Under-23 con la Zalf-D\u00e9sir\u00e9e-Fior, si aggiudica cinque corse, a Ponton, Isola Vicentina, Pessina Cremonese, Bibano di Godega e Isola della Scala in maglia azzurra, e il titolo nazionale di inseguimento a squadre Open a Bassano del Grappa. Nel 2007 fa quindi sue due gare minori e partecipa ai campionati del mondo su pista di Palma di Maiorca, mentre nel 2008, oltre a vincere tre gare, tra cui spicca quella di Briga Novarese, prende parte ai campionati del mondo a Varese: nella prova su strada Under-23 conquista l'ottavo posto al termine di una corsa che lo vede protagonista tra i fuggitivi.\n2009-2012: Liquigas.\nNel 2009 passa al professionismo con la Liquigas; entra per la prima volta nei primi dieci in una corsa professionistica quando nella Volta a Catalunya, nel prologo iniziale, conclude al nono posto staccato di soli 4 secondi dal vincitore Thor Hushovd. Partecipa al campionato nazionale su pista e conquista la medaglia d'oro nell'inseguimento a squadre in quartetto con Jacopo Guarnieri, Elia Viviani e Davide Cimolai. Nel finale di stagione riesce a piazzarsi anche pi\u00f9 volte nei cinque: due volte quarto al Tour of Missouri e quinto al Gran Premio Industria e Commercio di Prato.\nNel 2010 conquista dei piazzamenti di rilievo classificandosi quinto alla Gand-Wevelgem e quarto in una tappa della Tre Giorni di La Panne. A luglio partecipa al Tour de France dove ottiene il premio della combattivit\u00e0 nella diciottesima tappa. In agosto centra la prima vittoria da professionista aggiudicandosi il Giro del Veneto. Viene quindi convocato in Nazionale dal commissario tecnico Paolo Bettini per disputare i campionati mondiali di Melbourne. Impiegato nella gara in linea, si ritira dopo aver svolto ruoli di gregariato.\nApre la stagione 2011 con il terzo posto al Giro della Provincia di Reggio Calabria. In agosto coglie il suo secondo successo fra i professionisti aggiudicandosi la sesta tappa dell'USA Pro Cycling Challenge, in Colorado; nel mese seguente viene inserito nella lista dei convocati per i campionati del mondo di Copenaghen. Inizia il 2012 al Tour of Qatar, arrivando secondo nella quinta tappa vinta dal britannico Mark Cavendish; si classifica poi nono alla Milano-Sanremo e terzo al Gran Premio di Carnago, e partecipa anche al terzo Tour de France consecutivo.\n2013-2017: BMC Racing Team.\nPer la stagione 2013 si trasferisce tra le file del BMC Racing Team."}
{"id": "2481153", "revid": "110157", "url": "https://it.wikipedia.org/wiki?curid=2481153", "title": "Somogyh\u00e1rs\u00e1gy", "text": "Somogyh\u00e1rs\u00e1gy \u00e8 un comune dell'Ungheria di 452 abitanti (dati 2008) situato nella provincia di Baranya, regione Transdanubio Meridionale"}
{"id": "2481154", "revid": "834", "url": "https://it.wikipedia.org/wiki?curid=2481154", "title": "The Ultimate Yes", "text": ""}
{"id": "2481156", "revid": "15756", "url": "https://it.wikipedia.org/wiki?curid=2481156", "title": "The Beautiful People (wrestling)", "text": "The Beautiful People \u00e8 una stable di wrestler, nella Total Nonstop Action Wrestling inizialmente formata da Velvet Sky e Angelina Love, in seguito formata da Velvet Sky, Lacey Von Erich e Madison Rayne a causa del licenziamento di Angelina Love. La loro gimmick le port\u00f2 ad essere delle arroganti Barbie, il cui principale obiettivo come team era quello di imbarazzare chiunque altro nel roster in vari modi, basati sulla loro opinione che il loro aspetto fisico fosse superiore a tutti gli altri.\nStoria.\nVelvet-Love Entertainment.\nAngelina Love e Velvet Sky fecero il loro debutto in TNA da face. Al pay per view Turning Point 2007 Angelina e Velvet parteciparono (col nome Velvet-Love Entertainment) ad un tag team match contro Roxxi e ODB. Dopo aver vinto il match, la stessa sera le due accorsero in aiuto di Gail Kim alla fine del suo match contro Awesome Kong. Assistettero la Kim di nuovo dopo un altro match contro la Kong nell'edizione di Impact! del 6 dicembre e a Finale Resolution 2008, sedando una rissa nel post-match. Nell'edizione di Impact! del 13 marzo attaccarono Roxxi, che resistette ai loro tentativi di cambiarle look, diventando cos\u00ec heel.\nThe Beautiful People.\nAdottando la personalit\u00e0 di superficiali \"prime donne\" che detestavano chiunque loro ritenessero fisicamente non attraenti, Angelina e Velvet abbandonarono il nome Velvet-Love Entertainment ed adottarono quello di The Beautiful People. Le due aggiunsero poi un nuovo fattore nella loro gimmick, piazzando una busta di carta marrone sulla testa delle loro avversarie e molestando spesso l'intervistatrice Lauren.\nA Lockdown 2008 entrambe parteciparono al primo \"Queen of the Cage match\", che venne vinto da Roxxi, schienando Angelina. Il duo partecip\u00f2 al \"Make Over Battle Royal-Ladder Match\" di Sacrifice, dove la perdente avrebbe dovuto subire il taglio dei capelli. Gail Kim ottenne a Impact! l'immunit\u00e0 e la us\u00f2 nella finale a due con la Laveaux. Grazie all'immunit\u00e0 della Kim, nel caso della vittoria di Roxxie, l'ultima eliminata prima della finale avrebbe subito il taglio dei capelli e questa era Angelina. La Love interfer\u00ec alla fine del match, causando la sconfitta di Roxxie e il conseguente taglio dei capelli di questa, intensificando il feud tra The Beautiful People e il resto delle Knockout. Nell'edizione di Impact! del 5 giugno Mickie Knuckles (che pi\u00f9 tardi avrebbe preso il nome Moose) debutt\u00f2 come loro alleata e le tre presero parte ad un 6-women tag team match contro la Kim, ODB e la Laveaux a Slammiversary 2008, dal quale per\u00f2 uscirono sconfitte. Moose non combatt\u00e9 pi\u00f9 al loro fianco, decidendo di gareggiare singolarmente. Angelina e Velvet divennero quindi parte dei \"Bad Guys\" insieme a Kurt Angle, a Tomko e al Team 3D.\nAlleanza con Cute Kip.\nAll'Impact! del 14 agosto Kip James inizi\u00f2 a comparire con le ragazze come loro nuovo \"fashionist\", col nome di Cute Kip. Il trio allora rinnov\u00f2 il feud della Love con ODB e cominci\u00f2 un altro feud con Taylor Wilde, con Rhino al fianco delle due per contrapporsi alla presenza di Cute Kip con The Beautiful People. Il feud termin\u00f2 con la sconfitta degli heel in un match contro ODB, Rhaka Khan e Rhino a Bound for Glory IV. Iniziarono quindi un feud con Christy Hemme. Il trio la attacc\u00f2 nel backstage per aver rubato loro spazio in un segmento. Nelle settimane successive The Beautiful People ebbero diversi match contro la Hemme. Booker T in seguito assunse The Beautiful People per proteggere sua moglie Sharmell in un match contro ODB e in un 6-women tag team match contro ODB, Taylor Wilde e Roxxi, che per\u00f2 persero.\nAttraverso il sito internet dell TNA venne annunciato che la compagnia aveva esteso un invito al senatore Sarah Palin per aggiungersi alla stable. La Palin rifiut\u00f2 l'offerta e venne presentata in un'edizione di Impact! una sua sosia. Era chiaro a tutti, incluso Kip, che non si trattasse della Palin, ma non ad Angelina e Velvet. Nell'episodio successivo di Impact! la falsa Palin ritorn\u00f2 in TNA ed invit\u00f2 le ragazze a visitare la Casa Bianca con lei. Kip tent\u00f2 di far capire alle due che le stesse imbrogliando, senza per\u00f2 riuscirci. Kip abbandon\u00f2 con frustrazione il gruppo, dopo essere stato sostituito dalle make up artist della \"fake\" Palin. Nell'edizione di Impact! del 15 gennaio, dopo che le due ragazze firmarono i contratti per entrare nel \"cabinet\" della \u201cPalin\u201d, Taylor Wilde e Roxxi rivelarono che quella non era Sarah Palin, ma una sosia assunta da loro per vendicarsi dell'umiliazione che The Beautiful People aveva inflitto a tutta la divisione femminile. Roxxi e la Wilde allora procedettero ad infangarle. Nelle settimane successive Angelina e Velvet pianificarono delle vendette, sia contro la falsa Palin, sia contro Roxxi e la Wilde. Kip venne riammesso nel gruppo.\nMi Pi Sexy.\nNell'Impact! del 12 marzo, Madison Rayne, che interfer\u00ec in favore di Angelina e Velvet, venne presentata come nuovo componente di The Beautiful People. La Love e la Sky annunciarono che con l'aggiunta di Madison, loro dovrebbero essere chiamate anche Mi Pi Sexy. La Rayne perse il suo match d'esordio contro Taylor Wilde, ma The Beautiful People esigettero una rivincita, che venne accordata per Destination X 2009 contro la Wilde, Roxxi e The Governor, nel quale match per\u00f2 vennero sconfitte. Cute Kip venne estromesso dal gruppo, come afferm\u00f2 la Sky, dicendo che Kip era in prova e che non l'aveva superata.\nNegli episodi successivi di Impact! il trio inizi\u00f2 un feud con la campionessa femminile Awesome Kong, riaggiungendo il fattore \"taglio di capelli\" alla loro gimmick. Angelina Love affront\u00f2 Taylor Wilde e la Kong in un \"three way dance\" per il titolo femminile a Lockdown, dove la Love usc\u00ec vincitrice e conquist\u00f2 il titolo. Dopo che la Kong batt\u00e9 sia Velvet che Madison in due Stretcher match, Cute Kip ritorn\u00f2 sugli schermi sfidandola in un ulteriore Stretcher match, solo per subire la stessa sorte delle sue compagne di squadra. Nell'Impact! del 28 maggio Angelina ripet\u00e9 che Kip era fuori dalla stable. In seguito la Love indisse un \"open challenge\" che venne accettato dalla debuttante Tara, che attacc\u00f2 le tre Beautiful People. Angelina difese con successo il titolo contro Tara a Slammiversary 2009. Nell'edizione di Impact! del 9 luglio, dopo che in un post-match della settimana precedente Velvet sub\u00ec un'umiliazione da Tara (Tara appoggi\u00f2 sul corpo di Velvet la sua tarantola), la Sky inve\u00ec contro Angelina dicendo che non era il suo burattino e che se non l'avesse aiutata quella sera, lei sarebbe uscita da The Beautiful People. Quella stessa sera ci fu un match fra Tara e Velvet, vinto dalla prima, che cerc\u00f2 di nuovo di utilizzare la tarantola, ma Angelina, per salvare Velvet, accett\u00f2 di mettere in palio il proprio titolo in quello stesso momento. Nel seguente match, Tara sconfisse la Love e conquist\u00f2 il titolo femminile. Nel rematch, combattuto a Victory Road, Angelina Love riconquist\u00f2 il titolo per una svista arbitrale. L'arbitro Slick Johnson si scus\u00f2 con Tara per l'errore commesso, ma lo stesso arbitro venne pi\u00f9 tardi trovato da l'intervistatrice Lauren uscire dallo spogliatoio insieme a Madison Rayne. Ad Hard Justice la Love perse la cintura per mano di ODB, dopo che Cody Deaner schien\u00f2 Velvet Sky in un tag team match valevole per il titolo. A fine match, Angelina chiese spiegazioni a Velvet, che le disse che la colpa della sconfitta era da imputare a Madison Rayne, che le aveva spruzzato lo spray negli occhi. Madison cerc\u00f2 di difendersi, dicendo di non averlo fatto volontariamente, ma le due cercarono di attaccarla, fermate dall'arbitro. Nell'edizione successiva di Impact! la Love e la Sky annunciarono che la Madison era fuori da The Beautiful People. In un match della sera stessa, Angelina sconfisse Madison e, insieme a Velvet, umili\u00f2 la ex compagna.\nDurante il torneo che proclam\u00f2 le prime TNA Knockouts Tag Team Champions Angelina Love e Velvet Sky al primo turno dovettero sfidare Madison Rayne e una partner misteriosa, che poi si rivel\u00f2 essere Roxxi, e The Beautiful People ebbero la meglio. Nell'edizione successiva di Impact!, le due affrontarono Tara e Christy Hemme; durante il match Madison Rayne si present\u00f2 a bordo ring, apparentemente, per colpire Velvet con lo spray. Tuttavia Madison colp\u00ec Christy e The Beautiful People ottennero la vittoria, conquistando il match per il titolo di coppia per il PPV No Surrender. Alla fine del match Madison sal\u00ec sul ring e mostr\u00f2 alle vincitrici un sacchetto con sopra stampato la sua faccia e con la scritta \"I'm sorry\" e Angelina e Velvet riaccolsero la ragazza nella stable.\nLe nuove Beautiful People.\nA No Surrender venne annunciato il licenziamento da parte della TNA per Angelina Love e quindi la stable risulta formata solo da Velvet e Madison, che persero il match per i titoli contro Sarita e Taylor Wilde. Nell'Impact! del 1\u00ba ottobre le due si scusarono col pubblico per i loro trascorsi, dicendo che era tutta colpa di Angelina, e chiesero a Sarita e Taylor Wilde una leale rivincita a Bound for Glory; ma dopo aver stretto la mano alle avversarie, le attaccarono. Quando le campionesse iniziarono ad avere la meglio, in soccorso delle Beautiful People accorse una nuova Knockout, Lacey Von Erich, che divenne membro della stable. Le tre fecero il loro debutto sul ring insieme battendo Awesome Kong, Tara e ODB, ma persero il match per i titoli a Bound for Glory contro Sarita &amp; Taylor Wilde. Il 22 ottobre iniziarono ad andare in onda dei segmenti nel backstage che le tre dissero facenti parte del loro reality show \"The Meanest Girls\", chiaro riferimento al film Mean Girls. Nell'episodio pilota le tre attaccarono Sarita e Taylor Wilde ad un catering ed iniziarono con le due una \"food-fight\", nella quale ebbero la meglio. Il 5 novembre attaccarono ODB e riuscirono ad ottenere un match a Turning Point: un six-women tag team match tra le Beautiful People da una parte e ODB, Sarita e Taylor Wild dall'altra; se le heel avessero vinto, si sarebbero appropriate sia dei TNA Knockout Tag Team Titles sia del TNA Women's Knockout Title. Tuttavia al pay-per-view ODB, con uno schienamento su Madison Rayne, port\u00f2 a casa la vittoria per il suo team.\nIl 14 gennaio 2010 le Beautiful People ritrovarono una faccia conosciuta: infatti nel pubblico di Impact! era presente Angelina Love, che osserv\u00f2 il loro incontro. Dopo il match Angelina attacc\u00f2 Velvet Sky e Lacey Von Erich, dicendo a Velvet che era stato un grande errore provare a mettere qualcuno al suo posto. Nelle settimane successive continuarono gli scontri tra le Beautiful People e Angelina Love, spesso aiutata da Tara, con alterne fortune. L'8 marzo venne indetto un Triple Threat Tag Team Match per i vacanti titoli di coppia: si affrontarono Sarita &amp; Taylor Wilde, Angelina Love &amp; Tara e Velvet Sky &amp; Madison Rayne. Grazie all'interferenza di Daffney a discapito di Tara, Madison riusc\u00ec a schienare quest'ultima e quindi lei e Velvet vinsero il match. Venne dichiarata campione di coppia l'intera stable, quindi il titolo verr\u00e0 difeso con la \"Freebird rule\". A Lockdown, inoltre, Madison Rayne diventa Knockout's Champion. Il Giorno dopo Lockdown, Velvet Sky e Lacey Von Erich difendono i titoli di coppia contro ODB e Shannonn Spruill. Il 26 aprile Madison Rayne batte Tara e Angelina Love e conserva il Knockout's Champion. La settimana seguente tutti i titoli femminili vengono messi in palio e le Beautiful People conservano gli allori battendo Sarita, Taylor Wilde e Tara. A TNA Sacrifice 2010 la Rayne mette in palio la cintura contro Tara che mette in palio la sua carriera, la Rayne ne esce vincente e di conseguenza conserva il titolo. Nella puntata del 20 maggio, Madison perde un Non Title Match contro la rientrante Roxxi. A Slammiversary Madison vince un Title vs Career Match contro Roxxi e di conseguenza mette fine all carriera di quest'ultima. Il 17 giugno Lacey Von Erich vince un match per squalifica contro la rientrante Angelina Love che connette un DDT sulla sedia a sfavore della Von Erich. La stessa sorte spettar\u00e0 a Velvet Sky la settimana seguente. A questo punto iniziano ad esserci delle tensioni all'interno delle Beautiful People. Il primo luglio Madison vince in un Non Title Match contro Taylor Wilde, a fine match viene attaccata da Angelina Love. La settimana seguente Madison sfida la Love a mettere la sua carriera in palio a Victory Road, la Love accetta ma ad una condizione, se qualunque membro delle Beautiful People interverr\u00e0 nel match Madison perder\u00e0 il match ed anche la cintura, Madison accetta. A Victory Road l'interferenza di una sconosciuta motociclista Madison perde il titolo a favore di Angelina Love. Due settimane dopo la cintura ritorna nelle mani di Madison Rayne, per l'assenza di prove che stavano a testimoniare che la motociclista misteriosa fosse uno dei componenti delle Beautiful People. Il 5 agosto Lacey e Velvet perdono i titoli di coppia a favore di Taylor Wilde e Hamada, a causa dell'intervento della motociclista misteriosa. La settimana seguente Madison Rayne perde il titolo contro Angelina Love. A questo punto le Beautiful People si allontanano del tutto. Il 19 agosto Madison Rayne, accompagnata dalla misteriosa motociclista, perde un match titolato contro la Love, accompagnata dall'amica di sempre, Velvet Sky.\nIl ritorno delle originali Beautiful People.\nIl 26 agosto le Beautiful People si riuniscono definitivamente in un segmento il quale viene interrotto da Madison Rayne e la motociclista misteriosa. La settimana seguente Angelina Love e Velvet Sky perdono un match contro Madison e la motociclista che a fine match rivela la sua identit\u00e0, ovvero Tara. A No Surrender, Velvet Sky accompagnata dalla campionessa femminile Angelina Love, batte Madison Rayne accompagnata da Tara. Il 16 settembre Angelina Love e Velvet Sky corrono in soccorso di Lacey Von Erich attaccata da Tara e Madison, quest'ultima accusa la Von Erich di aver perso il match contro Taylor Wilde e Hamada. A questo punto Lacey continua a far parte delle Beautiful People infatti la settimana seguente prende parte in un match, affiancata da Velvet Sky, con in palio i titoli di coppia, contro le campionesse in carica Taylor Wilde e Hamada, le due bionde ne escono sconfitte a causa dell'intervento di Madison Rayne che attacca Lacey. Il 7 ottobre Angelina Love e Velvet Sky vincono un match contro Tara e Madison, la stipulazione di questo match prevedeva che il team vincente poteva usare il nome Beautiful People e la musica di ingresso. A fine incontro viene stipulato un match per Bound For Glory, ovvero un Fatal 4 Way Match con il titolo in palio, ovvero la campionessa in carica Angelina Love se la vedr\u00e0 contro: Velvet Sky, Madison, Rayne e Tara e l'arbitro speciale per questo match sar\u00e0 la debuttante Mickie James. A Bound For Glory Angelina perde il titolo a favore di Tara. Il 14 ottobre le Beautiful People sono protagoniste in un segmento con J-Woow del Jersey Shore e Cookie. Poche settimane dopo Lacey Von Erich lascia la compagnia. Il 28 ottobre le Beautiful People affiancate da Mickie James, vengono battute da Tara, Madison Rayne e Sarita, con quest'ultima che schiena Velvet Sky. La settimana seguente la Sky viene schienata ancora una volta da Sarita in un One on One Match. Il 18 novembre Angelina perde un #1 contender match contro Mickie James. Sette giorni dopo Angelina Love viene schienata da Sarita in un 3 Way Non Title Match, che vedeva protagonista anche la campionessa, Madison Rayne. La settimana seguente le Beautiful People battono Daffeny e Sarita nella semifinale per i titoli di coppia. Il 23 dicembre Sarita attacca Velvet Sky nel backstage e quindi Angelina Love \u00e8 costretta a combattere da sola contro Madison Rayne e Tara nel match che coroner\u00e0 le nuove campionesse di coppia. Durante il match Winter interviene come tag team partner a favore di Angelina Love. Il match si conclude con Angelina e Winter che conquistano i titoli di coppia. Velvet Sky non prende bene la vicenda. La settimana seguente Velvet perde uno Strap Match contro Sarita. Il 6 gennaio 2011 Velvet sky e Mickie james perdono un match contro Madison Rayne e Sarita, con quest'ultima che schiena Velvet. La settimana seguente Velvet dice as Angelina che non \u00e8 molto contenta della sua condivisione del titolo di coppia con Winter, subito dopo Winter e Angelina difendono i loro titoli contro Madison Rayne e Tara. Il 20 gennaio Velvet Sky prende parte ad un Fatal 4 Way Match e ne esce sconfitta. Sette giorni dopo Angelina Love \u00e8 l'unica a sopravvivere in un Elimination Tag Team Match. Nello stesso giorno Winter attacca Velvet. Il 10 febbraio Velvet viene schienata dalla debuttante Rosita durante il match che vede le Beautiful People, Mickie James e Winter vedersela con Madison Rayne, Tara, Sarita e Rosita. La settimana dopo Velvet viene schienata nuovamente da Sarita in un match di coppia tra le Beautiful People e Sarita affiancata da Rosita. Due settimane dopo sar\u00e0 Velvet a vincere un One on One match contro Sarita, a fine match Angelina Love e Velvet Sky vengono attaccate da Angelina del Jersey Shore e Cookie. La settimana seguente le Beautiful People Affiancate da Winter vincono contro Angelina del Jersey Shore, Cookie e Sarita, accompagnata da Rosita. Il 13 marzo Angelina e Winter perdono i titoli di coppia a favore di Sarita e Rosita e Winter attribuisce la sconfitta all'intervento di Velvet durante il match. La settimana seguente Angelina prende parte ad un Six person Tag Team Match con Winter e Matt Morgan al suo fianco e se la vedono contro Sarita, Rosita e Hernandez. Il team di Angelina ne esce vincente. Il 31 marzo Winter batte Velvet Sky, durante il match interviene Angelina sullo stage quasi come se fosse in trans. Il 7 aprile Velvet e Angelina perdono un match con in palio i titoli di coppia contro Sarita e Rosita, durante il match Angelina lascia sola sul ring Velvet e lei torna ne backstage con Winter. Il 14 aprile Angelina attacca Velvet Sky. Due settimane dopo Angelina, accompagnata da Winter, vince un One on One match contro Velvet Sky. Il 5 maggio Velvet Sky e Kurt Angle battono Angelina Winter e Jeff Jarrett. Due settimane dopo Velvet batte Angelina. A questo punto le Beautiful People si sciolgono definitivamente.\nL'uscita di Angelina Love e di Velvet Sky - Ritorno Delle Beautiful People nella FWE.\nNel giugno 2012 viene confermato l'uscita di Angelina Love da parte della TNA, a chiederlo \u00e8 la stessa Love. Nel luglio dello stesso anno, dopo molte indiscrezioni anche Velvet Sky lascia la compagnia, dopo la scadenza del suo contratto non ha voluto rinnovarlo. Il 5 ottobre si terr\u00e0 nella FWE un match di coppia che vedr\u00e0 le riunite Beautiful People vedersela con Winter e la campionessa Maria Kanellis."}
{"id": "2481158", "revid": "110157", "url": "https://it.wikipedia.org/wiki?curid=2481158", "title": "Somogyhatvan", "text": "Somogyhatvan \u00e8 un comune dell'Ungheria di 385 abitanti (dati 2008) situato nella provincia di Baranya, regione Transdanubio Meridionale"}
{"id": "2481161", "revid": "110157", "url": "https://it.wikipedia.org/wiki?curid=2481161", "title": "Somogyap\u00e1ti", "text": "Somogyap\u00e1ti \u00e8 un comune dell'Ungheria di 562 abitanti (dati 2008) situato nella provincia di Baranya, regione Transdanubio Meridionale"}
{"id": "2481162", "revid": "149587", "url": "https://it.wikipedia.org/wiki?curid=2481162", "title": "Rimpatriati dall'Albania (Italia)", "text": ""}
{"id": "2481164", "revid": "834", "url": "https://it.wikipedia.org/wiki?curid=2481164", "title": "Yesterdays", "text": ""}
{"id": "2481166", "revid": "203463", "url": "https://it.wikipedia.org/wiki?curid=2481166", "title": "Acquario di Monterey", "text": ""}
{"id": "2481168", "revid": "834", "url": "https://it.wikipedia.org/wiki?curid=2481168", "title": "Yesyears (video)", "text": ""}
{"id": "2481169", "revid": "110157", "url": "https://it.wikipedia.org/wiki?curid=2481169", "title": "Somberek", "text": "Somberek \u00e8 un comune dell'Ungheria di 1.483 abitanti (dati 2008) situato nella provincia di Baranya, regione Transdanubio Meridionale"}
{"id": "2481173", "revid": "834", "url": "https://it.wikipedia.org/wiki?curid=2481173", "title": "Yes Acoustic", "text": ""}
{"id": "2481178", "revid": "767487", "url": "https://it.wikipedia.org/wiki?curid=2481178", "title": "Next Generation Adelaide International 2006", "text": "Il Next Generation Adelaide International 2006 \u00e8 stato un torneo di tennis giocato sul cemento.\n\u00c8 stata la 30\u00aa edizione del Next Generation Adelaide International,\nche fa parte della categoria International Series nell'ambito dell'ATP Tour 2006.\nSi \u00e8 giocato ad Adelaide in Australia dal 2 all'8 gennaio 2006.\nCampioni.\nSingolare.\n Florent Serra ha battuto in finale Xavier Malisse 6-3, 6-4.\nDoppio.\n Jonathan Erlich / Andy Ram hanno battuto in finale Paul Hanley / Kevin Ullyett, 7-6, 7-6"}
{"id": "2481179", "revid": "1632387", "url": "https://it.wikipedia.org/wiki?curid=2481179", "title": "Blessing Okagbare", "text": ""}
{"id": "2481185", "revid": "729019", "url": "https://it.wikipedia.org/wiki?curid=2481185", "title": "Sikl\u00f3snagyfalu", "text": "Sikl\u00f3snagyfalu \u00e8 un comune dell'Ungheria di 413 abitanti (dati 2008) situato nella provincia di Baranya, regione Transdanubio Meridionale"}
{"id": "2481187", "revid": "110157", "url": "https://it.wikipedia.org/wiki?curid=2481187", "title": "Sikl\u00f3sbodony", "text": "Sikl\u00f3sbodony \u00e8 un comune dell'Ungheria di 136 abitanti (dati 2008) situato nella provincia di Baranya, regione Transdanubio Meridionale"}
{"id": "2481188", "revid": "27108", "url": "https://it.wikipedia.org/wiki?curid=2481188", "title": "Blessing Akagbare", "text": ""}
{"id": "2481191", "revid": "110157", "url": "https://it.wikipedia.org/wiki?curid=2481191", "title": "S\u00e1torhely", "text": "S\u00e1torhely \u00e8 un comune dell'Ungheria di 678 abitanti (dati 2008) situato nella provincia di Baranya, regione Transdanubio Meridionale"}
{"id": "2481193", "revid": "112962075", "url": "https://it.wikipedia.org/wiki?curid=2481193", "title": "Raymond Hamilton", "text": "Biografia.\nDurante gli anni trenta fu membro prima della banda di Bonnie e Clyde e poi della Barrow Gang. Mor\u00ec sulla sedia elettrica nel carcere di Huntsville."}
{"id": "2481198", "revid": "61051", "url": "https://it.wikipedia.org/wiki?curid=2481198", "title": "Cavalleria dell'Aria", "text": ""}
{"id": "2481205", "revid": "767487", "url": "https://it.wikipedia.org/wiki?curid=2481205", "title": "Link Wray", "text": "\u00c8 conosciuto soprattutto per il brano \"Rumble\" del 1958, utilizzato nelle pellicole \"Pulp Fiction\", \"Blow\" e \"Independence Day,\" l'unico singolo strumentale censurato dalle radio negli Stati Uniti. Wray \u00e8 ricordato per aver esplorato un nuovo suono per le chitarre elettriche, come esemplificato dal brano \"Rumble\", pubblicato da \"Link Wray and his Ray Men\", nel quale il suono della chitarra si fa pi\u00f9 distorto che in precedenza. Link Wray si trova al sessantasettesimo posto nella Lista dei 100 migliori chitarristi secondo Rolling Stone. Jeff Beck, Duff McKagan, Jimmy Page, Jimi Hendrix, Marc Bolan, Neil Young e Bob Dylan hanno citato Wray fra le loro influenze musicali. \u00c8 considerato l'inventore del power chord.\nBiografia.\nWray, di origine Shawnee, nacque da Lillie M. Coats e Frederick \"Fred\" Lincoln Wray a Dunn, Carolina del Nord. Fu qui che ascolt\u00f2 per la prima volta il suono di una chitarra slide, suonata da un artista circense chiamato \"Hambone\". Pi\u00f9 tardi, Link e la sua famiglia si spostarono a Norfolk, in Virginia, dato che suo padre lavorava presso i cantieri navali della marina.\nWray partecip\u00f2 con l'esercito statunitense alla Guerra di Corea, dove contrasse una tubercolosi che gli cost\u00f2 la perdita di un polmone. I suoi medici gli dissero che non avrebbe pi\u00f9 cantato, cos\u00ec Link si concentr\u00f2 sull'attivit\u00e0 di chitarrista. Nonostante questo, nelle sue parti vocali mostr\u00f2 una voce forte e un'estensione equivalente a quella del cantante rhythm 'n' blues Clarence 'Frogman' Henry.\nNel 1956, la sua famiglia si spost\u00f2 a Washington e da l\u00ec in una fattoria ad Accokeek, nel Maryland. Nello stesso anno, Wray realizz\u00f2 il suo primo album come chitarrista della band \"Lucky Wray and the Palomino Ranch Hands\" per la Starday Records. Nel 1958, partecipando allo show televisivo \"Milt Grant's House Party\" di Washington, D.C. e cercando di scrivere un brano che somigliasse alla hit dei Diamonds \"The Stroll\", la band scrisse un blues il cui titolo provvisorio era \"Oddball\" e che poi intitol\u00f2 \"Rumble.\"\nLa band ebbe poi altri successi, tra gli anni cinquanta e sessanta, con i brani \"Rawhide\", \"Ace of Spades\" e \"Jack the Ripper.\" Dopo un primo periodo di hits, la carriera di Wray conobbe periodi di ritiro con altri di rinnovata popolarit\u00e0, particolarmente in Europa. Nei primissimi anni Settanta and\u00f2 a vivere in Arizona con suo fratello Vernon e, in seguito, a San Francisco. Wray si trasfer\u00ec in Europa negli anni ottanta dopo aver conosciuto e sposato Olive Julie Povlsen, una studentessa danese che studiava la cultura dei nativi americani.\nLa sua musica fu riscoperta negli anni novanta ed inserita nei film \"Pulp Fiction\", \"Desperado\", \"L'esercito delle 12 scimmie\", \"Voglia di ricominciare\", \"It Might Get Loud\", \"Blow\" e \"Independence Day\". Visse i suoi ultimi anni con la moglie su un'isola danese, intraprendendo frequenti tour sino alla sua morte per insufficienza cardiaca all'et\u00e0 di 76 anni, il 5 novembre 2005, nella sua casa di Copenaghen.\nRiconoscimenti postumi.\nRobert Ehrlich, governatore del Maryland, ha dichiarato il 15 gennaio \"Link Wray Day\".\nNel giugno 2009, la Biblioteca del Congresso ha aggiunto \"Rumble\" al National Recording Registry."}
{"id": "2481209", "revid": "55935", "url": "https://it.wikipedia.org/wiki?curid=2481209", "title": "Josquin des Pr\u00e9s", "text": ""}
{"id": "2481211", "revid": "767487", "url": "https://it.wikipedia.org/wiki?curid=2481211", "title": "Your Demise", "text": "Gli Your Demise sono una band hardcore punk originaria di St Albans, UK.\nFortemente influenzati da band come Sick of It All, Agnostic Front e Hatebreed, hanno cominciato a suonare nel 2003 come cover band dei Suicidal Tendencies.\nIl 22 settembre 2008, la band ha confermato di aver firmato un contratto con la Visible Noise Records. La band ha completato la registrazione dell'album di debutto tra il 16 novembre 2008 e il 13 gennaio 2009 agli Outhouse Studios di Reading.\nIl secondo album, \"Ignorance Never Dies\", uscito nell'aprile 2009, li ha portati in un tour di tre settimane tra Europa e Regno Unito, insieme a Deez Nuts, More Than Life e Lower Than Atlantis.\nIl 15 luglio 2009 gli Your Demise hanno annunciato che il cantante George Noble ha lasciato la band per ragioni personali, e verr\u00e0 rimpiazzato da Ed McRae, ex frontman dei Centurion.\nAd agosto e a settembre 2009, gli Your Demise presero parte ad un tour mondiale in compagnia dei Misery Signals.\nNel 2010 hanno registrato The Kids We Used To Be, primo album con Ed alla voce.\nNel 2012 hanno registrato The Golden Age."}
{"id": "2481212", "revid": "1776051", "url": "https://it.wikipedia.org/wiki?curid=2481212", "title": "Ignorance Never Dies", "text": "Ignorance Never Dies \u00e8 il secondo album del gruppo musicale britannico di genere hardcore punk dei Your Demise, pubblicato il 20 aprile 2009 nel Regno Unito e nel resto d'Europa dall'etichetta discografica Visible Noise Records."}
{"id": "2481213", "revid": "108708180", "url": "https://it.wikipedia.org/wiki?curid=2481213", "title": "Campo di internamento di Isola del Gran Sasso", "text": "Il campo di internamento di Isola del Gran Sasso, in provincia di Teramo, \u00e8 uno dei numerosi \"campi di internamento\" istituiti dal governo fascista in seguito all'entrata dell'Italia nella seconda guerra mondiale, per rinchiudervi stranieri e oppositori antifascisti. Fu operante dal giugno 1940 al giugno 1944, con una capienza massima di circa 150 persone. Vi furono internati ebrei (in prevalenza tedeschi) e cinesi.\nLa storia.\nNel giugno 1940 furono individuati come possibili luoghi di internamento nella provincia di Teramo due edifici a Isola del Gran Sasso: un grande salone fatto costruire dai Padri Passionisti vicino al Santuario di San Gabriele dell'Addolorata per il ricovero dei pellegrini, e un edificio di recente costruzione dell'ex-albergo (il \"San Gabriele\") di propriet\u00e0 della famiglia Santini. La capienza massima, dapprima stabilita in 180 posti fu ridotta a 135, in seguito alle ispezioni sanitarie.\nAlla direzione del campo fu preposto il podest\u00e0 del paese Giovanni De Plato. La sorveglianza fu affidata ai carabinieri, l'assistenza sanitaria al dott. Luigi Di Sabatino.\nIl campo era gi\u00e0 operante alla met\u00e0 di giugno 1940; agli inizi del 1941 si contavano nei due edifici 105 internati, in prevalenza ebrei tedeschi.\nNonostante il regime coatto ed il freddo intenso dei mesi invernali, le condizioni di vita erano discrete. Gli internati godevano di una certa libert\u00e0, tanto che vi furono anche delle denunce anonime al riguardo, considerandola eccessiva. Vi furono ispezioni della Croce Rossa e gli internati poterono ricevere gli aiuti internazionali della DELASEM. Alcuni di essi, in cambio di denaro, consumavano i pasti presso famiglie locali. L'edificio dell'ex-albergo era in buono stato, mentre qualche problema igienico-sanitario si riscontrava per il salone vicino al Santuario di San Gabriele dell'Addolorata.\nCon l'arrivo il 5 settembre 1941 del primo gruppo di 10 cinesi dal campo di internamento di Tossicia, la demografia del campo mut\u00f2. Ai cinesi fu dapprima riservato il salone dei Padri Passionisti, mentre gli ebrei furono sistemati nei locali dell'ex-albergo. Nel maggio 1942 il Ministero dell'Interno decise di sistemare a Isola del Gran Sasso tutti i cinesi internati a Tossicia, trasferendo altrove gli ebrei: a Ferramonti e, nel caso dell'unico ebreo italiano presente, a Isernia.\nL'arrivo dei cinesi provoc\u00f2 problemi di sovraffollamento, raggiungendo le 147 unit\u00e0 rispetto al limite previsto di 135 presenze. Ci furono anche tensioni per la presenza nel campo di un sacerdote dei Minori conventuali, padre Antonio Tchang, ivi inviato dalla Santa Sede per convertire gli internati cinesi al cattolicesimo.\nDopo l'8 settembre 1943, le autorit\u00e0 tedesche a pi\u00f9 riprese (il 26 ottobre e il 27 novembre 1943) trasferirono in altri campi o al nord gruppi di internati e gran parte del casermaggio. Nuovi gruppi di cinesi giunsero a rimpiazzarli. Quando ai primi di giugno 1944 l'intera zona fu liberata dagli Alleati, nel campo erano ancora presenti 99 internati cinesi che solo allora riacquistarono la loro libert\u00e0"}
{"id": "2481214", "revid": "72396", "url": "https://it.wikipedia.org/wiki?curid=2481214", "title": "Gazanfer a\u011fa", "text": "Biografia.\nDati certi sulla vita di Gazanfer cominciano quando, in rotta verso Buda ove il padre era impiegato come cancelliere con il resto della famiglia (la madre, un fratello e due sorelle), venne catturato dai pirati. La madre riusc\u00ec a riscattare le figlie e a tornare con loro a Venezia. I maschi furono portati a Istanbul dove entrarono nella scuola del Gran Serraglio prendendo i nomi di Cafer e Gazanfer.\nDivenuti entrambi intimi amici del principe Selim, poi salito al trono con il nome di Selim II, per stargli sempre vicino decisero di farsi eunuchi. Le cronache ottomane dicono che Cafer non sopravvisse all'operazione ma fonti d'archivio testimoniano che nel 1577 divenne \"odaba\u015f\u0131\" (capo della camera) del sultano e che mor\u00ec intorno al 1582. Al tempo della nomina di Cafer, Gazanfer divenne invece \"kap\u0131a\u011fas\u0131\". Selim era al tempo gi\u00e0 scomparso da tre anni e l'Impero ottomano era formalmente retto da suo figlio Murad III, in realt\u00e0 manovrato dalla madre, la \"valide sultan\" N\u00fbr B\u00e2n\u00fb. Il dominio osmanide attraversava al tempo i prodromi del c.d. Sultanato delle donne (tu. \"kad\u0131nlar saltanat\u0131\"), periodo in cui sultani inetti si susseguirono lasciando il potere nelle mani delle mogli/madri. \u00c8 quindi lecito supporre che la nomina di Gazanfer a capo del servizio interno (\"Ender\u00fbn\") del Serraglio sia stato dovuto alla sua alleanza con la \"Valide\" che secondo alcuni storici sarebbe stata essa stessa di origini veneziane. Alla scomparsa della \"valide\" (1583), Gazanfer seppe comunque allearsi con la \"haseki\" (consorte \"de-facto\") del sultano, Safiye, gi\u00e0 acerrima nemica della defunta regina-madre.\nNel tentativo di crearsi una famiglia convinse la sorella Beatrice a raggiungerlo a Istanbul dove la costrinse a convertirsi all'Islam e a sposare un suo protetto, Ali a\u011fa, cui procur\u00f2 la carica di capo dei giannizzeri. Fece rapire a Venezia anche uno dei nipoti, Giacomo Bianchi, destinato a prendere il nome di Mehmed e a diventare uno dei compagni di bevute del sultano Murad IV. Nonostante le sue origini, Gazanfer fu sempre molto cauto nei confronti dei veneziani, temendo di esporsi a loro favore anche se, in un momento di crisi, pens\u00f2 di depositare in salvo parte dei suoi soldi nella Zecca di San Marco.\nMor\u00ec il 3 gennaio 1603, in una rivolta che vide uniti per la prima volta giannizzeri, sipahi e \u02bfulam\u0101\u02be contro il partito dell'harem. Fu decapitato davanti al sultano Mehmed III, che piangeva seduto sulla soglia della terza porta del Topkap\u0131, assieme al \"k\u0131zlara\u011fas\u0131\" (capo degli eunuchi neri) Osman."}
{"id": "2481215", "revid": "767487", "url": "https://it.wikipedia.org/wiki?curid=2481215", "title": "Viola Reggio Calabria 1973-1974", "text": "Rosa della Viola Reggio Calabria per la stagione 1973-1974 che ha disputato il campionato di Serie C (terzo livello dei campionati dell'epoca, dopo Serie A e B), confermandosi nella categoria. L'anno successivo la Serie C cambi\u00f2 denominazione in Serie B."}
{"id": "2481217", "revid": "599013", "url": "https://it.wikipedia.org/wiki?curid=2481217", "title": "Lucas Cantoro", "text": "Carriera.\nCresciuto nel V\u00e9lez S\u00e1rsfield, ha esordito nella Primera Divisi\u00f3n argentina nel 1999. Dopo 6 partite in campionato con gli argentini \u00e8 stato ceduto in prestito al Racing Montevideo, con cui ha giocato 3 partite nel \"Torneo Clasificatorio\" della massima serie uruguaiana.\nIn seguito si \u00e8 trasferito in Italia giocando per varie squadre di Serie C1 e Serie C2 (Lega Pro Prima Divisione e Lega Pro Seconda Divisione dopo il cambio di denominazione) militando in , , Padova, Paganese e .\nSi \u00e8 trasferito poi al (Prima Divisione Girone B), dove il 26 maggio 2009 ha rescisso consensualmente il contratto con la societ\u00e0, per poi approdare, il 31 agosto successivo, al in Serie D. Il 18 aprile 2010 \u00e8 lui a segnare la rete con cui il Pisa batte 1-0 il , che consente ai nerazzurri di vincere matematicamente il proprio girone e di essere cos\u00ec promossi in Lega Pro Seconda Divisione.\nDopo 10 anni trascorsi in Italia (dal 2001 al 2011), nel gennaio del 2011 si \u00e8 accasato all'H\u00e0 N\u1ed9i ACB, una delle squadre della capitale vietnamita che, nonostante le sue 13 reti, al termine del campionato \u00e8 retrocessa. La sua carriera continua nel paese asiatico, nelle file del H\u00e0 N\u1ed9i T&amp;T.\nNel gennaio 2014 passa ai maltesi del Qormi concludendo la stagione con 3 reti segnate. A novembre torna a giocare in Molise con la maglia dell'Olympia Agnonese con la quale realizza 4 reti non riuscendo per\u00f2 ad evitare la retrocessione.\nNel luglio 2015 torna a vestire la maglia dell'Isernia undici anni dopo l'ultima volta."}
{"id": "2481221", "revid": "767487", "url": "https://it.wikipedia.org/wiki?curid=2481221", "title": "Viola Reggio Calabria 1975-1976", "text": "Rosa della Viola Reggio Calabria per la stagione 1975-1976 che ha disputato il campionato di Serie B (terzo livello dei campionati dell'epoca, dopo Serie A1 e A2), confermandosi nella categoria."}
{"id": "2481224", "revid": "767487", "url": "https://it.wikipedia.org/wiki?curid=2481224", "title": "Viola Reggio Calabria 1974-1975", "text": "Rosa della Viola Reggio Calabria per la stagione 1974-1975 che ha disputato il campionato di Serie B (terzo livello dei campionati dell'epoca, dopo Serie A1 e A2), confermandosi nella categoria."}
{"id": "2481227", "revid": "307923", "url": "https://it.wikipedia.org/wiki?curid=2481227", "title": "Campo di internamento di Corropoli", "text": "Il campo di internamento di Corropoli, in provincia di Teramo, \u00e8 uno dei numerosi \"campi di internamento\" istituiti dal governo fascista in seguito all'entrata dell'Italia nella seconda guerra mondiale, per accomodarvi stranieri e antifascisti. Fu operante dal gennaio 1941 al maggio 1944, con una capienza massima di circa 150 persone. Vi furono internati irredentisti slavi e comunisti italiani e, dopo l'8 settembre 1943, serv\u00ec anche come \"campo di concentramento\" per ebrei.\nLa storia.\nNel giugno 1940 fu individuato come possibile luogo di internamento nella provincia di Teramo il convento della Badia dei Padri Celestini, di propriet\u00e0 del Comune di Corropoli, in contrada Colli, a circa un chilometro dal paese. La capienza fu calcolata in 200 posti.\nAlla direzione del campo si succedettero, tra il 1940 e il 1943, i Commissari di Pubblica Sicurezza Guido Trevisani, Mario Maiello, Giovanni Santamaria, Carmine Medici, Francesco Alongi, Carmine Sanz\u00f2 e Mario Gagliardi. La sorveglianza fu affidata ai carabinieri, l'assistenza sanitaria al dott. Gaetano D'Aristotile.\nIl campo non fu immediatamente operante giacch\u00e9 l'edificio richiedeva degli importanti lavori di ristrutturazione per garantirne l'abitabilit\u00e0. Soltanto nel febbraio 1941 giunsero i primi internati, irredentisti slavi e comunisti italiani.\nPrima di diventare un campo di internamento, la struttura era stata individuate come luogo di cura del Consorzio Provinciale Antitubercolare. Vi furono ripetute pressioni perch\u00e9 l'edificio tornasse alla sua destinazione originaria, tanto che il 4 maggio 1942 l'edificio fu effettivamente sgomberato e i suoi occupanti trasferiti in altri campi. Tuttavia il 16 giugno 1942 il Ministero dell'Interno impose la riapertura del campo, che ospit\u00f2 internati di varia provenienza: slavi, greci, inglesi, ecc., raggiungendo anche la capienza di 165 unit\u00e0.\nA causa del regime coatto e della presenza di elementi ritenuti pericolosi, la vita degli internati era controllata da regole alquanto strette. Ciononostante vi furono ripetute denunce al riguardo dell'eccessiva libert\u00e0 di cui avrebbero goduto gli internati, denunce che portarono nel giugno 1943 alla decisione di recingere il campo con filo spinato.\nDopo l'8 settembre 1943, diversi internati jugoslavi furono liberati dai partigiani. Nel dicembre dello stesso anno tuttavia 130 persone risultavano ancora presenti nel campo, ora controllato dalle autorit\u00e0 della Repubblica Sociale Italiana ed inserito come anello del complesso sistema di deportazione tedesco. In questa logica, il 1\u00ba febbraio 1944 vi giunsero 69 ebrei provenienti dal campo di internamento di Nereto. Nel maggio 1944, 60 di essi saranno trasferiti al campo di Servigliano per essere avviati alla deportazione. Il campo di Corropoli chiuse definitivamente a fine maggio 1944 con l'avvicinarsi del fronte; gli ultimi internati furono trasferiti in altri campi nel nord Italia."}
{"id": "2481231", "revid": "834", "url": "https://it.wikipedia.org/wiki?curid=2481231", "title": "U.S.A. (Still United)", "text": ""}
{"id": "2481232", "revid": "122067924", "url": "https://it.wikipedia.org/wiki?curid=2481232", "title": "Kon-Tiki", "text": "Il Kon-Tiki \u00e8 la zattera usata dall'esploratore e scrittore norvegese Thor Heyerdahl nella sua spedizione nel 1947 attraverso l'Oceano Pacifico dal Sud America alle isole della Polinesia. Il battello fu cos\u00ec chiamato secondo un antico nome Inca del dio della pioggia (Kon). In seguito alla sua impresa, lo stesso nome fu dato come titolo del libro che Heyerdahl scrisse per descrivere la sua avventura.\nLo scopo della spedizione.\nL'impresa del Kon Tiki fu progettata allo scopo di dimostrare che la colonizzazione della Polinesia poteva essere avvenuta, in epoca precolombiana, da popolazioni del Sud America.\nA tale scopo l'imbarcazione fu costruita utilizzando materiali, metodi e tecnologie di tipo preistorico, ma come equipaggiamento, per meglio garantire la sopravvivenza e la riuscita della spedizione, furono utilizzati alcuni dispositivi e strumenti moderni, tra cui un apparecchio radio, orologi, carte, sestanti, coltelli, machete.\nDescrizione.\nLa spedizione fu realizzata grazie a donazioni private e alla fornitura gratuita di alcune attrezzature e viveri (le razioni K) da parte dell'esercito americano. Le autorit\u00e0 peruviane contribuirono con la concessione di un'area nel porto situato nei pressi di Lima per la costruzione della zattera. I partecipanti alla spedizione si recarono in Per\u00f9 per reperire i materiali necessari, per poi effettuare la costruzione utilizzando come legno la balsa, mentre per la tecnologia costruttiva si basarono sulle cronache redatte dai colonizzatori spagnoli.\nIl viaggio inizi\u00f2 il 28 aprile 1947, Heyerdahl e i cinque compagni di viaggio navigarono per 101 giorni attraverso l'Oceano Pacifico fino a quando il 7 agosto del 1947 - dopo aver sfiorato altre due isole senza riuscire ad approdarvi - andarono a schiantarsi sulla barriera corallina di Raroia nell'arcipelago delle Isole Tuamotu. Tutti i partecipanti all'impresa erano in buone condizioni di salute. Il Kon-Tiki originario, restaurato dopo il naufragio, \u00e8 in esposizione al Kon-Tiki Museum di Oslo.\nLibro e film.\nIl libro che descriveva l'impresa fu un successo; la prima pubblicazione ebbe come titolo \"The Kon-Tiki Expedition: By Raft Across the South Seas\" (La spedizione del Kon Tiki, in zattera nei mari del Sud); poi ci fu una ristampa col titolo \"Kon-Tiki: Across the Pacific in a Raft\". (Kon Tiki, attraverso il Pacifico su una zattera). La narrazione dell'impresa fu poi portata in pellicola, con l'aggiunta di filmati effettuati durante il viaggio e commenti degli altri membri dell'equipaggio, e l'opera vinse l'Oscar al miglior documentario nel 1952. Il film fu diretto da Thor Heyerdahl e montato da Olle Nordemar. L'impresa fu inoltre descritta in una serie TV \"The Kon-Tiki Man: The Life and Adventures of Thor Heyerdahl\", diretta da Bengt Jonson.\nEquipaggio.\nIl \"Kon-Tiki\" ebbe sei componenti di equipaggio, cinque norvegesi ed uno (Bengt Danielsson) svedese.\nCostruzione.\nIl corpo principale - la base galleggiante della zattera - \u00e8 costituito da nove tronchi di balsa accostati tra loro, lunghi fino a 14 metri per 60\u00a0cm di diametro. Questi tronchi sono accostati e fissati ai sovrastanti traversi, formati ancora da tronchi di totora lunghi 5,5 m, per 30\u00a0cm di diametro, spaziati tra loro di circa un metro.\nI tronchi longitudinali e i traversi sono legati tra loro da robuste funi di canapa di 3\u00a0cm di diametro.\nTra i tronchi longitudinali sono presenti lunghe pale di legno che svolgono la funzione di deriva aggiuntiva, per meglio seguire la corrente marina.\nL'albero in legno, in fusti di Mangrovia, \u00e8 composto da pi\u00f9 fusti uniti a costituire una forma ad \"A\" di circa 8,8 m di altezza, a poppa dell'albero \u00e8 presente una cabina in bamb\u00f9 intrecciato, lunga 4,2 m e larga 2,4 m, coperta da un tetto di foglie di banano.\nA poppa un lungo remo (circa 5,8 m) in legno di mangrovia - collocato tra pioli e brandeggiabile, con all'estremit\u00e0 una lama di legno di abete - funge da timone.\nLa grande vela quadra (4,6 x 5,5m) \u00e8 fissata a un boma formato da un fascio di steli di bamb\u00f9 legati tra loro.\nLe immagini fotografiche illustrano anche una piccola vela superiore alla grande, e anche una terza a poppa.\nLa zattera era coperta in parte, come piano di calpestio, da una stuoia composta da una fitta rete di fusti di legno intrecciati con bamb\u00f9.\nVettovaglie.\nIl \"Kon-Tiki\" aveva una riserva pari a quasi una tonnellata di acqua, trasportata in tubi ricavati dalle canne di bamb\u00f9, e in altri piccoli serbatoi fissati alla zattera.\nCome cibo aveva in dotazione circa 200 noci di cocco, patate dolci e altri frutti.\nL'esercito americano forn\u00ec razioni da campo, scatolame e porzioni di sopravvivenza che non erano ancora stati sperimentati in condizioni di quel tipo; in cambio l'equipaggio del \"Kon-Tiki\" avrebbe dovuto fare un rapporto sulla dieta praticata.\nOltre alla dotazione di partenza l'equipaggio confid\u00f2 sulle possibilit\u00e0 di pesca, oltre che sulla raccolta dell'acqua piovana nel corso degli sporadici acquazzoni. Tale fiducia ebbe un riscontro positivo, sia per la pesca che per i ricorrenti temporali.\nComunicazioni.\nLa spedizione rimase in contatto regolarmente con radioamatori americani, canadesi, e sudamericani, che a loro volta mantennero informata l'Ambasciata norvegese a Washington. La stazione radio di bordo aveva sigla LI2B.\nIl successo di tali comunicazioni fu dovuto all'esperienza maturata dagli operatori Knut Haugland, LA3KY, e Torstein Raaby nella Seconda guerra mondiale come operatori di radio clandestine; il 5 agosto riuscirono a collegarsi con Oslo, distante 10000 miglia.\nLa spedizione era dotata di tre apparecchi radiotrasmittenti a tenuta d'acqua. Il primo operava su una lunghezza d'onda di 40 metri, un secondo di 20 metri ed il terzo di 6 metri.\nLe radio, con la tecnologia allora in uso, erano apparecchi voluminosi e con tecnologia a valvole termoioniche 2E30, con una uscita in radiofrequenza di 10 Watt.\nCome trasmettitore di emergenza usarono anche un trasmettitore tedesco Mark V del 1942.\nL'energia per la trasmissione era erogata da batterie e da un generatore azionato a manovella.\nLa radioricevente del Kon Tiki era una National Radio Company NC-173.\nL'equipaggio trasmetteva il messaggio \"all well\" (tutto bene) in modo da evitare inopportune attivazioni dei soccorsi in caso di altre interruzioni dei collegamenti radio.\nIl viaggio.\nIl \"Kon-Tiki\" salp\u00f2 dal porto di Callao in Per\u00f9 nel pomeriggio del 28 aprile 1947. La zattera fu inizialmente trainata in mare aperto a circa 50 miglia dalla costa dal rimorchiatore \"Guardian Rios\" della Marina Militare peruviana, con lo scopo di veicolare la zattera all'interno della Corrente di Humboldt che, nelle intenzioni della spedizione, doveva essere il motore principale della traversata nel Pacifico.\nIl 30 luglio fu avvistato l'atollo di Puka-Puka, il 4 agosto ci fu un breve contatto con alcuni pescatori dell'isola di Angatau, ma le condizioni del mare e la pericolosit\u00e0 della barriera corallina non permisero l'approdo.\nIl 7 agosto l'equipaggio tent\u00f2 di raggiungere un isolotto dell'atollo di Raroia nell'arcipelago delle Tuamotu, ma la forza del mare infranse la zattera sulle scogliere coralline, provocando danni notevoli; il materiale fu poi portato in salvo sull'isola attraverso la laguna situata all'interno della barriera.\nIn 101 giorni la zattera aveva percorso circa miglia marine (c. 6.890\u00a0km), con una velocit\u00e0 media di circa 1,5 nodi.\nDopo aver trascorso alcuni giorni in solitudine sull'isolotto, l'equipaggio fu raggiunto dagli abitanti delle isole vicine, dopo che alcuni pescatori indigeni avevano avvistato i rottami della zattera incastrati nella scogliera. I navigatori furono portati al villaggio dove ne fu festeggiato l'arrivo con canti e danze tradizionali. Al termine furono condotti a Tahiti dallo schooner francese \u201cTamara\u201d, assieme al relitto della zattera che, grazie alle maree, era anch'esso entrato nella laguna.\nLa Spedizione Tangaroa.\nIl 28 aprile 2006 un equipaggio norvegese ha replicato l'impresa del \"Kon-Tiki\" con l'utilizzo di una nuova zattera, nominata Tangaroa, che prende nome dal dio del mare Tangaroa della tradizione dei M\u0101ori.\nLa spedizione del 2006 era incentrata sulle attivit\u00e0 di ricerca, insegnamento e comunicazione. Il suo scopo quello di proseguire l'iniziativa di Thor Heyerdahl nello sperimentare le tecniche preistoriche di navigazione, di rinverdire la tradizione norvegese nelle lunghe traversate oceaniche e di effettuare ricerche sull'inquinamento marino.\nLa zattera Tangaroa fu costruita ancora una volta in Per\u00f9 con legno di balsa, e i sei membri dell'equipaggio hanno navigato per 8500\u00a0km nel Pacifico verso la Polinesia, seguendo la rotta del Kon-Tiki. Il legname fu prelevato in Ecuador vicino alla citt\u00e0 di Quevedo, pi\u00f9 o meno negli stessi luoghi dove Thor Heyerdahl reper\u00ec il materiale nel 1947. I tronchi furono portati via corrente verso la citt\u00e0 costiera di Guayaquil e, da qui, portati in Per\u00f9 verso il porto marino di Callao nei pressi di Lima, dove fu costruita la zattera. Il 28 aprile l'imbarcazione era pronta per salpare dal Per\u00f9, con la speranza di raggiungere in cento giorni il porto a Tahiti.\nAnche in questo caso la tecnologia costruttiva \u00e8 stata quella utilizzata per gli antichi vascelli, ma la velatura fu relativamente pi\u00f9 sofisticata, sia pure con vela quadra, in modo da permettere migliori andature.\nLa zattera era lunga 15 metri e larga 8, il resto della dotazione non era paragonabile a quella del Kon-Tiki, avendo moderni sistemi di navigazione e comunicazione, pannelli fotovoltaici, personal computer e collegamenti satellitari, oltre a un impianto per la desalinizzazione dell'acqua.\nLa spedizione aveva un proprio sito web e nell'equipaggio, guidato da Torgeir Higraff, era presente anche Olav Heyerdahl, nipote di Thor Heyerdahl. La spedizione si concluse con successo nel luglio del 2006."}
{"id": "2481233", "revid": "277947", "url": "https://it.wikipedia.org/wiki?curid=2481233", "title": "Nuti", "text": ""}
{"id": "2481240", "revid": "1305772", "url": "https://it.wikipedia.org/wiki?curid=2481240", "title": "Sciopero (disambigua)", "text": ""}
{"id": "2481242", "revid": "1305772", "url": "https://it.wikipedia.org/wiki?curid=2481242", "title": "Gini", "text": ""}
{"id": "2481244", "revid": "834", "url": "https://it.wikipedia.org/wiki?curid=2481244", "title": "Dead Man OST", "text": ""}
{"id": "2481246", "revid": "767487", "url": "https://it.wikipedia.org/wiki?curid=2481246", "title": "Tin Soldiers", "text": "Tin Soldiers \u00e8 il secondo album in studio del gruppo musicale power metal italiano Trick or Treat, pubblicato nel 2009. Nel disco si registra la collaborazione di Michael Kiske, storico ex vocalist degli Helloween e di Michele Luppi, all'epoca vocalist dei Vision Divine.\nRispetto al precedente album la band ha investito pi\u00f9 risorse sulla produzione e i pezzi sono stati scritti tra il 2006 e il 2008.\nMichael Kiske ha dichiarato in un'intervista riguardo a \"Tin Soldiers\":"}
{"id": "2481251", "revid": "1305772", "url": "https://it.wikipedia.org/wiki?curid=2481251", "title": "Greendale", "text": ""}
{"id": "2481253", "revid": "247933", "url": "https://it.wikipedia.org/wiki?curid=2481253", "title": "Marshalltown, Iowa", "text": ""}
{"id": "2481255", "revid": "287204", "url": "https://it.wikipedia.org/wiki?curid=2481255", "title": "Harvest (album)", "text": ""}
{"id": "2481258", "revid": "1305772", "url": "https://it.wikipedia.org/wiki?curid=2481258", "title": "Harvest", "text": ""}
{"id": "2481260", "revid": "1305772", "url": "https://it.wikipedia.org/wiki?curid=2481260", "title": "Harvest Moon", "text": "Harvest Moon (in italiano \"Luna del Raccolto\") \u00e8 un'espressione idiomatica della lingua inglese utilizzata per indicare la luna piena pi\u00f9 vicina all'equinozio d'autunno."}
{"id": "2481261", "revid": "287204", "url": "https://it.wikipedia.org/wiki?curid=2481261", "title": "On the Beach (album)", "text": ""}
{"id": "2481263", "revid": "767487", "url": "https://it.wikipedia.org/wiki?curid=2481263", "title": "Viola Reggio Calabria 1982-1983", "text": "Rosa della Viola Reggio Calabria per la stagione Serie B maschile 1982-1983.\nPiazzamento finale: promozione in Serie A2 dopo i play-off.\nSponsor: Banca Popolare."}
{"id": "2481264", "revid": "1305772", "url": "https://it.wikipedia.org/wiki?curid=2481264", "title": "Tonight's the Night", "text": "Tonight's the Night (\"stanotte \u00e8 la notte\" in lingua inglese) pu\u00f2 riferirsi a:"}
{"id": "2481265", "revid": "767487", "url": "https://it.wikipedia.org/wiki?curid=2481265", "title": "Lansford (Dakota del Nord)", "text": "Lansford \u00e8 un centro abitato (\"city\") degli Stati Uniti, situato nella Contea di Bottineau nello Stato del Dakota del Nord. Nel censimento del 2000 la popolazione era di 253 abitanti. La citt\u00e0 \u00e8 stata fondata nel 1903.\nGeografia fisica.\nSecondo i rilevamenti dell'United States Census Bureau, la localit\u00e0 di Lansford si estende su una superficie di 0,90\u00a0km\u00b2, tutti occupati da terre.\nPopolazione.\nSecondo il censimento del 2000, a Lansford vivevano 253 persone, ed erano presenti 73 gruppi familiari. La densit\u00e0 di popolazione era di 280 ab./km\u00b2. Nel territorio comunale si trovavano 101 unit\u00e0 edificate. Per quanto riguarda la composizione etnica degli abitanti, il 98,81% era bianco, lo 0,79% era afroamericano e lo 0,40% apparteneva a due o pi\u00f9 razze. La popolazione di ogni razza ispanica corrispondeva allo 0,40% degli abitanti.\nPer quanto riguarda la suddivisione della popolazione in fasce d'et\u00e0, il 25,7% era al di sotto dei 18, il 6,7% fra i 18 e i 24, il 35,2% fra i 25 e i 44, il 20,2% fra i 45 e i 64, mentre infine il 12,3% era al di sopra dei 65 anni di et\u00e0. L'et\u00e0 media della popolazione era di 37 anni. Per ogni 100 donne residenti vivevano 107,4 maschi."}
{"id": "2481268", "revid": "628767", "url": "https://it.wikipedia.org/wiki?curid=2481268", "title": "Distretti dell'Uzbekistan", "text": "I distretti (\"tuman\") sono la divisione di 2\u00ba livello dell'Uzbekistan dopo le regioni. \nI distretti sono qui elencati per regione, nella comune direzione da ovest ad est, e secondo la traslitterazione del sito governativo dell'Amministrazione regionale."}
{"id": "2481269", "revid": "124506150", "url": "https://it.wikipedia.org/wiki?curid=2481269", "title": "Brando (nome)", "text": "Origine e diffusione.\nSi tratta di una serie di nomi che nasce per aferesi da vari nomi germanici come Aldobrando, Ildebrando, Aliprando, Liutprando, e via dicendo, talvolta usati anche con valore autonomo; alla base vi \u00e8 la radice germanica \"brant\", che pu\u00f2 essere interpretata sia come \"fuoco\", \"brillante\", sia, in senso lato, come \"spada\" (poich\u00e9 la lama di una spada \"risplende come fuoco\") (la stessa da cui deriva anche il nome Brant).\nOnomastico.\nEssendo un nome adespota, ossia privo di santo patrono, l'onomastico pu\u00f2 essere festeggiato il 1\u00ba novembre, in occasione di Ognissanti, o lo stesso giorno del nome di cui pu\u00f2 costituire un ipocoristico."}
{"id": "2481271", "revid": "214509", "url": "https://it.wikipedia.org/wiki?curid=2481271", "title": "Martin Porlock", "text": ""}
{"id": "2481272", "revid": "465169", "url": "https://it.wikipedia.org/wiki?curid=2481272", "title": "Weld", "text": ""}
{"id": "2481273", "revid": "767487", "url": "https://it.wikipedia.org/wiki?curid=2481273", "title": "Maxbass", "text": "Maxbass \u00e8 un centro abitato (\"city\") degli Stati Uniti, situato nella Contea di Bottineau nello Stato del Dakota del Nord. Nel censimento del 2000 la popolazione era di 91 abitanti. La citt\u00e0 \u00e8 stata fondata nel 1905.\nGeografia fisica.\nSecondo i rilevamenti dell'United States Census Bureau, la localit\u00e0 di Maxbass si estende su una superficie di 0,40\u00a0km\u00b2, tutti occupati da terre.\nPopolazione.\nSecondo il censimento del 2000, a Maxbass vivevano 91 persone, ed erano presenti 25 gruppi familiari. La densit\u00e0 di popolazione era di 214 ab./km\u00b2. Nel territorio comunale si trovavano 70 unit\u00e0 edificate. Per quanto riguarda la composizione etnica degli abitanti, il 96,70% era bianco e il 3,30% era nativo.\nPer quanto riguarda la suddivisione della popolazione in fasce d'et\u00e0, il 20,9% era al di sotto dei 18, il 5,5% fra i 18 e i 24, il 26,4% fra i 25 e i 44, il 26,4% fra i 45 e i 64, mentre infine il 20,9% era al di sopra dei 65 anni di et\u00e0. L'et\u00e0 media della popolazione era di 44 anni. Per ogni 100 donne residenti vivevano 97,8 maschi."}
{"id": "2481283", "revid": "110157", "url": "https://it.wikipedia.org/wiki?curid=2481283", "title": "Newburg (Dakota del Nord)", "text": "Newburg \u00e8 un centro abitato (\"city\") degli Stati Uniti, situato nella Contea di Bottineau nello Stato del Dakota del Nord. Nel censimento del 2000 la popolazione era di 88 abitanti. La citt\u00e0 \u00e8 stata fondata nel 1905.\nGeografia fisica.\nSecondo i rilevamenti dell'United States Census Bureau, la localit\u00e0 di Newburg si estende su una superficie di 0,30\u00a0km\u00b2, tutti occupati da terre.\nPopolazione.\nSecondo il censimento del 2000, a Newburg vivevano 88 persone, ed erano presenti 25 gruppi familiari. La densit\u00e0 di popolazione era di 261,4 ab./km\u00b2. Nel territorio comunale si trovavano 64 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 15,9% era al di sotto dei 18, il 4,5% fra i 18 e i 24, il 22,7% fra i 25 e i 44, il 26,1% fra i 45 e i 64, mentre infine il 30,7% era al di sopra dei 65 anni di et\u00e0. L'et\u00e0 media della popolazione era di 48 anni. Per ogni 100 donne residenti vivevano 83,3 maschi."}
{"id": "2481288", "revid": "57342", "url": "https://it.wikipedia.org/wiki?curid=2481288", "title": "Pisa Book Festival", "text": "Il Pisa Book Festival \u00e8 una manifestazione italiana dedicata all'editoria indipendente. La rassegna si svolge ogni anno a Pisa, in Toscana, nel mese di novembre.\nStoria.\nNato nel 2003, il Pisa Book Festival \u00e8 andato crescendo come importanza di edizione in edizione. \u00c8 stata la prima fiera in Italia a porre l'accento sull'indipendenza del marchio editoriale.\nA partire dal 2004, il festival ha ospitato un paese straniero, accendendo i riflettori sulla sua cultura e letteratura. Si sono succeduti Ucraina, Romania, Svizzera italiana, Norvegia, Belgio, Portogallo, Francia, Paesi Bassi, Germania, Scandinavia, Scozia, Irlanda e Finlandia nel 2017.\nDal 2012 si svolgono all'interno del festival gli incontri del Repubblica Caff\u00e8, coordinati dai giornalisti di La Repubblica."}
{"id": "2481289", "revid": "1013865", "url": "https://it.wikipedia.org/wiki?curid=2481289", "title": "Macas", "text": "Macas \u00e8 una citt\u00e0 situata nella parte sudorientale dell'Ecuador, ha una popolazione di 19.176 abitanti (censimento 2010) ed \u00e8 capoluogo della provincia di Morona-Santiago e del cantone di Morona.\nLa citt\u00e0 venne fondata nel 1575 da Jos\u00e9 Villanueva de Maldonado su incarico del governatore di Yaguarzongo, Juan Salinas Loyola.\nGeografia fisica.\nMacas si trova ai margini del bacino del Rio delle Amazzoni nelle immediate vicinanze delle pendici orientali delle Ande, circa 50\u00a0km a nord-ovest si trova il vulcano Sangay (5230 m s.l.m.)."}
{"id": "2481290", "revid": "71433", "url": "https://it.wikipedia.org/wiki?curid=2481290", "title": "Make it or break it", "text": ""}
{"id": "2481292", "revid": "767487", "url": "https://it.wikipedia.org/wiki?curid=2481292", "title": "Souris (Dakota del Nord)", "text": "Souris \u00e8 un centro abitato (\"city\") degli Stati Uniti, situato nella Contea di Bottineau nello Stato del Dakota del Nord. Nel censimento del 2000 la popolazione era di 83 abitanti. La citt\u00e0 \u00e8 stata fondata nel 1901.\nGeografia fisica.\nSecondo i rilevamenti dell'United States Census Bureau, la localit\u00e0 di Souris si estende su una superficie di 0,30\u00a0km\u00b2, tutti occupati da terre.\nPopolazione.\nSecondo il censimento del 2000, a Souris vivevano 83 persone, ed erano presenti 20 gruppi familiari. La densit\u00e0 di popolazione era di 316,4 ab./km\u00b2. Nel territorio comunale si trovavano 46 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 34,6% era al di sotto dei 18, il 3,6% fra i 18 e i 24, il 21,7% fra i 25 e i 44, il 21,7% fra i 45 e i 64, mentre infine il 18,1% era al di sopra dei 65 anni di et\u00e0. L'et\u00e0 media della popolazione era di 35 anni. Per ogni 100 donne residenti vivevano 102,4 maschi."}
{"id": "2481295", "revid": "319329", "url": "https://it.wikipedia.org/wiki?curid=2481295", "title": "Tuffi ai campionati mondiali di nuoto 2009 - Trampolino 3 metri sincro femminile", "text": "Le qualificazioni si sono disputate il 23 luglio 2009; hanno partecipato 26 atlete di 13 nazioni; le prime 12 dopo il primo turno sono passati alla finale che si disputer\u00e0 il 24 luglio."}
{"id": "2481298", "revid": "125918016", "url": "https://it.wikipedia.org/wiki?curid=2481298", "title": "Orphan", "text": "Orphan \u00e8 un film del 2009 diretto da Jaume Collet-Serra.\nTra gli interpreti principali figurano Vera Farmiga, Peter Sarsgaard e la giovane Isabelle Fuhrman. Il film si ispira alla storia della criminale Barbora Skrlova, affetta da una malattia molto simile a quella della protagonista della pellicola.\nTrama.\nIl matrimonio di Kate e John Coleman \u00e8 teso dopo la nascita della loro terza figlia, Jessica, la cui perdita \u00e8 particolarmente dura per Kate, un'alcolizzata in via di guarigione. La coppia decide di adottare una bambina russa di 9 anni, Esther, dell'orfanotrofio locale. Mentre la loro figlia sorda di 5 anni, Max, crea un legame con lei quasi immediatamente, il loro figlio di 12 anni, Daniel, si comporta in modo freddo nei suoi confronti, preso in giro dai compagni di scuola.\nUna notte, dopo aver parlato di come sono andate le cose da quando Esther \u00e8 entrata nelle loro vite, John e Kate iniziano ad avere un rapporto sessuale, prima che Esther li interrompa. Kate diventa sospettosa quando Esther esprime molta pi\u00f9 conoscenza del sesso di quanto ci si aspetterebbe da una bambina della sua et\u00e0, ma John teorizza che potrebbe averlo imparato dai suoi precedenti genitori adottivi. Pi\u00f9 tardi, Esther dimostra un comportamento violento, uccidendo un piccione ferito e spingendo dallo scivolo una compagna di classe prepotente al parco, sotto gli occhi di Max, alimentando i sospetti di Kate.\nSuor Abigail, che gestisce l'orfanotrofio, visita la famiglia, avvertendo Kate e John di altri tragici eventi che circondano Esther. Pi\u00f9 tardi, Esther attira Suor Abigail spingendo Max sulla strada e facendola quasi investire dalla suora al volante. Preoccupata, Suor Abigail si precipita a controllare la bambina ed \u00e8 allora che Esther le si avvicina e la colpisce in testa con un martello. La trascina poi lontano dalla strada, dove la finisce a colpi di martellate, spinge il suo corpo in un fosso e nasconde le prove nella casa sull'albero di Daniel. Mentre Kate si convince ulteriormente dello strano comportamento di Esther, John suggerisce ad Esther che potrebbe fare qualcosa di carino per Kate. Questa le porta intenzionalmente un mazzo di rose bianche dalla tomba di Jessica, facendo arrabbiare la donna ulteriormente. Pi\u00f9 tardi quella notte, Esther si rompe di proposito il braccio e incolpa Kate. Il giorno successivo, Esther rilascia il freno a mano dell'auto con Maxine all'interno e la vettura scivola in strada, bloccandosi poi grazie alla neve. Quando Esther fa notare la bottiglia di vino che ha trovato in cucina, John e la terapista di Kate, la dottoressa Browning, suggeriscono che Kate ritorni in riabilitazione, poich\u00e9 John minaccia di divorziare da lei se si rifiutasse. Kate in seguito scopre che Esther proveniva da un ospedale psichiatrico estone e l'orfanotrofio di Esther sostiene di non avere alcuna informazione su di lei.\nQuando Daniel viene a sapere della morte di Suor Abigail da Max e perquisisce la casa sull'albero, Esther la incendia, Daniel cade e si ferisce gravemente, perdendo conoscenza. Esther tenta di ucciderlo, ma ci\u00f2 viene impedito da Max. Mentre Daniel \u00e8 in ospedale, Esther tenta di soffocarlo ma sopravvive e viene rapidamente rianimato. Kate, di cui sospetti sono stati confermati, ne ha abbastanza e la colpisce, ma viene fisicamente trattenuta e sedata. Quella notte, John torna a casa con Max ed Esther, e affranto, si ubriaca. Esther vestita e truccata tenta poi di sedurlo, ma lui minaccia di rimandarla all'orfanotrofio per il suo comportamento.\nAll'ospedale, Kate viene contattata dal dottor V\u00e4rava del Saarne Institute il quale le racconta che Esther \u00e8 in realt\u00e0 una donna di 33 anni di nome Leena Klammer. Soffre di ipopituitarismo, un raro disturbo ormonale che ha bloccato la sua crescita fisica causandole un nanismo proporzionato e armonico, successivamente ha passato la maggior parte della sua vita a fingersi una bambina. Leena ha ucciso almeno sette persone, inclusa l'ultima famiglia che l'ha adottata, dopo aver fallito nel sedurre il padre adottivo. I nastri che Esther indossa intorno ai polsi e al collo nascondono le cicatrici lasciate da una camicia di forza che portava nell'ospedale psichiatrico. Nel frattempo, Leena si toglie il travestimento e accoltella John a morte, cosa di cui la piccola Max \u00e8 testimone. Dopo che Kate si precipita a casa, Leena prende una pistola e tenta di sparare a Kate, ferendole il braccio. Max cerca cos\u00ec rifugio nella serra. Leena si aggira in casa e Kate cerca di nascondersi all'esterno del lucernario. Dopo che Leena inizia ad aprire il fuoco contro Max, Kate inizia a urlare ed espone la sua posizione a Leena. Lei poi cerca di spararle, ma Kate sfonda il tetto e atterra su di lei.\nMentre Kate e Max se ne vanno e la polizia arriva, Leena attacca Kate vicino a uno stagno ghiacciato, allontanando la pistola da Kate e scagliandola sul ghiaccio. Max cerca di sparare a Leena ma frantuma il ghiaccio, Leena e Kate cadono cos\u00ec in acqua. Kate riesce ad uscire, con Leena aggrappata alle sue gambe. Leena, in un ultimo disperato tentativo, supplica Kate di salvarla mentre nasconde un coltello dietro la schiena, ma Kate indifferente alle sue parole le da' un calcio violento. Leena sprofonda quindi esanime nello stagno ghiacciato.\nProduzione.\nIl film \u00e8 stato girato principalmente nelle citt\u00e0 canadesi di St. Thomas, Toronto, Port Hope e Montreal. Il budget speso per la produzione \u00e8 ammontato a circa 20 milioni di dollari.\nDistribuzione.\nIl film \u00e8 uscito nelle sale statunitensi in 24 luglio 2009, mentre in Italia \u00e8 stato distribuito a partire dal 16 ottobre dello stesso anno.\nFinale alternativo.\nNei contenuti extra dell'edizione DVD e Blu-ray, oltre a varie scene inedite, \u00e8 presente anche un finale alternativo, in cui Esther invece di inseguire Kate verso il laghetto ghiacciato torna in camera sua, dove si trucca e veste nuovamente da bambina in modo da ingannare la polizia, appena entrata in casa.\nControversie.\nIn concomitanza con l'uscita del film nelle sale statunitensi, la pellicola ha sollevato polemiche a causa dei temi trattati. Molte associazioni pro-adozione hanno accusato la pellicola di diffondere paure e falsi stereotipi riguardo all'adozione, sostenendo che questo possa togliere possibilit\u00e0 ai bambini in attesa di una famiglia. Le dure contestazioni hanno portato diverse associazioni, per la protezione dell'infanzia abbandonata, ad invitare il pubblico statunitense a boicottare il film.\nLe associazioni pro-adozione hanno contattato il presidente della Warner Bros., Barry Meyer, chiedendogli di eliminare dal film la frase che Esther dice al padre adottivo: \u00abNon \u00e8 facile amare un figlio adottivo quanto un figlio naturale\u00bb. Inoltre \u00e8 stato chiesto che parte degli incassi del film vadano ad orfanotrofi bisognosi e che alla fine del film sia aggiunto un messaggio pro-adozione.\nAccoglienza.\nIncassi.\nA fronte di 20 milioni di dollari spesi per la sua produzione, il film ne ha incassati 78,3 al botteghino.\nCritica.\nSecondo l'aggregatore di recensioni Rotten Tomatoes, \"Orphan\" ha ottenuto il 56% di apprezzamenti e un voto di 5,57 su 10 sulla base di 154 recensioni. Secondo Metacritic il film ha invece ottenuto un voto di 42 su 100 sulla base di 25 recensioni.\nPrequel.\nNel 2020 \u00e8 stata annunciata la produzione di un prequel del film intitolato \",\" in cui l'attrice Isabelle Fuhrman torner\u00e0 a interpretare il personaggio di Esther. Il film sar\u00e0 diretto da William Brent Bell e includer\u00e0 nel suo cast l'attrice Julia Stiles."}
{"id": "2481303", "revid": "287204", "url": "https://it.wikipedia.org/wiki?curid=2481303", "title": "Aiko Kayo", "text": ""}
{"id": "2481314", "revid": "287204", "url": "https://it.wikipedia.org/wiki?curid=2481314", "title": "Dolce (album)", "text": "Dolce \u00e8 l'album d'esordio della cantante giapponese Aiko Kay\u014d, pubblicato il primo marzo 2006 dall'etichetta discografica Avex Trax."}
{"id": "2481316", "revid": "76963", "url": "https://it.wikipedia.org/wiki?curid=2481316", "title": "Aiko Kay\u014d", "text": "Carriera.\nAiko Kay\u014d debutta nel 2001 per le audizioni per la quinta generazione delle Morning Musume ma viene scartata dal gruppo delle 9 finali.\nSuccessivamente pubblica 12 singoli e 2 album sotto l'etichetta indipendente giapponese Avex Trax.Nel dicembre 2003 pubblica il suo primo singolo \"Hitomi No Naka No Meikyuu\", seguito da altri 8, prima dell'uscita del suo album d'esordio \"Dolce\", pubblicato nel marzo del 2006.Il suo secondo album, \"Pop\", viene pubblicato nel giugno 2007."}
{"id": "2481319", "revid": "1543377", "url": "https://it.wikipedia.org/wiki?curid=2481319", "title": "Warehouse 13", "text": "Warehouse 13 \u00e8 una serie televisiva fantastico-fantascientifica avventurosa, prodotta dal 2009 al 2014 da Universal Media Studios e trasmessa sul canale televisivo Syfy.\nNarra le vicende di alcuni agenti all'interno di una organizzazione governativa segreta dedita al recupero di manufatti arcani. \u00c8 stata descritta come \u00abparte \"X-Files\", parte \"I predatori dell'arca perduta\" e parte \"Moonlighting\"\u00bb.\nIl primo episodio della serie, andato in onda il 7 luglio 2009, \u00e8 stato il terzo pi\u00f9 grande debutto dalla nascita del canale Syfy, facendo registrare 3,5 milioni di contatti.\nIn Italia le prime tre stagioni sono state trasmesse in prima visione dal 1\u00ba febbraio 2010 sul canale pay Steel, della piattaforma Mediaset Premium; dal 29 marzo 2011 \u00e8 iniziata la trasmissione in chiaro su Rai 4 che ha proposto anche le stagioni successive in prima visione assoluta.\nTrama.\nGli agenti dei servizi segreti Myka Bering e Peter \"Pete\" Lattimer vengono trasferiti presso una misteriosa sede governativa, la cui esistenza \u00e8 celata al pubblico e persino alle altre agenzie governative: \"Warehouse 13\", uno speciale e sconfinato magazzino dove vengono raccolti, inscatolati e catalogati le invenzioni o gli oggetti con poteri eccezionali, spesso soprannaturali, denominati \"artefatti\", che potrebbero mettere in pericolo il mondo. Ad amministrare il magazzino \u00e8 Arthur \"Artie\" Nielsen, aiutato dalla sua assistente Leena, che deve dare conto della sua attivit\u00e0 ai suoi superiori, l'enigmatica Signora (Irene) Frederick e i cosiddetti Reggenti, che formano un'organizzazione segreta che da decenni si occupa di preservare la sicurezza del magazzino.\nDurante la prima stagione, a Pete, Myka, Artie e Leena si aggiunge un nuovo membro al team del magazzino: Claudia Donovan, una ragazza che chiede aiuto ad Artie per salvare il fratello, rimasto da anni intrappolato in una sorta di limbo spazio-temporale a causa degli esperimenti che lui e lo stesso Artie avevano condotto su un artefatto. Oltre a recuperare gli artefatti, durante la prima stagione la squadra del magazzino \u00e8 costretta anche ad affrontare uno spietato nemico che riesce a rubare dalla sede degli artefatti per scopo personale: McPhearson, un ex agente collega di Artie, che ora non esita a uccidere e rivendere gli artefatti al miglior offerente. All'inizio della seconda stagione si scopre che McPhearson \u00e8 riuscito a far fuggire dalla prigione del magazzino - dove vengono rinchiusi e \"bronzati\" i personaggi pi\u00f9 pericolosi che costituiscono una minaccia per il mondo - il celebre scrittore H. G. Wells, che in realt\u00e0 \u00e8 una donna e un genio del crimine. Sar\u00e0 tuttavia Wells ad uccidere infine McPhearson, che morir\u00e0 proprio tra le braccia di Artie, mentre sembra mostrare pentimento per le terribili azioni compiute.\nPer ordine dei Reggenti, H. G. Wells, che era stata un'agente del magazzino 12, viene reintegrata nonostante le perplessit\u00e0 di Artie. Nel finale della seconda stagione per\u00f2, lei metter\u00e0 in pericolo la vita dei suoi colleghi, rubando un artefatto con l'intenzione di provocare un'estinzione del genere umano, allo scopo di redimerlo. Artie e Myka riusciranno a fermarla in tempo, facendola rinchiudere nuovamente.\nPersonaggi e interpreti.\nPersonaggi ricorrenti.\nNotevole il fatto che parecchi personaggi ricorrenti siano interpretati da attori e attrici che in passato furono, e sarebbero nuovamente stati in futuro, protagonisti del franchise di Star Trek: Brent Spiner era l'androide Data in ' e successivamente in ', Ren\u00e9 Auberjonois era il mutaforma Odo in ', Kate Mulgrew e Jeri Ryan erano rispettivamente il Capitano Kathryn Janeway e la Borg Sette di Nove in ' (quest'ultima anche in ).\nInoltre il secondo episodio della quinta stagione, \"Servizi segreti\", fu diretto da Robert Duncan McNeill, interprete del Tenente Tom Paris della USS Voyager.\nAnalogamente l'Artie di \"Warehose 13\", Saul Rubinek, era stato protagonista di uno degli episodi pi\u00f9 famosi della serie ' (ventiduesimo episodio della terza stagione, ') nei panni di Kivas Fajo, un collezionista di oggetti rari che rapiva proprio Data.\nEpisodi.\nLa prima stagione, composta da 12 episodi, \u00e8 andata in onda negli USA dal 7 luglio al 22 settembre 2009 e in Italia dal 1\u00ba febbraio al 15 marzo 2010 su Steel e sul digitale terrestre in chiaro su Rai 4 dal 29 marzo ad aprile 2011.\nLa seconda stagione \u00e8 stata trasmessa negli Stati Uniti d'America dal 6 luglio 2010. In Italia \u00e8 andata in onda dal 17 gennaio 2011 su Steel e da aprile 2011 su Rai 4.\nLa terza stagione \u00e8 andata in onda dall'11 luglio 2011 negli Stati Uniti. L'11 agosto 2011 la serie \u00e8 stata rinnovata per una quarta stagione, composta da 20 episodi e trasmessa in due parti dal 23 luglio 2012. Il 17 maggio 2013 \u00e8 stata rinnovata per una quinta stagione conclusiva di sei episodi, in onda dal 14 aprile 2014.\nLa seconda e la terza stagione, oltre dagli episodi mandati in onda durante l'estate, sono composte anche da un ulteriore episodio speciale natalizio trasmesso nel mese di dicembre.\nCrossover.\nSono individuabili parecchi collegamenti con la serie televisiva \"Eureka\":\nInoltre, nel quinto episodio della prima stagione di \"Alphas\" fa la sua comparsa il dottore del magazzino Vanessa Calder, interpretata da Lindsay Wagner.\nProduzione.\nLa serie \u00e8 prodotta dalla Universal Cable Productions per il canale Syfy. La produzione dell'episodio pilota fu approvata a fine 2007, mentre il 19 settembre 2008 fu dato il via libera alla produzione di una prima stagione di 12 episodi per la stagione estiva. La sceneggiatura \u00e8 stata scritta da Jane Espenson, co-produttrice esecutiva di \"Battlestar Galactica\", e D. Brent Mote. Jack Kenny \u00e8 stato designato come showrunner, oltre che come produttore esecutivo. Jace Alexander ha diretto il pilot, trasmesso il 7 luglio 2009.\nLa serie \u00e8 girata principalmente nelle province canadesi Ontario e Qu\u00e9bec.\nIl magazzino.\nIl \"Magazzino 13\" (\"Warehouse 13\" nella versione originale, utilizzato dalla terza stagione anche nella versione italiana) fu costruito nel 1914 da Thomas Edison, Nikola Tesla e Maurits Cornelis Escher allo scopo di raccogliere e conservare tutti gli oggetti dotati di capacit\u00e0 soprannaturali. Attualmente, il particolare magazzino si trova in Dakota del Sud, negli Stati Uniti, ma come suggerisce il nome, sono estiti in passato 12 precedenti magazzini, ospitati in varie parti del mondo. Nel corso della storia infatti il magazzino \u00e8 stato trasferito nel paese o citt\u00e0-stato pi\u00f9 potente del periodo storico in corso. Il primo magazzino fu fatto costruire da Alessandro Magno per ospitare gli artefatti conquistati in battaglia e rimase nel Regno di Macedonia dal 336 al 323 a.C. Successivamente fu trasferito in Egitto, dove il \"Magazzino 2\" acquis\u00ec per la prima volta un preciso sistema di regole, nonch\u00e9 i primi agenti incaricati a localizzare e catalogare gli artefatti, chiamati \"Reggenti\". Dal 30 a.C. fu trasferito nell'Impero romano d'Occidente, dove rimase fino al 434. Il \"Magazzino 4\" nell'Impero unno dur\u00f2 solo un ventennio, fino al 453, dopo di che fu trasferito nell'Impero bizantino fino all'813. Dall'813 al 1219 fu ospitato dall'Impero Khmer, dal 1219 al 1260 dall'Impero mongolo, dal 1260 al 1517 nel Sacro Romano Impero Germanico, dal 1517 al 1566 dall'Impero ottomano, dal 1566 al 1725 dall'Impero Moghul e dal 1725 al 1830 dall'Impero russo. Il \"Magazzino 12\" invece fu ospitato dal 1830 al 1914 dall'Impero britannico a Londra.\nGli artefatti, nella maggior parte dei casi, sono legati alle pi\u00f9 grandi figure storiche, come lo \"specchio di Alice\" costruito da Lewis Carroll o la \"penna di Edgar Allan Poe\" o ancora il \"braccialetto di Carlo Collodi\", e l'unico modo per neutralizzarli consiste nell'immergerli in una particolare e misteriosa sostanza gelatinosa di un caratteristico colore viola (lo stesso colore dei guanti utilizzati per maneggiare in sicurezza gli artefatti), prodotta dalla Global Dynamics, o in uno speciale sacchetto antistatico.\nWAREHOUSE 1 (Grecia).\nPosizione: Regno di Macedonia Periodo: 336 a.C. - 323 a.C.\nIl primo Magazzino fu costruito in Macedonia da Alessandro Magno per ospitare vari artefatti da lui raccolti durante la sua vita durante la campagna. \u00c8 possibile che un artefatto sia stato responsabile della sua cattiva salute e della conseguente morte per avvelenamento. Il primo Magazzino fu costruito direttamente accanto alla sua residenza, dando credito alla teoria che un artefatto fosse responsabile della sua morte (sebbene mor\u00ec a Babilonia, in Mesopotamia, non in Macedonia).\nWAREHOUSE 2 (Egitto).\nPosizione: Dinastia Ptolemaica (Egitto)\nPeriodo: 323 a.C. - 30 a.C.\nIl secondo magazzino fu costruito in Egitto subito dopo la morte di Alessandro Magno. Questa iterazione del Magazzino ha visto l'istituzione dell'organo di governo dei funzionari del magazzino noti come i Reggenti. Questi reggenti erano i primi \"collezionisti\" o agenti di qualsiasi Magazzino ed erano responsabili di aggiungere al Magazzino oggetti come l'Asp Skin di Cleopatra. Gli agenti non sono stati ufficialmente impiegati fino a molto tempo dopo nella storia del magazzino. Il magazzino si trasfer\u00ec nella sua prossima posizione poco dopo la morte di Cleopatra. Tuttavia, il Magazzino non fu correttamente disattivato, a causa dell'invasione dei Romani nel 31 a.C.\nNel 2010, \u00e8 stato riattivato dagli studenti in un viaggio segreto in Egitto, pagato da H.G. Wells per \"scoprirlo\". L'obiettivo di Wells era quello di attirare gli agenti del Magazzino 13 nel Magazzino 2 e aiutarla a scavalcare le trappole. Il magazzino 2 richiedeva a chi entrava di superare tre test prima che fossero al sicuro all'interno. Questi test hanno sfidato rispettivamente la mente, il corpo e l'anima. Nel test mentale, \u00e8 necessario sbarazzarsi di molti grandi pioli \"saltandoli\" uno sopra l'altro fino a quando ne rimane uno solo. Nel test del corpo, devono guidarsi attraverso un percorso ad ostacoli di fuoco e asce. Il reggente Benedict Valda \u00e8 morto durante questo test. Nel test dell'anima, l'agente ha l'illusione di trovarsi nel loro posto pi\u00f9 felice, mentre in realt\u00e0 il pavimento sta cadendo sotto di loro. Il magazzino 2 ha tentato di creare una connessione con Irene Frederic, attuale custode del magazzino, quando \u00e8 stato riattivato. Gli agenti del magazzino 13 Pete, Myka e Helena G. Wells furono in grado di disattivarlo completamente. Con metodi sconosciuti, la maggior parte di tutti i manufatti sono stati inviati al magazzino 13 dopo essere stati sepolti sotto la sabbia.\nWAREHOUSE 3 (Italia).\nPosizione: Impero Romano d'Occidente\nPeriodo: 30 a.C. - 434 d.C.\nCon il suicidio di Cleopatra e la successiva conquista dell'Egitto da parte di Roma, il Magazzino si trasfer\u00ec nell'impero romano occidentale, iniziando quello che potrebbe essere stato il periodo pi\u00f9 generoso dell'attivit\u00e0 del magazzino nella sua storia. Si ritiene che i governanti di Roma abbiano contribuito con decine di migliaia di manufatti al Magazzino, garantendo cos\u00ec un impero fruttuoso e potente. Tre dei pi\u00f9 importanti artefatti apportati in quel periodo includono la Spada di Marco Aurelio, la Croce di Costantino il Grande e la Lira di Nerone.\nWAREHOUSE 4 (Europa centrale).\nPosizione: Impero Unnico\nPeriodo: 434 d.C. - 453 d.C.\nQuando l'influenza di Roma nel mondo cominci\u00f2 a calare e l'influenza dell'Impero unnico aument\u00f2, la successiva iterazione del Magazzino apparve da qualche parte in quella che oggi \u00e8 conosciuta come Europa centrale orientale. Nessuna capitale conosciuta dell'impero unnico fu mai identificata chiaramente, tuttavia, il magazzino si mosse non molto tempo dopo la morte di Attilla l'Unno, mentre i suoi figli gareggiavano per il potere dell'impero. La quarta iterazione del Magazzino fu una delle pi\u00f9 corte della storia, che dur\u00f2 solo 19 anni, a quel punto torn\u00f2 all'impero romano (orientale) (ora noto come impero bizantino).\nWAREHOUSE 5 (Bisanzio).\nPosizione: Impero Bizantino\nPeriodo: 453 d.C. - 813 d.C.\nIl breve periodo di tempo in cui il Magazzino esisteva nell'impero unnico fu eclissato dal suo ritorno a Roma sotto l'ascesa di quello che oggi \u00e8 chiamato Impero Bizantino. Durante questo periodo, il magazzino prosper\u00f2 di nuovo e migliaia di manufatti furono aggiunti ai magazzini di tutto il mondo, specialmente quelli di importanza religiosa. Fu solo leggermente dopo l'ascesa bizantina dell'iconoclastia che il Magazzino si trasfer\u00ec nella sua prossima posizione, l'Estremo Oriente.\nWAREHOUSE 6 (Cambogia).\nPosizione: Impero Khmer (Sud-est asiatico)\nPeriodo: 813 d.C. - 1219 d.C.\nLa sesta iterazione del Magazzino si trovava nella citt\u00e0 di Angkor in quello che oggi \u00e8 conosciuto come il Regno di Cambogia. Si trovava in questo paese del sud-est asiatico per oltre quattro secoli e rappresenta il pi\u00f9 grande periodo di espansione della collezione di manufatti asiatici del magazzino, specialmente quelli relativi alle religioni ind\u00f9 e buddista. Il magazzino \u00e8 durato qui fino a poco dopo la morte di Jayavarman VII, uno dei due soli imperatori buddisti nella storia dell'impero Khmer, mentre l'agitazione politica ha cominciato a spazzare via l'impero.\nWAREHOUSE 7 (Mongolia).\nPosizione: Impero Mongolo\nPeriodo: 1219 d.C. - 1260 d.C.\nDopo l'inizio dei disordini nell'Impero Khmer, il Magazzino si spost\u00f2 di nuovo, ma non lontano, questa volta al centro dell'impero mongolo in quella che era probabilmente la citt\u00e0 di Karakorum. Poco si sa circa gli artefatti aggiunti durante il periodo in cui era situato nell'Impero mongolo, anche se si pensa che il Magazzino abbia ampliato la sua collezione. Ad un certo punto durante l'utilizzo del Magazzino 7 Gengis Khan ha forgiato il Remati Shackle per assicurarsi che rimanesse sotto il controllo dei Mongoli. \u00c8 stato fino all'agitazione politica che ha preannunciato l'inizio del regno di Kublai Khan che il magazzino si \u00e8 trasferito di nuovo in Europa.\nWAREHOUSE 8 (Germania).\nPosizione: Sacro Romano Impero\nPeriodo: 1260 d.C. - 1517 d.C.\nL'ottava iterazione si trovava in Germania quando il Sacro Romano Impero cominci\u00f2 a dominare il mondo. \u00c8 stato durante questo periodo in cui i reggenti hanno perfezionato la propria analisi di ci\u00f2 che ha preannunciato una mossa del magazzino, imparando a leggere i climi che indicano un declino del potere della cultura del magazzino del paese ospitante. Nel caso dell'ottavo Magazzino, fu l'emissione di Martin Luther delle \"Novantacinque tesi\" che inaugur\u00f2 l'inizio della Riforma protestante e l'inizio del declino del Sacro Romano Impero che spinse la prossima mossa.\nNell'episodio \"Tutti gi\u00f9 per terra\" (s4,e10), Claudia e Steve visitano il Warehouse 8 per trovare la pericolosa orchidea cinese, nota per aver provocato la \"malattia del sudore\" mortale. All'arrivo, scoprono che una compagnia assicurativa \u00e8 stata costruita sopra le fondamenta originali del Magazzino 8 e che l'ingresso \u00e8 ora situato in profondit\u00e0. Dopo averlo trovato, scoprono che il magazzino non \u00e8 altro che una piccola caverna vuota, che mostra solo un indizio sulla posizione dell'orchidea: un ponte di pietra sopra un fiume, che indica i guardiani del manufatto, la famiglia Steinbruck.\nWAREHOUSE 9 (Turchia).\nPosizione: Impero Ottomano (Turchia)\nPeriodo: 1517 d.C. - 1566 d.C.\nLa nona iterazione del Magazzino si trovava solo nell'impero ottomano fino alla morte di Solimano il Magnifico, un periodo di grande miglioramento culturale. Anche se la posizione esatta \u00e8 sconosciuta, \u00e8 probabile che il magazzino fosse situato a Costantinopoli (ora chiamata Istanbul), la sede imperiale dell'impero. Dato che il Palazzo Topkapi \u00e8 tuttora valido, il magazzino non era chiaramente situato troppo vicino a quest'area della citt\u00e0. Con la morte di Solimano, l'impero inizi\u00f2 a soffrire di stagnazione politica e militare, e nonostante fosse un importante centro culturale per centinaia di anni dopo la sua morte, i Reggenti trasferirono il magazzino ancora una volta.\nNell'episodio \"Tutto il tempo del mondo\" (s4,e19), \u00e8 stato rivelato che Paracelsus, un pericoloso e folle alchimista, era l'originale Custode del Warehouse 9 prima di essere bronzato e cancellato dagli archivi.\nNell'episodio \"Terrore senza fine\" (s5,e1), dopo aver combinato la meridiana di Teodosio di Bitinia, l'orologio da taschino di Karl Schwarzschild, il telescopio di Pierre-Simon Laplace e la macchina del tempo di H.G. Wells, Paracelsus ha viaggiato indietro nel tempo all'epoca di Warehouse 9 con piani di uccisione dei reggenti di quel tempo. Riusc\u00ec nel suo piano e prese il controllo esclusivo dei Magazzini dal 9 al 13.\nUna volta che Pete e Myka sono tornati indietro nel tempo a Paracelsus, hanno incontrato un'agente, Lisa Da Vinci, che li ha aiutati a rintracciarlo e ristabilire la linea temporale originale, riportando le storie dei Magazzini 9-13 alla normalit\u00e0.\nWAREHOUSE 10 (India).\nPosizione: Impero Mughal (India)\nPeriodo: 1566 d.C. - 1725 d.C.\nIl potere crescente dell'Impero Mughal, che alla fine comprendeva la maggioranza del subcontinente indiano all'apice della sua influenza, convinse i Reggenti a spostare la decima iterazione del Magazzino. Probabilmente la posizione era nella capitale di Agra, quindi capitale dell'impero e sede finale del famoso Taj Mahal, i cui piani originali sono attualmente ospitati nel magazzino. Il declino dei Moghul con l'ascesa del colonialismo britannico segna un altro trasferimento del magazzino.\n(Nota di continuit\u00e0: Syfy nota che la fine del regno di Shah Alaam I ha segnalato il cambiamento di potere che ha spinto i Reggenti a spostare il Magazzino nella sua prossima posizione. O il nome dello Shah non \u00e8 corretto o la data non \u00e8 corretta, sebbene sia pi\u00f9 probabile il nome, non la data. Il quarto figlio di Shah Alaam I, Muhammad Shah, fu l'imperatore al potere durante l'anno in cui fu trasferito il Magazzino).\nWAREHOUSE 11 (Russia).\nPosizione: Impero russo (Mosca)\nPeriodo: 1725 d.C. - 1830 d.C.\nPietro I il Grande di Russia consolid\u00f2 il potere dell'Impero russo e alla sua morte nel 1725, sua moglie Caterina I prese il potere. Ci\u00f2 coincise con il trasferimento dell'undicesima iterazione del Magazzino a Mosca, la sede del potere in quel momento. Durante questa iterazione, i Reggenti iniziarono a usare regolarmente agenti non solo per il recupero degli artefatti, ma anche per la protezione del Magazzino stesso. La collezione all'interno del magazzino era diventata incredibilmente grande e un gruppo di agenti inizi\u00f2 a setacciare il mondo alla ricerca di artefatti. Il tentativo di Napoleone Bonaparte di invadere la Russia nel 1811-1812 fu in parte alimentato dal desiderio di strappare il controllo del Magazzino 11 e della sua collezione di manufatti dal controllo dello zar Alessandro I e Romanov. Alla fine Napoleone I fu costretto a ritirarsi dalla Russia dopo l'incendio di Mosca, ma l'incidente fu sufficiente a spingere i Reggenti ad iniziare il processo di costruzione della prossima incarnazione del Magazzino. Il processo di costruzione dur\u00f2 diciotto anni e fu completato solo nel 1830.\nNell'episodio \"Perduto e ritrovato\" (s4,e28), Charlotte Dupres afferma di aver avuto una relazione con questa Warehouse e Alexei, un agente all'epoca, che l'ha uccisa due volte.\nWAREHOUSE 12 (Gran Bretagna).\nPosizione: Impero Britannico (Londra)\nPeriodo: 1830 d.C. - 1914 d.C.\nL'anno 1830 segn\u00f2 la data in cui la maggior parte degli storici concordava che la rivoluzione industriale aveva finalmente preso piede nel mondo. Con la caduta dell'impero russo all'orizzonte, i Reggenti hanno scelto di spostare nuovamente il magazzino, questa volta nell'impero britannico nella citt\u00e0 di Londra, in Inghilterra, una mossa in gran parte annunciata come una delle migliori posizioni dopo l'originale e la seconda iterazione, ad Alessandria. Con l'aumento dell'industria che promuoveva i viaggi e l'aumento del numero di agenti, la Warehouse ha di nuovo ampliato la propria collezione, questa volta con artefatti ottenuti da luoghi pi\u00f9 lontani dall'attuale magazzino che mai si pensava possibile. \u00c8 stato durante questo periodo che si \u00e8 verificato un numero senza precedenti di aggiornamenti e miglioramenti del magazzino, tutti considerati all'avanguardia e molti dei quali sono ancora in uso oggi.\nEntro il 1890 i Reggenti stavano gi\u00e0 pensando di trasferire il Magazzino in America. Nel tentativo di impedire il trasferimento del Magazzino, e al fine di dimostrare la continua potenza dell'Inghilterra, un impiegato del Magazzino, di nome Vincent Crowley, tent\u00f2 di usare un missile, co-sviluppato da lui stesso con H.G. Wells e alimentato dal Corno di Joshua, come arma contro la Germania (durante questo periodo la Germania e la Gran Bretagna erano state coinvolte in una corsa agli armamenti).\nL'assassinio dell'Arciduca Francesco Ferdinando d'Austria, erede dell'Impero austro-ungarico nel giugno del 1914, e lo scoppio della prima guerra mondiale nell'agosto del 1914 segnarono la chiusura del Magazzino 12 e il trasferimento del Magazzino in America. Quando hanno spostato i manufatti nel magazzino 13, il pirata Dan Seavey ha attaccato una delle loro barche e rubato molti artefatti, tra cui la collana di esagramma universale con rubini e borchie di Aleister Crowley e un frammento della pietra filosofale.\nIn un incidente simile, come rivelato nel fumetto Warehouse 13, il mercantile HMS Halcyon del Magazzino 12 fu affondato al largo della costa della Virginia dopo il tentativo di dirottamento da parte di tre ribelli inviati dal presidente confederato Jonathan Davis, che conosceva il Magazzino 12 e il potere degli artefatti, nel tentativo di usare i suoi contenuti per ribaltare le sorti della Guerra Civile a favore del Sud; tutti e tre gli uomini scelsero la forca per la confessione. Uno degli uomini, Bartholomew Adair, era un antenato di Viola Adair, che in seguito avrebbe trovato e rilasciato parte del cache degli artefatti di Halcyon, attirando l'attenzione degli agenti di Warehouse, nel tentativo di mantenere l'esempio e l'eredit\u00e0 di suo padre uccidendoli.\nH.G. Wells era un'apprendista in questa iterazione del magazzino. Altri dipendenti di questa iterazione del magazzino includevano William Wollcott, Vincent Crowley e Caturanga.\nWAREHOUSE 13 (Stati Uniti d'America).\nPosizione: South Dakota, Stati Uniti\nPeriodo: 1914 d.C. - Presente\nLa tredicesima iterazione del magazzino segna la prima volta nella sua storia che i reggenti hanno scelto attivamente di non spostare il magazzino al centro di un impero. Invece, il magazzino era situato in una remota area del South Dakota, negli Stati Uniti d'America. A causa della mancanza di popolazione e della quantit\u00e0 di terra disponibile, quest'area \u00e8 stata scelta non solo per la lontananza, ma anche per le possibilit\u00e0 di espansione. Con l'avvento di Hitler negli anni '40, un progetto brevemente discusso per trasferire il magazzino in Germania fu rapidamente abbandonato. La sicurezza fu enormemente aumentata nel magazzino con l'aumento delle spie che divennero prevalenti durante quel periodo e durante l'apice della seconda guerra mondiale. Per impedire alle spie straniere di accedere ai segreti di Warehouse e fornire una ragione furtiva per l'esistenza del Magazzino, i Reggenti iniziarono a far circolare la diceria molto ben tenuta che la struttura del Warehouse conteneva le dichiarazioni dei redditi per tutti i cittadini degli Stati Uniti. Apparentemente la voce era abbastanza ripugnante per la maggioranza della gente che da allora le misure di sicurezza tecnologica, aumentate del tempo, hanno protetto il magazzino. Fu distrutto dalla bomba della Massoneria della Camera dei Comuni lasciata da Walter Sykes, ma successivamente restaurata da Artie con l'uso dell'astrolabio di Ferdinando Magellano.\nLa prima versione di Warehouse 13 era alimentata da tre artefatti o fonti alimentate da artefatto: energia idroelettrica (centro di elaborazione del neutralizzatore), energia eolica (dal mulino a vento di Miguel de Cervantes) e forza sismica (generata dal santuario di Anubis); ognuno era instabile e messo offline molto tempo fa.\nWAREHOUSE 14 (Cina).\nPeriodo: 2014 AD (temporaneo)\nConosciuto anche come \"Cangku Shisi\", grazie alla versione alternativa della realt\u00e0 di Benedict Valda che negoziava con i cinesi, utilizzando gli utensili di Hiram Abiff, Warehouse 14 doveva essere originariamente installato sotto lo Stadio Olimpico di Pechino. La struttura era cos\u00ec completa da avere targhe sui muri e cominci\u00f2 a ricevere merci trasferite attraverso la Piazza del Mason.\nLo stato del magazzino 14 rimane sconosciuto poich\u00e9 l'effetto della Piazza del Mason \u00e8 stato invertito e il Magazzino 13 \u00e8 stato mostrato in funzione cinquant'anni dopo il trasferimento iniziale e l'inversione degli artefatti. Anche se la stessa posizione verr\u00e0 utilizzata quando il Magazzino alla fine si muove, \u00e8 comunque sconosciuta.\nWebisodi.\nNel luglio 2011, prima dell'inizio della terza stagione, sul sito di Syfy sono stati pubblicati 10 webisodi dalla durata di circa 2-3 minuti. La webserie, intitolata \"Of Monsters and Men\", narra una breve disavventura, scollegata dalle vicende della serie, capitata ai personaggi di Pete, Claudia e Artie, che si ritrovano accidentalmente catapultati in un fumetto.\nNel luglio 2012, dopo il debutto della quarta stagione, venne pubblicata una nuova webserie. Intitolata \"Grand Designs\", vede protagonista Pete che, mentre gioca con il cane Trailer, attiva un artefatto che riporta il magazzino 13 alla sua instabile forma originale. Inoltre, lui, Myka, Claudia, Artie e tutti gli oggetti del magazzino si ritrovano trasformati in forma bidimensionale.\nMerchandising.\nNel giugno 2011 fu pubblicato un primo romanzo ispirato alla serie, \"Warehouse 13: A Touch of Fever\", scritto da Greg Cox. A partire dal 24 agosto 2011 fu pubblicata, a cura della Dynamite Entertainment, anche una serie a fumetti suddivisa in cinque parti, con protagonisti i personaggi della serie."}
{"id": "2481321", "revid": "6923", "url": "https://it.wikipedia.org/wiki?curid=2481321", "title": "Pop (Aiko Kay\u014d)", "text": "Pop (reso graficamente come P\u2661P) \u00e8 il secondo album in studio della cantante giapponese Aiko Kay\u014d, pubblicato il 6 giugno 2007 dalla Avex Trax."}
{"id": "2481325", "revid": "2049984", "url": "https://it.wikipedia.org/wiki?curid=2481325", "title": "Chiesa cattolica", "text": "La Chiesa cattolica (dal latino ecclesiastico \"\", a sua volta , ) \u00e8 la Chiesa cristiana che riconosce il primato di autorit\u00e0 al vescovo di Roma, in quanto successore dell'apostolo Pietro sulla cattedra di Roma. I suoi fedeli vengono chiamati cristiani cattolici.\nFormata da 24 Chiese \"sui iuris\", la Chiesa latina in Occidente e 23 Chiese di rito orientale, che sono in comunione con il Pontefice, il nome richiama l'universalit\u00e0 della Chiesa fondata a partire dalla predicazione di Ges\u00f9 Cristo e dei suoi Apostoli, costituita dal \"\"Popolo di Dio\" a sua volta formato da \"tutte le nazioni della terra\"\", la quale viene dichiarata sussistere in modo perfetto nella Chiesa cattolica visibilmente organizzata, e nella comunione dei battezzati (non macchiati dai peccati di eresia o di apostasia) senza tuttavia negare, soprattutto a partire dal Concilio Ecumenico Vaticano II, la presenza di elementi di verit\u00e0 nelle altre Chiese cristiane separate da essa con le quali ritiene invece di dover perseguire un'azione ecumenica e il riconoscimento di valori spirituali presenti nelle altre religioni.\nLa formula latina \"subsistit in\", impiegata dalla \"Lumen gentium\", fu oggetto di molteplici interpretazioni e successivamente chiarita nel suo significato autentico dal dialogo fra la Conferenza episcopale spagnola e la Congregazione per la dottrina della fede, e nella dichiarazione \"Dominus Iesus\". Tra le Chiese cristiane, secondo le statistiche, al 2007 contava il maggior numero di fedeli a livello mondiale, circa 1,2 miliardi, con un'alta percentuale in Europa e nelle Americhe.\nStoria.\nSe si pone attenzione soprattutto agli svolgimenti delle istituzioni civili in Europa, e alle relazioni della Chiesa con esse, allora si distinguono convenzionalmente 4 fasi della storia della Chiesa:\nDescrizione.\nCaratteristiche.\nLa caratteristica principale risiede nel cosiddetto primato di San Pietro o petrino che la caratterizza sostanzialmente fin dalle origini delle prime comunit\u00e0 cristiane sorte dopo la morte di Ges\u00f9 Cristo. La costituzione dogmatica sulla Chiesa \"Lumen Gentium\" del Concilio Vaticano II, dichiara che \u00abl'unica Chiesa di Cristo, che nel Simbolo apostolico, cio\u00e8 il Credo, professiamo una, santa, cattolica e apostolica, e che il Salvatore nostro, dopo la sua resurrezione, diede da pascere a Pietro (cfr. Gv ), affidandone a lui e agli altri apostoli la diffusione e la guida in questo mondo costituita e organizzata come societ\u00e0, sussiste nella Chiesa cattolica, governata dal successore di Pietro e dai vescovi in comunione con lui\u00bb (\"Lumen gentium\", n. 8).\nNel Vangelo di Matteo \u00e8 presente la cosiddetta \"Confessione di Pietro\", cio\u00e8 l'atto formale con cui Cristo, secondo la dottrina cattolica, dando all'Apostolo Simone il nuovo nome di \"Cefa\" (in aramaico \"roccia\", donde \"Pietro\"), con ci\u00f2 costituendo l'Apostolo a fondamento su cui sarebbe stata edificata la struttura della Chiesa, e affidando a lui le \"chiavi del Regno dei Cieli\" (che, secondo il linguaggio rabbinico, significherebbe investirlo di potest\u00e0 ultraterrena), avrebbe investito il \"Principe degli Apostoli\" di autentica e piena autorit\u00e0 giurisdizionale su tutta la Chiesa, come \u00e8 stato affermato in modo particolare durante il Concilio Vaticano I.\nQuest'autorit\u00e0 attribuisce ai successori dell'Apostolo Pietro sulla cattedra di Roma (i Papi), il titolo di \"Vicari di Cristo\", cio\u00e8 veri e propri rappresentanti di Dio sulla terra.\nLa Chiesa cattolica stabilisce il proprio effettivo giorno di nascita gi\u00e0 nel mattino di Pasqua, quando Cristo risorto si rese manifesto alle donne e agli apostoli. Da quando gli Apostoli ricevettero lo Spirito Santo nel giorno di Pentecoste essa realizza l'imperativo missionario di Ges\u00f9: \nLa sua diffusione fu rapida e continua in numerose aree dell'Impero romano, anche se venne riconosciuta come lecita solo nel IV secolo con l'editto di Milano di Costantino I. La sua capacit\u00e0 di conversione fu dovuta anche al fatto di voler manifestare la propria religione non come una credenza associata esclusivamente a un particolare popolo (quale era ad esempio quella ebraica), ma di presentarsi come \"ecclesia\", comunit\u00e0 di credenti aperta a tutti, indipendentemente dall'appartenenza di ognuno. Espressione di una \"religione universale\", il suo insegnamento, tramite cui si fece interprete della legge morale naturale, fu ed \u00e8 indirizzato, oltre le divisioni di classe, di razza, di genere e di nazione, a tutti gli uomini.\nLa Chiesa cattolica esiste in forma attuale nella Chiesa retta dal vescovo di Roma, il papa, e da tutti i vescovi in comunione con lui; insegna che \u00abil popolo di Dio restando uno e unico si deve estendere a tutto il mondo e a tutti i secoli\u00bb e per questo la \u00abChiesa cattolica [...] tende a ricapitolare tutta l'umanit\u00e0 [...] in Cristo capo nell'unit\u00e0 del suo Spirito.\u00bb\nIl Catechismo della Chiesa cattolica, l'Annuario pontificio, il Codice di diritto canonico e il Codice dei canoni delle Chiese orientali raccolgono gli insegnamenti e le modalit\u00e0 di organizzazione della Chiesa cattolica.\nDottrina.\nLa Chiesa cattolica afferma l'esistenza di un unico Dio in tre persone distinte e consustanziali, Padre, Figlio e Spirito Santo, creatore dell'universo e datore della vita e di bene. L'uomo, creato a immagine e somiglianza di Dio, \u00e8 dotato di libero arbitrio, in grado cio\u00e8 di scegliere fra il bene e il male. Dio avrebbe progressivamente rivelato s\u00e9 stesso e stabilito un'alleanza dapprima con il popolo d'Israele e poi attraverso Israele a tutte le genti portando l'alleanza a pieno compimento in Ges\u00f9 Cristo il Messia, Figlio di Dio della stessa natura del Padre; Egli avrebbe cos\u00ec compiuto l'Antica Legge, e portato la nuova Salvezza a tutti popoli, con una nuova Alleanza.\nL'opera di Ges\u00f9 Cristo prosegue nella Chiesa cattolica, guidata dallo Spirito Santo e istituita da Dio per la salvezza di tutte le genti.\nLa missione della Chiesa si esercita con gli insegnamenti, la preghiera, la liturgia e l'amministrazione dei sacramenti attraverso cui Dio offre in dono la grazia. La rivelazione viene trasmessa, secondo la Chiesa cattolica, attraverso la Scrittura e la Tradizione. Per lo sviluppo e l'esposizione della dottrina, vengono considerati autorevoli i canoni di 21 concili ecumenici, di cui i primi sette in comune con le Chiese orientali, e gli scritti dei Padri della Chiesa e il magistero ordinario, con cui il papa insegna in qualit\u00e0 di successore di Pietro.\nUna moderna sintesi di tutta la dottrina cattolica pu\u00f2 essere trovata nel Catechismo della Chiesa cattolica, la cui ultima versione \u00e8 stata redatta nel 1992 sotto papa Giovanni Paolo II da una commissione con a capo il cardinale Joseph Ratzinger, dal 2005 papa Benedetto XVI. Nel 2005 \u00e8 stato pubblicato il \"Compendio\" del Catechismo, con la formula a domande e risposte per una pi\u00f9 agile comprensione. La fede cattolica \u00e8 condensata nel simbolo apostolico che riassume le principali verit\u00e0 del suo credo.\nLiturgia.\nLa liturgia \u00e8 il culto pubblico della Chiesa. Essa consiste nei sacramenti e nella preghiera pubblica, secondo le feste dell'anno liturgico. Le forme sono molto variate nel corso dei secoli e, fino agli anni sessanta del XX secolo, nelle Chiese cattoliche di rito romano e ambrosiano essa era celebrata soltanto in latino, ragione per cui la Chiesa cattolica occidentale era anche detta Chiesa latina. Oltre al Rito romano, in assoluto il pi\u00f9 diffuso, esistono tuttora altri riti latini, conservati in alcune zone:\nLe liturgia varia in base ai riti e alle famiglie liturgiche: il pi\u00f9 diffuso, specialmente in occidente, \u00e8 il rito romano, che \u00e8 anche il pi\u00f9 seguito in Italia.\nLa Chiesa cattolica celebra l'eucaristia o (santa) messa, in modo particolare la domenica e gli altri giorni festivi come celebrazione solenne e festosa della \"resurrezione di Cristo\", considerata conseguenza diretta del suo sacrificio sul Calvario. Messe feriali sono celebrate tutti i giorni a parte il Venerd\u00ec Santo e il Sabato Santo (giorni aliturgici).\nAltro pilastro della preghiera liturgica \u00e8 la Liturgia delle ore (o ufficio divino), che consiste nella \"consacrazione\" di ore canoniche nel corso del giorno e della notte. Le principali ore sono Lodi e Vespri, rispettivamente preghiera del mattino e della sera. Le preghiere consistono principalmente in salmi. Possono essere aggiunti da uno a tre periodi di preghiera intermedi (Terza, Sesta e Nona) e un'altra preghiera dopo il tramonto (Compieta), e un altro periodo variabile dedicato principalmente a letture dalla Bibbia e a padri della Chiesa. Come per la messa, la liturgia delle ore ha ispirato importanti composizioni musicali dal canto gregoriano alla polifonia, fino alle complesse orchestrazioni dell'et\u00e0 barocca.\nIl rito romano \u00e8 in assoluto il pi\u00f9 diffuso nella Chiesa cattolica.\nNel 2007 papa Benedetto XVI legifer\u00f2 che per la messa ci sono due usi del rito romano: quello del \"Messale romano\" promulgato da Paolo VI (\"espressione ordinaria\" del rito) e quello dell'edizione di Giovanni XXIII del \"Messale romano\" promulgato da Pio V (\"espressione straordinaria\" dello stesso rito). Nel 2021 papa Francesco legifer\u00f2 invece che del rito romano esiste una sola espressione: \"I libri liturgici promulgati dai santi Pontefici Paolo VI e Giovanni Paolo II, in conformit\u00e0 ai decreti del Concilio Vaticano II, sono l'unica espressione della \"lex orandi\" del Rito Romano\".\nCulto mariano.\nLa Chiesa cattolica \u00e8 stata anche il primo e pi\u00f9 vasto centro di culto verso Maria, la Madre di Ges\u00f9.\nIl culto di Maria \u00e8 presente nella liturgia della Chiesa fin dalle origini, sia come oggetto di venerazione in s\u00e9 stesso, sia come elemento potentissimo di intercessione presso Ges\u00f9 Cristo. Oltre a ci\u00f2, Maria \u00e8 vista anche come modello di imitazione.\nDal punto di vista storico, la sua opera di mediazione tra l'umanit\u00e0 e Cristo si spiega con l'investitura che ricevette da Ges\u00f9 sulla croce, quando venne \"donata\" agli uomini per farli sentire pi\u00f9 vicini a Lui. Soprattutto dopo l'ascensione di Ges\u00f9, Maria rimase il punto di riferimento per la comunit\u00e0 dei credenti appena sorta, preservandone l'unit\u00e0 di fronte alle nuove sfide e alle potenziali discordie che caratterizzarono la primissima era cristiana. Il culto verso la Beata Vergine and\u00f2 poi aumentando fino a quando si arriv\u00f2 a una notevole diffusione dopo il concilio di Efeso (431), che la riconobbe ufficialmente come \"Madre di Dio\" (\"Theot\u00f3kos\").\nNell\"Esortazione Marialis Cultus\" di papa Paolo VI del 1974 al culto di Maria vengono date le seguenti indicazioni: esso deve attingere il pi\u00f9 possibile alle Sacre Scritture, va collocato nel ciclo annuale delle liturgie ecclesiastiche, ha un orientamento ecumenico (volto cio\u00e8 a promuovere l'unit\u00e0 dei cristiani), e guarda a Maria come a un modello di vergine, di madre e di sposa. Nell\"'Esortazione\" sono presenti anche descrizioni e suggerimenti circa la preghiera del Santo Rosario, uno dei principali esercizi attraverso cui la Chiesa manifesta la propria devozione a Maria; sul Rosario \u00e8 tornato Giovanni Paolo II con la lettera apostolica \"Rosarium Virginis Mariae\" del 2002 per aggiungere ai quindici tradizionali misteri della gioia, del dolore e della gloria, cinque \u00abmisteri della luce\u00bb riguardanti la vita pubblica di Ges\u00f9 (Battesimo, Nozze di Cana, Predicazione del Regno, Trasfigurazione, Istituzione dell'eucaristia). Giovanni Paolo II nel 1986 ha anche fatto pubblicare un nuovo messale comprendente messe specifiche da dedicare alla Beata Vergine.\nRelazioni con altre confessioni cristiane.\nDei 21 concili ecumenici riconosciuti dalla Chiesa cattolica i primi sette sono accettati dalle Chiese ortodosse di tradizione bizantina, la famiglia delle Chiese ortodosse \"pre-Calcedoniane\" riconosce i primi tre e i cristiani di tradizione nestoriana solo i primi due.\nIl dialogo ha mostrato che bench\u00e9 la separazione sia avvenuta molti secoli fa, le differenze nella dottrina concernono pi\u00f9 spesso formule e riti che elementi sostanziali.\nEmblematica \u00e8 la \"Dichiarazione Cristologica Comune tra la Chiesa Cattolica e la Chiesa Assira Orientale\" sottoscritta da \u00abSua Santit\u00e0 papa Giovanni Paolo II, vescovo di Roma e Papa della Chiesa Cattolica, e Mar Dinkha IV, patriarca della Chiesa Assira Orientale\u00bb l'11 novembre 1994.\nLa differenza tra le due Chiese ruota intorno a questioni antiche quali la disputa sulla legittimit\u00e0 dell'espressione \u00abMadre di Dio\u00bb o di \u00abMadre di Cristo\u00bb riguardo a Maria che emerse nel concilio di Efeso nel 431. Mentre la tradizione della Chiesa cattolica utilizza entrambe le espressioni, la Chiesa assira si riferisce a Maria come \u00abMadre di Cristo nostro Dio e Salvatore\u00bb. La dichiarazione enuncia che entrambe le chiese riconoscono la natura sia umana sia divina di Ges\u00f9 e che \u00abEntrambi riconosciamo la legittimit\u00e0 e correttezza di queste espressioni della stessa fede e rispettiamo le preferenze di ciascuna Chiesa nella sua vita liturgica\u00bb.\nLe controversie maggiori riguardano il riconoscimento del primato papale e il timore che l'unione ecclesiale si risolva in un assorbimento delle chiese di minore dimensione da parte della numericamente maggiore componente latina della Chiesa cattolica e l'accantonamento o l'abbandono di antiche e ricche eredit\u00e0 teologiche, liturgiche e culturali. Inoltre, le controversie vertono sul culto e sull'adorazione del pane consacrato, sul culto dei santi e della Madonna.\nSussistono differenze molto maggiori con le dottrine delle Chiese riformate, che i cattolici ritengono avere rotto con la tradizione del passato mentre esse, per parte loro, ritengono Roma aver rotto con gli insegnamenti degli apostoli, per come si ricavano dal Nuovo Testamento. Tuttavia anche con queste Chiese il dialogo \u00e8 cominciato almeno dal Concilio Vaticano II, mentre alcune differenze sono andate attenuandosi con la semplificazione del rito della Messa, la diffusione della Bibbia, la comune ricerca storica.\nDal 2009 la Chiesa cattolica, con la costituzione apostolica \"Anglicanorum coetibus\" firmata da Benedetto XVI, ha invece aperto le porte ai fedeli della Chiesa anglicana desiderosi di entrare in comunione con Roma, con la creazione di ordinariati personali che conservano il patrimonio liturgico e spirituale della Chiesa d'Inghilterra. Tale apertura \u00e8 stata interpretata dai pi\u00f9 come un tentativo di ricostituire l'unit\u00e0 con i tradizionalisti anglicani, fuoriusciti dalla Chiesa d'Inghilterra, in quanto dissenzienti sull'apertura del sacerdozio alle donne e su altre questioni controverse.\nRisorse economiche.\nOccorre distinguere tra lo Stato della Citt\u00e0 del Vaticano e le singole Chiese locali, i cui vescovi sono normalmente organizzati nei sinodi delle Chiese Orientali, nelle Conferenze episcopali di rito latino e in simili organismi.\nLo Stato della Citt\u00e0 del Vaticano \u00e8 amministrato dalla Prefettura per gli Affari Economici, che si occupa della gestione finanziaria dello Stato sovrano pi\u00f9 piccolo al mondo.\nLe fonti di reddito principali sono:\nLe Conferenze episcopali nazionali gestiscono autonomamente il bilancio della Chiesa nei vari Paesi, raccogliendo le offerte dei fedeli e, in alcuni Paesi, godendo di finanziamenti dallo Stato. In Italia, in base al Concordato del 1984, ogni cittadino pu\u00f2 scegliere di versare l'8 per mille dell'IRPEF alla Conferenza Episcopale Italiana (pi\u00f9 di un miliardo di Euro nel 2016) o ad altre confessioni religiose che hanno concluso con lo Stato Intese che prevedano questa forma di finanziamento..\nIl contributo dell'8 per mille non serve a finanziare lo Stato Vaticano, ma viene impiegato per il sostentamento del clero e per spese di culto e caritative della Conferenza Episcopale Italiana, di cui si disponde di un rendiconto e della ripartizione. Inoltre sono attualmente previste dalle normative fiscali agevolazioni (come l'esenzione ICI, l'abbattimento del 50% dell'IRES, agevolazioni IRAP) per le istituzioni religiose, ospedaliere, educative, tra cui anche quelle dipendenti dalla Chiesa cattolica. Inoltre vi sono particolari situazioni di beneficio dovute all'extraterritorialit\u00e0 di alcuni beni del Vaticano.\nMolti tra i ricavi della Santa Sede vengono elargiti alle popolazioni bisognose di aiuto attraverso il Pontificio consiglio \"Cor Unum\".\nIl valore del patrimonio immobiliare della Chiesa cattolica, a livello mondiale, si aggira sui 2000 miliardi di euro. In Italia, si stima che circa il 15% del valore complessivo del patrimonio immobiliare appartenga alla Chiesa cattolica.\nCritiche.\nNel corso dei secoli alla Chiesa cattolica sono state mosse accuse di vario tipo, sia dal punto di vista religioso sia politico. Nei primi secoli del cristianesimo, le accuse erano provenienti dagli ambienti popolari della religione tradizionale greco-romana, di infanticidio e incesto; nel Medioevo, provenienti da gruppi pauperistici, di avere abbandonato l'opzione di Ges\u00f9 in favore dei poveri; con il protestantesimo, di avere pervertito le pure dottrine dei tempi antichi e della Bibbia (centro dell'attivit\u00e0 dei riformatori); con l'illuminismo e il positivismo ci furono accuse di oscurantismo, cio\u00e8 di voler ostacolare il trionfo della ragione prima e della scienza poi, esemplificato in istituzioni e episodi come l'inquisizione, il processo a Galileo Galilei e a Giordano Bruno. Il comunista russo Trotsky, citando il liberale inglese Lloyd George, defin\u00ec la Chiesa romana come \"la centrale elettrica del conservatorismo\". La Chiesa cattolica \u00e8 stata accusata, anche dai nazisti, di essere un'organizzazione omosessuale, soprattutto per quanto riguarda la vita monastica; mentre dalla seconda met\u00e0 del XX secolo fra le accuse pi\u00f9 comuni sono da ricordare quelle relative alla storia del rapporto con l'ebraismo, l'omofobia e il maschilismo nelle istituzioni cattoliche.\nRecentemente la scoperta di atti di pedofilia perpetrati da alcuni ecclesiastici omosessuali ha condotto allo scoppiare dello scandalo dei preti pedofili, negli Stati Uniti e anche in Italia.\nPapa Giovanni Paolo II ha riconosciuto pubblicamente che ci sono stati membri sia tra i fedeli laici sia tra il clero (inclusi vescovi e papi) che si sono macchiati di colpe e ha invocato il perdono di Dio e degli uomini per i peccati \u00abdei figli e delle figlie della Chiesa\u00bb, sia riguardo alle azioni sia alle omissioni. Il 12 luglio 2008, in occasione del viaggio apostolico in Australia, a chi gli domandava se si sarebbe scusato, Benedetto XVI ha risposto:\nIl successivo 20 luglio il papa celebr\u00f2 la Messa con un gruppo di vittime, le cui tristi vicende ha poi ascoltato con attenzione.\nAnche in occasione della Messa di conclusione dell'Anno Sacerdotale dell'11 giugno 2010 papa Benedetto XVI ha ribadito le sue scuse alle vittime:\nEsistono infine ricorrenti critiche che riguardano i rapporti tra alcuni Stati e Chiesa romana: in particolare, ci sono filoni culturali, ideologici e politici che contestano l'influenza esercitata dalle gerarchie cattoliche sui governi di vari paesi nelle scelte di ordine etico - morale. Da questi filoni la Chiesa cattolica come tutte le associazioni pro-vita o altre fedi religiose, sono ritenute ostacolo per alcune ricerche scientifiche, come quelle che richiedono l'uso di embrioni per ottenere cellule staminali embrionali, sia la considerazione come diritti civili di alcune scelte a notevole impatto etico, come divorzio, interruzione volontaria di gravidanza, matrimonio tra persone dello stesso sesso, adozione da parte di coppie dello stesso sesso e utilizzo/diffusione dei metodi anticoncezionali. Altre Chiese cristiane (come alcune chiese protestanti), in Italia e in altre nazioni, hanno una visione diversa su alcuni di questi punti, oltre che sulla separazione tra Stato e confessioni religiose (\"Laicit\u00e0 dello Stato\").\nLa denominazione \"Chiesa cattolica\".\nPer comprendere la denominazione \"Chiesa cattolica\", occorre dapprima chiarire cosa si intenda per \"cattolico\".\nIl termine \"cattolico\".\nTre sono i significati principali del termine \"cattolico\": etimologico, confessionale, teologico.\nIl termine compare per la prima volta con Ignazio di Antiochia (I sec.) che si rivolge alla comunit\u00e0 di Smirne: \u00abL\u00e0 dove c'\u00e8 Ges\u00f9 Cristo ivi \u00e8 la Chiesa cattolica\u00bb (\"Ad Smyrnaeos\", 8).\nStoria del nome \"Chiesa cattolica\".\nAnticamente per \"Chiesa cattolica\" si intendevano tutti i cristiani la cui dottrina era considerata ortodossa; Agostino d'Ippona scrisse nel 397 riguardo ad alcune Chiese che considerava eretiche:\nFino all'anno Mille, prima dello scisma d'Oriente (1054), con il termine \"Chiesa cattolica\" si identificava l'intera Chiesa orientale e occidentale, e prima della Riforma protestante il termine \"cattolico\" non aveva assunto anche il significato confessionale che ha avuto dal concilio di Trento, che pu\u00f2 essere considerato l'evento che ha formato la fisionomia moderna della Chiesa, anche in rapporto alle altre confessioni cristiane.\nOggi, in verit\u00e0, tutte le Chiese cristiane che riconoscono il simbolo niceno-costantinopolitano si professano parte dell\"'una, santa, cattolica ed apostolica chiesa\", non intendendo con questo la chiesa cattolica come confessione. In conseguenza del significato odierno del termine \"cattolico\" alcune chiese protestanti preferiscono la dizione \"Chiesa universale\" e aggiungono l'attributo \"romana\" alla dizione della Chiesa cattolica.\nUso della denominazione \"romana\".\nLa Chiesa cattolica venne reputata \"romana\" riguardo alla dimensione unitaria e direttiva della Chiesa di Roma per tutte le chiese particolari che compongono la Chiesa cattolica genericamente intesa. Fu cio\u00e8 denominata \"romana cattolica\" essendo concepita come fondazione di una dimensione ecclesiale in cui essa si svelava madre e maestra delle chiese particolari.\nSecondariamente poi il nome di Chiesa cattolica romana appare nel linguaggio ecclesiale definito e stabilito della chiesa romana medesima anche per identificare la chiesa cattolica nel suo rapportarsi alle chiese separate. Cos\u00ec il termine di Chiesa cattolica romana si diffonde ulteriormente dopo delle divisioni causate dagli scismi irrisolti nella compagine della grande Chiesa del millennio precedente, anche per ribadire un senso e una direzione dell'unit\u00e0 da ritrovare.\nRecentemente si \u00e8 pure diffuso l'anglicismo \"Chiesa cattolica romana\", derivato dall'inglese \"Roman Catholic Church\". Questa denominazione aveva originariamente un significato polemico ed era intesa come un ossimoro dichiarante la limitazione geografica alla pretesa di universalit\u00e0 della Chiesa cattolica, oltre che essere analoga alla denominazione geografica di alcune chiese di stato protestanti. In realt\u00e0 il termine vi risulta sottostimato, poich\u00e9 la Chiesa cattolica romana \u00e8 formata dalla Chiesa di Roma insieme a tutte le chiese particolari, orientali e occidentali.\nL\"Oxford English Dictionary\", autorit\u00e0 in fatto di lingua inglese, dava la seguente spiegazione della locuzione \u00abRoman Catholic\u00bb nel suo contesto culturale protestante, nella sua versione dell'inizio del XX secolo\nL'uso della re-interpretazione anglicana del termine \"cattolici romani\" ha in realt\u00e0 un'origine pi\u00f9 antica; uno scrittore di simpatie puritane, Percival Wiburn, us\u00f2 il termine \u00ab\"Roman Catholic\"\u00bb ripetutamente nel suo articolo \"Checke or Reproofe of M. Howlet\" (in risposta a un gesuita che aveva scritto sotto lo pseudonimo di Howlet); scrisse ad esempio \u00abvoi cattolici romani che chiedete tolleranza\u00bb (p.\u00a0140), \u00abparlous dilemma or streicht in cui voi cattolici romani siete stati portati\u00bb (p.\u00a044).\nRobert Crowley, anglicano, nel suo libro \"A Deliberat Answere\", pubblicato nel 1588, pur adottando in preferenza termini quali \u00abcattolici romisti\u00bb o \u00abcattolici papisti\u00bb, scrisse anche al riguardo: \u00ab\"who wander with the Romane Catholiques in the uncertayne hypathes of Popish devises\"\u00bb (p.\u00a086).\nAltri scritti simili risalenti al periodo poco successivo alla riforma protestante mostrano come termini quali \u00abromano\u00bb fossero usati indifferentemente insieme a \u00abpapista\u00bb da parte di protestanti che rifiutavano l'uso del termine \u00abcattolico\u00bb per definire i soli cristiani che riconoscevano l'autorit\u00e0 del papa.\nAlcune Chiese cristiane utilizzano comunque il nome \"Chiesa cattolica\" anche in discorsi formali e in documenti da esse sottoscritti, ad esempio i documenti scritti in comune dalla Chiesa cattolica e dalla Federazione Mondiale delle Chiese Luterane e nelle \"Comuni dichiarazioni cristologiche tra la Chiesa Cattolica e la Chiesa assira orientale\".\nAltre Chiese cattoliche.\nMolte altre chiese cristiane si definiscono \u00abChiesa cattolica\u00bb o una sua parte, tra queste la Chiesa ortodossa d'oriente, la Chiesa ortodossa d'occidente, le Chiese anglicane, la Chiesa cattolica tradizionalista e altre chiese cristiane.\nFra queste vi \u00e8 la Chiesa vetero-cattolica che, pur riconoscendo il primato del papa, come successore di Pietro, non ne riconosce l'infallibilit\u00e0 e non \u00e8 dunque in piena comunione con Roma. Le Chiese vetero-cattoliche si separarono infatti da Roma a seguito del concilio Vaticano I.\nSono da annoverare inoltre le comunit\u00e0 cattoliche in dissenso verso la Santa Sede come la Fraternit\u00e0 Sacerdotale San Pio X, che si rif\u00e0 al patrimonio ecclesiale liturgico e teologico cattolico fino al Concilio Vaticano II.\nAltre definizioni.\nPer indicare l'uno o l'altro aspetto della propria dottrina, la Chiesa cattolica d\u00e0 di s\u00e9 stessa anche altre definizioni, non esaustive, come ad esempio gli appellativi \"Corpo mistico di Cristo\", \"Popolo di Dio\", \"Sacramento\" universale di salvezza (cf. \"Catechismo della Chiesa cattolica\", 748-810).\nOrganizzazione ecclesiastica.\nSuddivisioni territoriali.\nLa Chiesa cattolica \u00e8 composta da tutti i suoi battezzati, e da un punto di vista territoriale \u00e8 suddivisa in sedi chiamate diocesi nella Chiesa latina ed eparchie nelle Chiese orientali.\nAlla fine del 2011 il numero delle circoscrizioni ecclesiastiche era di 2.966 (\"Annuario Pontificio\" del 2012). Alle diocesi si affiancano altre forme di chiesa particolare come le prelature (sia territoriali sia personali) gli ordinariati o le amministrazioni apostoliche.\nLe diocesi e normalmente anche le altre circoscrizioni sono affidate a un vescovo (eparca per le eparchie), che \u00e8 considerato successore degli apostoli. A capo del collegio dei vescovi sta il vescovo di Roma, il papa, che \u00e8 considerato il successore dell'apostolo Pietro.\nOgni diocesi \u00e8 suddivisa in parrocchie, rette da un parroco o da un amministratore parrocchiale. Con il concilio di Trento (XVI secolo) venne data grande importanza anche alle parrocchie rurali, mentre pi\u00f9 anticamente erano state le pievi, raggruppamenti di paesi intorno al centro pi\u00f9 grande della zona, a segnare la divisione delle diocesi.\nChiese e riti cattolici.\nLa Chiesa cattolica \u00e8 costituita dalla comunione di diverse Chiese \"sui iuris\" (distinte per forme di culto liturgico e piet\u00e0 popolare, disciplina sacramentale e canonica, terminologia e tradizione teologica):\nDiversamente dalle \"famiglie\" o \"federazioni\" di Chiese formate dal riconoscimento mutuo di corpi ecclesiali distinti, la Chiesa cattolica si considera un'unica chiesa incarnata in una pluralit\u00e0 di chiese locali o particolari, in quanto \u00abrealt\u00e0 ontologicamente e temporalmente preesistente a ogni chiesa individuale particolare\u00bb.\nLa Chiesa cattolica riconosce grande importanza alle chiese particolari, la cui importanza teologica \u00e8 stata evidenziata dal Concilio Vaticano II; il termine \"Chiesa particolare\" ha due usi distinti:\nCircoscrizioni ecclesiastiche.\nVi sono le seguenti circoscrizioni ecclesiastiche:\nL'Ordine sacro.\nLa struttura ecclesiastica cattolica \u00e8 organizzata secondo tre gradi del sacramento dell'ordine sacro. In ordine crescente di pienezza essi sono:\nQuesti ordini (insieme, in passato, agli ordini minori) costituiscono nel complesso il clero;\nA coloro che hanno ricevuto il sacramento dell'ordine possono poi essere conferiti altri titoli e cariche che non hanno valore sacramentale, ma onorifico o inerente all'ufficio come, ad esempio: cardinale, arcivescovo, monsignore. Lo stesso si pu\u00f2 dire del papa che \u00e8, dal punto di vista sacramentale, un vescovo.\nAi tre gradi dell'ordine sacro corrispondono diversi \"munera\" ossia poteri quanto alla celebrazione, alla potest\u00e0 di governo e all'annuncio del Vangelo.\nIl diacono svolge eminentemente funzioni di servizio nel ministero dell'altare, della parola e della carit\u00e0. Pu\u00f2 celebrare il sacramento del battesimo e del matrimonio nonch\u00e9 i sacramentali quali la benedizione o il rito delle esequie.\nIl presbitero coopera al ministero del vescovo e ne assume alcune potest\u00e0 quali la celebrazione dei sacramenti (esclusi l'ordine e la confermazione), dei sacramentali, la presidenza delle celebrazioni liturgiche, l'annuncio della parola e la potest\u00e0 di governo secondo le indicazioni date dal vescovo. Tra queste la pi\u00f9 comune \u00e8 la responsabilit\u00e0 di una parrocchia.\nIl vescovo, infine, ha la pienezza dell'ordine sacro. Amministra in prima persona tutti i sacramenti e sacramentali o pu\u00f2 delegare altri vescovi o presbiteri, come nel caso della cresima o dell'esorcismo.\nIl papa.\nLa Chiesa cattolica afferma che Ges\u00f9 confer\u00ec all'apostolo Pietro l'autorit\u00e0 ultima su tutta la comunit\u00e0 dei suoi discepoli: secondo l'interpretazione cattolica Cristo confer\u00ec a Pietro nei pressi di Cesarea di Filippo il primato sugli altri apostoli e su tutta la Chiesa (Matteo ) e lo riconferm\u00f2 dopo la resurrezione nell'apparizione presso il lago di Tiberiade (Giovanni ).\nIl contesto del primo episodio \u00e8 quello della domanda di Ges\u00f9 ai discepoli riguardo alla sua identit\u00e0. Alla risposta di Pietro \u00abTu sei il Cristo, il Figlio del Dio vivente\u00bb, Ges\u00f9 replica: \u00abBeato te, Simone figlio di Giona, perch\u00e9 n\u00e9 la carne n\u00e9 il sangue te l'hanno rivelato, ma il Padre mio che sta nei cieli. E io ti dico: Tu sei Pietro e su questa pietra edificher\u00f2 la mia Chiesa e le porte degli inferi non prevarranno contro di essa. A te dar\u00f2 le chiavi del regno dei Cieli, e tutto ci\u00f2 che legherai sulla terra sar\u00e0 legato nei cieli, e tutto ci\u00f2 che scioglierai sulla terra sar\u00e0 sciolto nei cieli\u00bb.\nNel secondo episodio invece Ges\u00f9 chiede per tre volte a Pietro: \u00abSimone di Giovanni, mi ami?\u00bb, e ogni volta alla sua risposta affermativa replica: \u00abPasci le mie pecorelle.\u00bb\nTali passi sono interpretati dalla Chiesa cattolica nel senso forte di un primato di insegnamento e giurisdizione su tutta la Chiesa, e sono anche interpretati a fondamento della dottrina del primato papale. Essendo stato Pietro il primo vescovo della Chiesa di Roma, il suo primato si trasmette al suo successore nella stessa sede, quindi al vescovo di Roma.\nIl ruolo del papa \u00e8 andato crescendo nel II millennio, fino a raggiungere il suo apice nel XIX secolo con la dichiarazione sull'infallibilit\u00e0 papale del Concilio Vaticano I.\nSecondo tale dichiarazione il papa pu\u00f2 esercitare il diritto di dare insegnamenti riguardo alla fede e alla morale, da ritenere parte del deposito della fede, quando parla \"ex cathedra\", cio\u00e8 quando esercita il \u00absuo supremo ufficio di Pastore e di Dottore di tutti i cristiani\u00bb, e quando \u00abdefinisce una dottrina circa la fede e i costumi\u00bb.\nA partire dalla definizione dell'infallibilit\u00e0 del 1870, quest'ultima \u00e8 stata esercitata formalmente una sola volta dai pontefici, e questo con la promulgazione del dogma dell'Assunzione di Maria da parte di papa Pio XII nel 1950. Tutti gli altri insegnamenti impartiti dai Papi negli ultimi 150 anni non sono stati formalmente definiti \"dogmi\".\nL'infallibilit\u00e0 papale ha portato alla formale accusa di eresia da parte della Chiesa cristiana ortodossa che, nel 1848, e nella figura dei Patriarchi di Costantinopoli, Alessandria e Gerusalemme, unitamente ai loro Sinodi, invi\u00f2 un'enciclica a papa Pio IX dove condannava tale dottrina come \"eresia\" e coloro che la sostenevano come \"eretici\", sulla base della convinzione che il vescovo di Roma e la sua Chiesa avessero abbandonato la conciliarit\u00e0 in favore della monarchia e del monopolio dei doni dello Spirito Santo.\nLa procedura per l'elezione del papa e la nomina dei vescovi ha subito numerosi cambiamenti nel corso dei secoli: dal basso medioevo (Viterbo, 1271), il papa viene eletto in conclave dai cardinali, i \"Principi della Chiesa\"; a lui compete invece di nominare direttamente i membri del clero di gerarchia pi\u00f9 elevata di rito latino, a partire dai vescovi (normalmente dopo consultazione con gli altri prelati). Nelle Chiese cattoliche orientali i vescovi vengono nominati dai rispettivi patriarchi, secondo gli usi locali.\nIl papa \u00e8 assistito nei suoi compiti dai cardinali. Tutti i membri della gerarchia ecclesiastica rispondono a lui e alla Curia romana nel suo insieme. Ogni papa continua il suo servizio fino alla morte (ci\u00f2 valeva anche per gli altri vescovi fino al pontificato di Paolo VI) o rinuncia (che \u00e8 avvenuta otto volte, con i papi Clemente, Ponziano, Silverio, Benedetto IX, Gregorio VI, Celestino V, Gregorio XII e Benedetto XVI).\nIl papa risiede attualmente nella Citt\u00e0 del Vaticano, un piccolo Stato indipendente situato nel centro di Roma, del quale egli \u00e8 monarca assoluto, e riconosciuto dalla maggioranza della diplomazia internazionale come ambito di sovranit\u00e0 della Santa Sede.\nVita consacrata.\nNel corso dei secoli si sono sviluppate esperienze comunitarie al di fuori della diocesi, chiamati ordini religiosi, soprattutto configurate in monachesimo, ordini mendicanti fino alla nascita della prima congregazione religiosa che diventeranno via via le nuove realt\u00e0 comunitarie della chiesa.\nI primi, a cui si pu\u00f2 dare la nascita in occidente con la Regola benedettina, si svilupparono in un momento di crisi (VIII - XII secolo) come tentativo di instaurare un particolare e pi\u00f9 intimo legame con Dio. I secondi, nati durante la riforma del XII secolo si caratterizzano nelle loro diversit\u00e0 per la ricerca di attualizzare il messaggio cristiano nella societ\u00e0: tra questi i carmelitani, i francescani e i domenicani. Non sono mancate, dal XIX secolo, le Congregazioni religiose maggiormente attente ai bisogni dei giovani, degli anziani e di altre categorie sociali svantaggiate. Tra esse spiccano le comunit\u00e0 missionarie, con lo scopo precipuo di diffondere la fede cattolica in tutto il mondo.\nDal IV secolo in poi si ha la nascita dei vari ordini religiosi cos\u00ec divisi:\nMentre per arrivare a una congregazione religiosa si deve aspettare il XVII secolo, tra le pi\u00f9 diffuse:\nLe due realt\u00e0 degli ordini e delle congregazioni religiose si differenziano per l'emissione dei voti: per i primi essa avviene in forma solenne, per i secondi in forma semplice; formalmente non ci sono differenze rilevanti.\nMovimenti e associazioni.\nNel XX secolo ha preso avvio il fenomeno dei movimenti ecclesiali: questi sono associazioni di fedeli ispirate da un carisma particolare e che si organizzano autonomamente dalla normale gerarchia (vescovi e parroci).\nLa differenza fra i movimenti e le associazioni \u00e8 che queste ultime non sono organizzate autonomamente dalla gerarchia (come invece avviene per i movimenti), ma collaborano con essa in modo integrato e coordinato, partecipando attivamente in pressoch\u00e9 tutti i momenti della vita parrocchiale e diocesana.\nDiffusione nel mondo.\nNumero di appartenenti.\nL'Annuario pontificio del 2017, basato sui dati forniti dalle diocesi cattoliche, testimonia che appartengono alla Chiesa cattolica oltre 1.285.000.000 persone, e rappresentano il 17,7% della popolazione mondiale. Il dato non include i cattolici in Cina e in alcuni altri paesi in cui sussistono ostacoli a contatti regolari con Roma. I Cattolici costituiscono pi\u00f9 della met\u00e0 dei 2,4 miliardi di cristiani nel mondo. Secondo la legge canonica sono considerati membri tutti coloro che sono stati battezzati o ricevuti all'interno della Chiesa cattolica avendo fatto una professione di fede, esclusi coloro che hanno formalmente rinunciato a essere membri. Il numero dei battezzati non corrisponde necessariamente al numero dei fedeli praticanti, specialmente per quel che riguarda i paesi occidentali, maggiormente soggetti alla secolarizzazione rispetto agli altri.\nTendenze.\nEsaminando la situazione per singolo continente, il 2015 evidenzia la crescita robusta dei cattolici in Africa. In Asia e in America la crescita \u00e8 consistente. Diversa la situazione in Europa e Oceania dove la percentuale dei fedeli in rapporto alla popolazione \u00e8 costante. Il numero dei cattolici rispetto alla popolazione totale \u00e8 molto differente tra i Continenti. In America il numero di fedeli della Chiesa Cattolica rappresenta il 63,7% della popolazione totale, in Europa il 39,9%, in Oceania il 26,4%, in Africa il 19,4%, in Asia il 3,2%."}
{"id": "2481326", "revid": "260676", "url": "https://it.wikipedia.org/wiki?curid=2481326", "title": "Don Juan (Georges Brassens)", "text": ""}
{"id": "2481327", "revid": "1305772", "url": "https://it.wikipedia.org/wiki?curid=2481327", "title": "Gravit\u00e0 zero", "text": ""}
{"id": "2481330", "revid": "124989215", "url": "https://it.wikipedia.org/wiki?curid=2481330", "title": "Jaume Collet-Serra", "text": "Biografia.\nCollet-Serra nasce a Sant Iscle de Vallalta, in Catalogna, il 23 marzo del 1974. Cresce in un collegio, lontano dalla propria famiglia, coltivando la passione per il cinema e passando i sabati pomeriggio a visionare western e pellicole di genere bellico ambientate durante la Seconda guerra mondiale. Nel 1992, all'et\u00e0 di diciotto anni, emigra negli Stati Uniti, stabilendosi a Los Angeles, per studiare cinematografia presso il \"Columbia College\". Ancora studente, inizia ben presto a lavorare come montatore. Influenzato da registi come Spike Jonze, David Fincher e Mark Romanek, inizia a lavorare, in veste di regista, nel mondo della pubblicit\u00e0 e dei videoclip musicali, dirigendo spot per PlayStation, Budweiser e MasterCard, e videoclip per artisti come Britney Spears e Enrique Iglesias.\nNel 2004 avviene il suo esordio sul grande schermo, quando viene ingaggiato dalla Warner Bros. per dirigere \"La maschera di cera\", remake dell'omonimo film del 1953. Il film, prodotto da Robert Zemeckis, Joel Silver e Susan Downey, esce nel 2005, ottenendo critiche contrastanti ed un discreto successo al botteghino. Nel 2007 dirige \"Goal II - Vivere un sogno\", secondo capitolo della trilogia di \"Goal!\". Il film, dedicato al mondo del calcio, \u00e8 stato girato tra Madrid e Londra. Nel 2009 lavora nuovamente per la Warner Bros. con l'horror/thriller \"Orphan\", prodotto da Joel Silver e Leonardo DiCaprio. La pellicola suscit\u00f2 alcune polemiche negli States, dove diverse associazioni pro-adozione ne chiesero il boicottaggio, poich\u00e9, a loro detta, diffonderebbe una visione negativa dell'adozione. Dopo aver diretto il thriller \"Unknown - Senza identit\u00e0\", nel 2012 dirige i primi due episodi della serie televisiva \"The River\".\nNel 2010 fonda la Ombra Films, casa di produzione, con base a Los Angeles, specializzata in film a basso budget di genere horror, thriller e fantasy. Il primo film prodotto dalla Ombra Films \u00e8 \"Mindscape\" di Jorge Dorado. Nel 2014 dirige il film \"Non-Stop\", interpretato da Liam Neeson, con cui aveva gi\u00e0 lavorato in \"Unknown - Senza identit\u00e0\" e che dirige nuovamente in \"Run All Night - Una notte per sopravvivere\" e \"L'uomo sul treno - The Commuter.\" Nel 2019, viene scelto da Warner Bros. e DC Comics per dirigere il film supereroistico \"Black Adam\", tratto dall'omonimo personaggio e facente parte del DC Extended Universe, in uscita nel 2022."}
{"id": "2481338", "revid": "122663775", "url": "https://it.wikipedia.org/wiki?curid=2481338", "title": "Allison Scagliotti-Smith", "text": "Biografia.\nAllison Scagliotti-Smith \u00e8 nata a Monterey, California. A sette anni la sua famiglia si trasferisce a Mandeville, dove si iscrive presso la \"Pontchartrain Elementary School\". Qui si iscrive presso il Club Drammatico, e ben presto riesce ad imporre la sua bravura, tanto da raggiungere la posizione di attrice protagonista in tutte le recite scolastiche e locali.\nNel 2001, durante una \"performance\" teatrale presso la libreria \"Barnes &amp; Noble\", Myrna Lieberman del Talent Managers Association avvicina i genitori di Allison, parlandogli del suo futuro; ben presto la famiglia Scagliotti si trasfer\u00ec di nuovo in California, per aiutare la carriera della propria figlia. Nella serie televisiva \"Smallville\" \u00e8 apparsa nell'episodio 8 della 9\u00aa stagione nel ruolo di Jayna, eroina dei fumetti DC facente parte del duo Wonder Twins. Interpreta il ruolo di Claudia Donovan nella serie televisiva \"Warehouse 13\"."}
{"id": "2481341", "revid": "446353", "url": "https://it.wikipedia.org/wiki?curid=2481341", "title": "Archangel'sk (nave da battaglia)", "text": ""}
{"id": "2481346", "revid": "1516566", "url": "https://it.wikipedia.org/wiki?curid=2481346", "title": "Borroni", "text": ""}
{"id": "2481351", "revid": "197586", "url": "https://it.wikipedia.org/wiki?curid=2481351", "title": "Rino (partigiano)", "text": ""}
{"id": "2481355", "revid": "767487", "url": "https://it.wikipedia.org/wiki?curid=2481355", "title": "Templare di Tiro", "text": "Il Templare di Tiro (\"francese\": Le Templier de Tyr) \u00e8 uno storico medievale che, nel Trecento, scrisse in lingua francese una cronaca che costituisce la terza e pi\u00f9 ampia sezione delle \"Gestes des Chiprois\".\nSi crede che tale cronaca sia stata scritta da un cavaliere sull'isola di Cipro, attorno all'epoca durante la quale l'isola fu la base delle operazioni dei tre maggiori ordini militari, i cavalieri Templari, Teutonici ed Ospitalieri. \nL'autore del documento fu probabilmente un traduttore dall'arabo, un segretario e confidente del Gran Maestro dell'Ordine templare Guillaume de Beaujeu, sebbene non Templare egli stesso.\nLa cronaca contiene un resoconto, spesso di prima mano delle esperienze personali dell'autore, e fornisce informazioni preziose ed approfondite su un importante periodo delle Crociate, quello che va dai primi anni 1230 fino al 1309 per quanto riguarda l'oriente ed al 1314 per l'occidente, cio\u00e8 gli ultimi giorni degli Stati Crociati in Terra Santa.\nNarra di come i cristiani combatterono una battaglia persa contro i musulmani Mamelucchi ed eventi di grande importanza, come la caduta di San Giovanni d'Acri nel 1291 (di cui \u00e8 la sola testimonianza oculare) e la dissoluzione dell'Ordine dei Cavalieri Templari nei primi anni del Trecento.\nNon si occupa solo dell'Oriente latino ma arriva fino alle origini dei primi movimenti di espansione dei Mongoli dai territori dell'Asia interna, dopo aver spaziato per tutto il bacino del Mediterraneo, soffermandosi in particolare sulle contese fra Angioini, Aragonesi e Svevi e sull'interminabile lotta delle Repubbliche Marinare."}
{"id": "2481360", "revid": "192549", "url": "https://it.wikipedia.org/wiki?curid=2481360", "title": "Templier de Tyr", "text": ""}
{"id": "2481362", "revid": "123982985", "url": "https://it.wikipedia.org/wiki?curid=2481362", "title": "Alberto Giovanni Biuso", "text": "Biografia.\nBiuso ha studiato filosofia all'Universit\u00e0 degli Studi di Catania, dove si \u00e8 laureato, nel 1983, con una tesi su Husserl e Heidegger. Tra il 1985 e il 2001 ha insegnato nei Licei. Nel 2006, ha conseguito il Dottorato di Ricerca sempre presso l'Universit\u00e0 di Catania, dove ha poi svolto incarichi di ricerca e di docenza. \u00c8 professore ordinario di filosofia teoretica al Dipartimento di Scienze Umanistiche dell'Universit\u00e0 di Catania. \nOpere.\nI suoi primi studi furono dedicati al pensiero tedesco, in particolare Nietzsche e Heidegger. \"L'antropologia di Nietzsche\" (Morano, 1995) indaga le fonti e il significato dell'oltreuomo proponendo una lettura di tale concetto alternativa alle interpretazioni irrazionalistiche. In un secondo libro dedicato al filosofo tedesco - \"Nomadismo e benedizione\" (Di Girolamo, 2006) - vengono discussi il prospettivismo della verit\u00e0, la dimensione nomadica dell'esistenza e la costitutiva apertura della filosofia di Nietzsche alla sperimentazione di nuovi percorsi nella vita, nei concetti e nel senso. La \u201cbenedizione\u201d del mondo e dell'essere\u00a0\u2013 nonostante la tragicit\u00e0 dell'esistenza- \u00e8 l'esito ultimo al quale tutto il pensiero nietzscheano tenderebbe.\nGli interessi antropologici e politici di Biuso sono confermati nel pamphlet \"Contro il Sessantotto\" (Guida, 1998; premio Erewhon 1998; nuova edizione ampliata con il titolo \"Contro il Sessantotto. Saggio di Antropologia\", Villaggio Maori Edizioni, 2012), in \"Antropologia e filosofia\" (Guida, 2000) e in \"Anarchisme et Anthropologie. Pour une politique mat\u00e9rialiste de la limite\" (Asinamali, 2016) nei quali si argomenta la necessit\u00e0 di un approccio etologico e biologico al problema della storia. Nell'ultimo testo si sostiene in particolare che l'opzione anarchica possa meglio scaturire da un profondo disincanto antropologico piuttosto che dalla fiducia nella 'naturale bont\u00e0' dell'essere umano.\nL'attenzione alle tematiche antropologiche ha condotto Biuso a interessarsi di questioni al confine fra tecnica e metafisica, per esempio sul moltiplicarsi delle protesi non pi\u00f9 soltanto da applicare sul corpo umano ma anche da innestare dentro di esso. Nel testo divulgativo \"Cyborgsofia. Introduzione alla filosofia del computer\" (Il Pozzo di Giacobbe, 2004) si analizzano i fondamenti e gli sviluppi della cibernetica a partire dalla centralit\u00e0 del corpo e dei significati. Tematiche riprese in una introduzione fenomenologica alla filosofia della mente dal titolo \"Dispositivi semantici\" (Villaggio Maori, 2008) e nel volume collettaneo \"Neurofenomenologia\" (Paravia Bruno Mondadori, 2006).\n\"La mente temporale. Corpo Mondo Artificio\" (Carocci, 2009) sostiene una concezione in cui l'umano viene descritto come un dispositivo semantico e temporale. Coscienza del presente, memoria di ci\u00f2 che \u00e8 stato, intenzionalit\u00e0 rivolta al futuro, corporeit\u00e0 consapevole della propria finitudine costituiscono per Biuso l'essenza stessa della mente, che \"\u00e8\" questo processo unitario. In \"Temporalit\u00e0 e Differenza \"(Olschki, 2013) la struttura del tempo viene articolata come tempo vissuto e tempo saputo, tempo cognitivo e tempo fenomenico: esso \u00e8 la differenza di ogni oggetto materiale nei diversi istanti del suo divenire, differenza inseparabile dall'identit\u00e0 di questo oggetto in ogni coscienza che lo coglie. \"Ai\u00f3n. Teoria generale del tempo\" (Villaggio Maori Edizioni, 2016) riprende e approfondisce la tematica temporale in una chiave teoretica, che si confronta con gli ambiti della fisica, dell'antropologia e dell'estetica."}
{"id": "2481364", "revid": "486946", "url": "https://it.wikipedia.org/wiki?curid=2481364", "title": "Incensurato", "text": ""}
{"id": "2481366", "revid": "599013", "url": "https://it.wikipedia.org/wiki?curid=2481366", "title": "Jan Hedengaard", "text": "Carriera.\nHedengaard visse la parte pi\u00f9 importante della sua carriera nel campionato italiano. Nella stagione 1987-1988 approd\u00f2 al , classificatosi sesto nella Serie A1.\nL'anno successivo, dati i sopraggiunti problemi economici della societ\u00e0 torinese, il giocatore, assieme ad alcuni compagni di squadra e ai diritti per la massima serie, venne venduto ai corregionali del militanti in Serie A2. La squadra vinse il girone B e partecip\u00f2 all'edizione 1989-1990 della massima serie, dove si piazz\u00f2 nona. Hedengaard rimase a Cuneo anche l'anno successivo, e la squadra arriv\u00f2 settima in campionato."}
{"id": "2481367", "revid": "729019", "url": "https://it.wikipedia.org/wiki?curid=2481367", "title": "Stazione di Pineto", "text": "La stazione di Pineto, talvolta indicata anche come \"Pineto Tronchino\" era una fermata ferroviaria temporanea di Roma.\nStoria.\nLa fermata fu attivata nel 1997 quale capolinea di un breve tratto della cintura ferroviaria settentrionale nelle more dell'allacciamento definitivo con la linea per Viterbo su Valle Aurelia.\nSvolse la funzione di interscambio con gli autobus sostitutivi della tratta urbana della linea per Viterbo, allora interessata da lavori di raddoppio ed elettrificazione, fino all'apertura della tratta Cesano-Roma Monte Mario il 30 gennaio 2000.\nUtilizzata negli anni successivi come punto di ricovero dei mezzi adibiti al completamento dell'elettrificazione della Roma-Viterbo e alla messa in sicurezza della galleria Cassia-Monte Mario, la stazione fu esclusa dal progetto di riattivazione della linea di cintura, venendo riclassificata come uscita di sicurezza della linea (Posto di Esodo).\nStrutture e impianti.\nLa fermata, dotata di un binario passante, era dotata di una pensilina e di un piazzale in cui avveniva l'interscambio con delle autolinee."}
{"id": "2481370", "revid": "2153076", "url": "https://it.wikipedia.org/wiki?curid=2481370", "title": "Stankonia", "text": "Stankonia \u00e8 il quarto album del duo hip hop statunitense OutKast, pubblicato nel 2000 da LaFace e Arista Records.\nDopo \"Aquemini\", il duo di Atlanta decide di sperimentare nuovi stili musicali includendo funk, rave, musica psichedelica, gospel e rock al contesto dell'hip hop del dirty south. Nel corso della registrazione del disco, Andr\u00e9 3000 supera il rapping tradizionale a favore di uno stile vocale pi\u00f9 melodico, iniziando un approccio al quale Big Boi e gli altri produttori non sono abituati. Il disco tocca una discreta variet\u00e0 di argomenti quali la politica, la misoginia, la sessualit\u00e0, la cultura afro-americana, la paternit\u00e0 e l'introspezione. L'album ospita una vasta quantit\u00e0 di artisti e musicisti locali scoperti dal duo mentre visitavano i club di Atlanta.\n\"Stankonia\" \u00e8 accolto dal plauso universale dei critici, venendo considerato fin dalla sua uscita uno dei migliori album hip hop di sempre: ai Grammy Awards 2002, vince il premio come miglior album rap. Debutta al numero due della Billboard 200, vendendo 530.000 copie fisiche nella sua prima settimana e producendo tre singoli, \"B.O.B.\", \"Ms. Jackson\" (primo nella Hot 100 e Grammy 2002 come miglior brano rap di un duo o un gruppo) e \"So Fresh, So Clean\". Nel 2003, l'album \u00e8 inserito al numero 359 della lista dei 500 migliori album di tutti i tempi di \"Rolling Stone\".\nSu \"Metacritic\" totalizza il punteggio di 95/100, basato su 20 recensioni."}
{"id": "2481375", "revid": "196390", "url": "https://it.wikipedia.org/wiki?curid=2481375", "title": "Luis D'Antin", "text": ""}
{"id": "2481376", "revid": "1305772", "url": "https://it.wikipedia.org/wiki?curid=2481376", "title": "Puerto Francisco de Orellana", "text": "Puerto Francisco de Orellana \u00e8 una citt\u00e0 dell'Ecuador, capoluogo della Provincia di Orellana e del Cantone di Francisco de Orellana. Conosciuta anche con il nome di El Coca, \u00e8 una delle principali citt\u00e0 della regione amazzonica ecuadoriana, la seconda come numero di abitanti dopo Nueva Loja. Si trova alla confluenza tra il Rio Coca ed il Rio Napo. \u00c8 sede del vicariato apostolico di Aguarico.\nPorta il nome dell'esploratore e conquistatore spagnolo Francisco de Orellana, che era probabilmente passato per questi luoghi nel suo viaggio che lo port\u00f2 alla scoperta del Rio delle Amazzoni, mentre il nome \"El Coca\" deriva dai rituali degli indigeni Huaorani, che utilizzavano foglie di coca della zona per i loro rituali.\nLa zona fece un tempo parte della \"Gobernaci\u00f3n de Quijos\" ed era popolata, fino a met\u00e0 del XX secolo, solo da indios, qualche missionario e alcuni imprenditori del caucci\u00f9. Era considerata una zona remota e abbandonata, fino a quando vennero scoperti numerosi giacimenti petroliferi; da quel momento la popolazione aument\u00f2 considerevolmente con l'arrivo di coloni soprattutto dalla Sierra ecuadoriana, ma anche dalla costa (Manab\u00ed y Esmeraldas)."}
{"id": "2481378", "revid": "1086846", "url": "https://it.wikipedia.org/wiki?curid=2481378", "title": "Alessandria Unione Sportiva 1957-1958", "text": "Questa voce raccoglie le informazioni riguardanti lAlessandria Unione Sportiva nelle competizioni ufficiali della stagione 1957-1958.\nStagione.\nAl ritorno in A dopo nove anni, la neopromossa Alessandria del presidente Sacco, senza trascurare il vivaio, si distinse per un mercato di buon livello: furono acquistati dall'Inter il difensore Giovanni Giacomazzi e il Nazionale svizzero Roger Vonlanthen, indoss\u00f2 finalmente la maglia grigia il talento locale Tagnin. Meno azzeccato fu l'acquisto della promessa peruviana Natteri, mentre abbandonarono la squadra dopo la felice promozione Morbello, Tinazzi e Russi. L'andamento del campionato fu pi\u00f9 positivo di quanto non dica la classifica finale, condizionata dal calo di rendimento che l'Alessandria, guidata peraltro da un debuttante in A (Robotti), accus\u00f2 nelle ultime gare, a salvezza acquisita.\nL'importante vittoria del debutto contro l'ambiziosa Fiorentina fu la prima di una serie di buone prestazioni contro avversarie di prestigio. Buona interprete del catenaccio, per lungo tempo l'Alessandria si ritrov\u00f2 a ridosso delle prime posizioni per poi venire, all'inizio del girone di andata, inghiottita dalla lunga coda di squadre formatasi a centro-classifica. Ancora sesta il 6 aprile, declin\u00f2 nel finale e chiuse nel folto gruppo delle dodicesime, a sei punti dal quinto posto. Coda del campionato, nei mesi di giugno e luglio fu la risorta Coppa Italia, che la squadra piemontese affront\u00f2 con atteggiamento renunciatario, sfruttandola come banco di prova per un buon numero di giovani, di provinanti (tra essi, Aggradi e Dell'Omodarme) e qualche nuovo acquisto.\nMaglie.\nL'Alessandria riconferm\u00f2 le divise grigioazzurre della stagione precedente; le maglie erano in lana sottile e aderenti. Le scarpe erano nere, prodotte dal Laboratorio Ferrari di Tortona.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "2481384", "revid": "599013", "url": "https://it.wikipedia.org/wiki?curid=2481384", "title": "Santuario della Madonna di Passoscio", "text": "Il santuario della Madonna di Passoscio \u00e8 un luogo di culto cattolico situato nel comune di Pigna, in provincia di Imperia. La principale festivit\u00e0 si celebra il 25 marzo nella festa dell'Annunciazione.\nStoria e descrizione.\nSecondo la tradizione popolare l'edificazione del santuario \u00e8 legata alla storia di un locale pastore di gregge che, tornando dal pascolo sulla montagna, avrebbe ritrovato un quadretto raffigurante l\"'Annunciazione di Maria\" tra i cespugli. Portato a casa, il quadretto fu ritrovato alcuni giorni dopo nelle stesso luogo del ritrovamento dal pastore e cos\u00ec accadde nuovamente quando quest'ultimo lo consegn\u00f2 al rettore della parrocchia di San Michele di Pigna che lo depose temporaneamente all'interno dell'oratorio di Sant'Antonio.\nL'eccezionale fenomeno del quadretto, comune ad altre tradizioni religiose, svilupp\u00f2 ben presto un'ampia devozione tra gli abitanti che decisero allora di onorare il luogo del ritrovamento con l'edificazione di una primitiva cappella ove custodire l'immagine denominata \"Madonna del monte\". Per il sempre pi\u00f9 afflusso dei pellegrini viene decisa poco dopo la costruzione di una nuova chiesa. L'attuale edificio \u00e8 risalente al XVII secolo con pianta a croce latina. Nel XVIII secolo al corpo della chiesa si aggiunse il presbiterio e una nuova decorazione policroma in stile barocco; agli inizi del secolo (1719) inoltre si costru\u00ec un adiacente convento, mai abitato da ordini religiosi.\nTra le tante tradizioni e racconti del santuario vi \u00e8 quella del voto fatto dal pittore marchigiano Carlo Maratta. Il racconto asserisce che il pittore, facendo viaggio per mare diretto a Marsiglia nel 1650, fu al centro di una furiosa tempesta che colp\u00ec la nave nel tratto di costa tra Ventimiglia e Mentone e un abitante di Pigna, imbarcato sulla nave, lo convinse a chiedere protezione alla Madonna di Passoscio. Maratta promise allora che avrebbe ceduto una sua opera come voto in cambio del salvataggio dalla sciagura. La nave riusc\u00ec a mettersi in salvo e pochi mesi dopo, come promesso, il pittore si rec\u00f2 al santuario e dipinse l\"'Annunciazione\", quadro che, dopo un furto e il successivo ritrovo, \u00e8 oggi conservato in altro luogo; tuttavia nel santuario ne \u00e8 conservata una copia."}
{"id": "2481386", "revid": "709565", "url": "https://it.wikipedia.org/wiki?curid=2481386", "title": "Blood and Chocolate", "text": ""}
{"id": "2481388", "revid": "767487", "url": "https://it.wikipedia.org/wiki?curid=2481388", "title": "Signe Toly Anderson", "text": "Biografia.\nGli inizi e i Jefferson Airplane.\nNativa dello stato di Washington, dopo il divorzio dei genitori si trasfer\u00ec a Portland dove, studentessa delle superiori, inizi\u00f2 a fare le prime esperienze nel mondo della musica come cantante jazz e folk in formazioni locali. In seguito si spost\u00f2 a San Francisco, e la sua presenza si segnal\u00f2 nei club folk della citt\u00e0 californiana. In uno di questi, il Drinking Gourd, fu avvicinata da Marty Balin, alla ricerca di una \"vocalist\" per il gruppo che aveva intenzione di mettere in piedi e che si sarebbe chiamato Jefferson Airplane. Nonostante le iniziali frizioni con il primo manager Matthew Katz, Signe Toly si un\u00ec alla formazione e fu la voce nell'album di esordio del gruppo pubblicato nel 1966, \"Jefferson Airplane Takes Off\", nel quale la cantante si distingue per la sua calda voce da contralto messa in mostra in particolare in \"Chauffeur Blues\", brano che faceva parte del repertorio di Memphis Minnie.\nSposatasi nell'estate del 1966 con Jerry Anderson, membro dei Merry Pranksters, rimase incinta e ritenne inconciliabili gli impegni musicali con quelli familiari, decidendo di dedicarsi a questi ultimi; per questo motivo nel luglio annunci\u00f2 di volere abbandonare i Jefferson Airplane, convinta dal manager Bill Graham a rimanere nella formazione almeno fino ai concerti programmati per l'autunno. L'addio alla carriera della Toly Anderson ebbe luogo il 15 ottobre dello stesso anno, in uno spettacolo tenuto al Fillmore di San Francisco nel quale la cantante salut\u00f2 i propri ammiratori dedicando loro le seguenti parole: \u00abI want you all to wear smiles and daisies and box balloons. I love you. Thank you all and goodbye.\u00bb Il concerto, nel quale la cantante sfoder\u00f2 in chiusura due dei suoi pezzi forti, \"Chauffeur Blues\" e \"High Flyin' Bird\", venne registrato su nastri pirata e rimase per decenni immortalato nei bootleg fino alla pubblicazione ufficiale su CD nel 2010 con il titolo emblematico \"Live at The Fillmore Auditorium 10/15/66: Late Show: Signe's Farewell\". Al suo posto subentr\u00f2 Grace Slick che contribu\u00ec a far virare il gruppo verso la psichedelia.\nRitorno alle origini.\nTerminata l'avventura di San Francisco con i Jefferson Airplane, Signe Toly Anderson ritorn\u00f2 con la famiglia a Portland, e nella sua citt\u00e0 di adozione lavor\u00f2 in un grande magazzino ma non rinunci\u00f2 del tutto alle esperienze musicali: ebbe occasione di cantare per il gruppo Carl Smith and the Natural Gas Company, collaborando anche con la KBC Band e con gli Hot Tuna. Divorzi\u00f2 da Anderson nel 1975 e dopo due anni si rispos\u00f2 con Michael Alois Ettlin; il secondo marito mor\u00ec nel 2011. Sin dagli anni settanta, Signe Toly Anderson soffr\u00ec di problemi di salute, fra i quali un tumore che la colp\u00ec ma che la donna riusc\u00ec a debellare.\nIl 4 ottobre 2014 apparve in pubblico all'Aladdin Theater in occasione dell'Oregon Music Hall of Fame's 2014 induction, sul palco assieme alle due figlie e a un nipotino. Da tempo sofferente di disturbi polmonari cronici, la cantante, che era residente a Beaverton, \u00e8 morta il 28 gennaio 2016, lo stesso giorno dell'altro co-fondatore degli Airplane, Paul Kantner. Aveva 74 anni."}
{"id": "2481390", "revid": "287204", "url": "https://it.wikipedia.org/wiki?curid=2481390", "title": "Mat\u00edas de G\u00e1lvez y Gallardo", "text": "Carriera militare.\nMat\u00edas de G\u00e1lvez nacque in una piccola citt\u00e0 della provincia di Malaga, in Spagna. Si arruol\u00f2 nell'esercito distinguendosi sul campo. Fece carriera raggiungendo il grado di generale e, a causa della carriera militare e dell'influenza del fratello, Jos\u00e9 de G\u00e1lvez, importante amministratore della Nuova Spagna, divenne famoso a corte. Spos\u00f2 Mar\u00eda Josefa de Madrid da cui ebbe due figli, Bernardo e Jos\u00e9. Jos\u00e9 mor' all'et\u00e0 di 8 anni.\nGovernatore del Guatemala.\nIstruzioni sigillate della corona di Spagna, da aprirsi in caso di morte del vicer\u00e9 Antonio Mar\u00eda de Bucareli y Urs\u00faa, lo indicavano come nuovo capitano generale del Guatemala. Le istruzioni furono scritte da Jos\u00e9 de G\u00e1lvez, ministro delle Indie ed ex visitador in Nuova Spagna, prima di poterle applicare al fratello, Mat\u00edas de G\u00e1lvez, e senza specificare il nome per esteso. Mat\u00edas de G\u00e1lvez fu nominato capitano generale, governatore e presidente dell'Audiencia del Guatemala ell'aprile del 1779, subito prima della morte di Bucareli. G\u00e1lvez non era per\u00f2 ancora arrivato nella colonia per assumere l'incarico ufficialmente. Per questo motivo il governo del vicereame fu assegnato a Mart\u00edn de Mayorga, capitano generale in carica.\nG\u00e1lvez, ambizioso ma senza cultura e astioso, non perdon\u00f2 mai Mayorga, e quando questi mor\u00ec in molti credettero che fu lui ad avvelenarlo.\nIn Guatemala G\u00e1lvez si dimostr\u00f2 amministratore attivo e buon organizzatore. Ricostru\u00ec Citt\u00e0 del Guatemala dopo il terremoto del 1773, istitu\u00ec la zecca e costru\u00ec la cattedrale. Durante la guerra anglo-spagnola del 1779-1783 respinse gli inglesi a San Fernando de Omoa, nella baia dell'Honduras, ma a causa della distanza e della mancanza di risorse non riusc\u00ec ad aiutare Forte San Juan, in Nicaragua, che cadde in mano inglese. Gli inglesi furono per\u00f2 obbligati ad arrendersi il 5 gennaio 1781.\nVicer\u00e9 della Nuova Spagna.\nIl vicer\u00e9 Mayorga aveva provato a dare le dimissioni per poter tornare in Spagna. Nel 1783 re Carlo III le accett\u00f2. Per ricompensare G\u00e1lvez per il suo operato in Guatemala, il re lo nomin\u00f2 vicer\u00e9 della Nuova Spagna nonostante l'et\u00e0 avanzata e la salute precaria. Viaggi\u00f2 via terra per raggiungere la capitale, attraversando gli stati di Oaxaca e Puebla. Mat\u00edas de G\u00e1lvez fu l'ultimo vicer\u00e9 a fare l'entrata ufficiale a Citt\u00e0 del Messico a cavallo, il 28 aprile 1783.\nSpagna ed Inghilterra avevano appena stipulato la pace, e G\u00e1lvez fu in grado di dedicarsi al miglioramento della capitale. Durante la sua breve amministrazione ripul\u00ec i canali di drenaggio del lago che circonda Citt\u00e0 del Messico, costru\u00ec ponti e canali di scolo, e paviment\u00f2 le strade di La Palma, Monterilla e San Francisco con ciottolato. Divise Citt\u00e0 del Messico in quattro quartieri aumentando il servizio di polizia. Approv\u00f2 l'accademia di San Carlos delle belle arti fondata dal predecessore, e continu\u00f2 a lavorarci. Ogni anno stanziava 15000 pesos per questo progetto.\nOrdin\u00f2 la ricostruzione del palazzo di Chapultepec. Organizz\u00f2 il Banco Nacional de San Carlos, filiale della banca spagnola. Tent\u00f2 di importare mercurio dalla Cina per utilizzarlo nelle miniere d'argento, in cambio di pelli. Fond\u00f2 un banco dei pegni, ed increment\u00f2 le entrate erariali portandole a 19 milioni di pesos l'anno.\nIl 13 novembre 1783 concesse il permesso a Manuel Antonio Vald\u00e9s Murgu\u00eda y Salda\u00f1a di far ripartire la \"Gaceta de M\u00e9xico\". Si trattava della terza versione del giornale nazionale, fatto partire nel 1722 da Juan Ignacio Mar\u00eda de Castorena Urs\u00faa y Goyeneche, rivisto da Juan Francisco Sahag\u00fan de Ar\u00e9valo y Ladr\u00f3n de Guevara nel 1728, e chiuso dal 1742. A Vald\u00e9s non veniva per\u00f2 permesso di pubblicare notizie non emanate dal governo.\nFece un censimento delle carrozze di Citt\u00e0 del Messico, che port\u00f2 al risultato di 637. Istitu\u00ec societ\u00e0 di mutuo soccorso per la popolazione indigena. Ordin\u00f2 la raccolta e preservazione dei documenti pi\u00f9 importanti sulla storia della Nuova Spagna. L'obbiettivo era quello di creare la \"Historia General de las Indias\", a cui stava lavorando gi\u00e0 a Madrid e Siviglia.\nLa morte.\nMat\u00edas de G\u00e1lvez mor\u00ec il 3 novembre 1784 a Citt\u00e0 del Messico. Poco prima, il 20 ottobre 1784 lasci\u00f2 il governo all'Audiencia. Non c'erano istruzioni sulla nomina del successore, e l'Audiencia assegn\u00f2 il compito a Vicente Herrera fino all'arrivo del nuovo vicer\u00e9. Nel suo testamento G\u00e1lvez chiese un funerale semplice. Fu inumato nella chiesa del Collegio Apostolico di San Fernando, a causa del grado e dei servizi resi alla colonia. Il figlio, Bernardo de G\u00e1lvez y Madrid, governatore spagnolo della Louisiana, gli successe come vicer\u00e9."}
{"id": "2481391", "revid": "287204", "url": "https://it.wikipedia.org/wiki?curid=2481391", "title": "Matias de Galvez y Gallardo", "text": ""}
{"id": "2481392", "revid": "101175", "url": "https://it.wikipedia.org/wiki?curid=2481392", "title": "JiR Team Scot", "text": ""}
{"id": "2481395", "revid": "98077", "url": "https://it.wikipedia.org/wiki?curid=2481395", "title": "Harry &quot;Pombo&quot; Villegas", "text": ""}
{"id": "2481396", "revid": "74801", "url": "https://it.wikipedia.org/wiki?curid=2481396", "title": "Tim Kazurinsky", "text": "\u00c8 noto per aver interpretato il poliziotto fifone ed occhialuto Sweetchuck, nella serie di film \"Scuola di polizia\" e doppiato spesso in italiano nell'omonima \"serie animata\" da Antonello Governale.\nFilmografia.\nSceneggiatura.\nCon Denise DeClue:\nDa solo:"}
{"id": "2481398", "revid": "253269", "url": "https://it.wikipedia.org/wiki?curid=2481398", "title": "Bobcat Goldthwait", "text": "\u00c8 noto per aver interpretato il bizzarro e strampalato poliziotto Zed nella serie di film \"Scuola di polizia\" e per aver doppiato il diavoletto Pena nel Classico Disney \"Hercules\".\nVita privata.\nHa due figli, Tasha e Taylor, nati dal matrimonio con la produttrice Ann Luly, sposata nel 1986 e da cui ha divorziato nel 1998.\nNel 1997 ha instaurato una relazione con l'attrice Nikki Cox, ma i due si lasciarono nel 2005.\nDal 2009 al 2014 \u00e8 stato sposato con la cameraman Sarah De Sa Rego."}
{"id": "2481402", "revid": "319329", "url": "https://it.wikipedia.org/wiki?curid=2481402", "title": "Nuoto sincronizzato ai Campionati mondiali di nuoto 2009 - Duo Free Routine", "text": "La fase preliminare si \u00e8 svolta il 23 luglio 2009 e vi hanno partecipato 34 coppie. Le prime 12 hanno avuto accesso alla finale del 24 luglio 2009."}
{"id": "2481408", "revid": "1226", "url": "https://it.wikipedia.org/wiki?curid=2481408", "title": "Festa della Liberazione", "text": ""}
{"id": "2481409", "revid": "317499", "url": "https://it.wikipedia.org/wiki?curid=2481409", "title": "Sergio di Stefano", "text": ""}
{"id": "2481413", "revid": "57872", "url": "https://it.wikipedia.org/wiki?curid=2481413", "title": "Santuario della Madonna Miracolosa", "text": "Il santuario della Madonna Miracolosa - gi\u00e0 basilica dei Santi Giacomo e Filippo - \u00e8 un luogo di culto cattolico situato nel comune di Taggia, in piazza Cardinal Gastaldi nel centro storico, in provincia di Imperia. La chiesa \u00e8 sede della parrocchia dei Santi Giacomo e Filippo del vicariato di Levante e Valle Argentina della diocesi di Ventimiglia-San Remo.\nNel dicembre del 1942 papa Pio XII elev\u00f2 la chiesa alla dignit\u00e0 di basilica minore. La basilica ha avuto il titolo di santuario diocesano il 13 giugno del 2010 dal vescovo Alberto Maria Careggio.\nLe principali festivit\u00e0 si celebrano l'11 marzo per l'anniversario del primo prodigio dell'immagine mariana venerata e la prima domenica di giugno per l'anniversario dell'incoronazione della stessa.\nStoria.\nIl tempio attuale sorge sul luogo dell'antica chiesa romanica del XII secolo, anch'essa gi\u00e0 intitolata ai santi Giacomo e Filippo. L'antica e tardo medievale struttura - non difforme nello stile primario dalle chiese di Ventimiglia e Sanremo - era scandita da una divisione interna a tre navate, esternamente da una semplice facciata e da un campanile cuspidato. Il collegio dei canonici di questa chiesa fu, come riportato in documenti d'archivio, il fondatore nel 1212 del cittadino ospedale di Carit\u00e0. Furono quasi certamente maestranze lombarde, gi\u00e0 operanti in diversi centri del Ponente ligure, a promuovere modifiche e lavori alla struttura nel corso del XV secolo. A seguito del concilio di Trento, e delle nuove disposizioni in materia, pure la chiesa dei Santi Giacomo e Filippo sub\u00ec le opportune modifiche.\nFu, per\u00f2, nel corso del Seicento e con l'avvento del nuovo stile architettonico barocco che l'edificio conobbe una nuova fase artistica e strutturale. Il principale sostenitore, nonch\u00e9 finanziatore dei lavori, fu il cardinale tabiese Girolamo Gastaldi che scelse il progetto dell'architetto romano Giuseppe Arcucci nel maggio del 1675; i lavori, che si conclusero nel novembre 1689 (anno della consacrazione della chiesa) furono, tuttavia, seguiti dal capomastro Girolamo Arlotti di Riva Ligure.\nAl suo interno, corredato dalle quattordici cappelle laterali (sette per lato) e consto da un'unica aula rettangolare voltata a botte con accentuato presbiterio, sono conservate le reliquie del suo concittadino san Benedetto Revelli e diverse opere dei pittori Luca e Giovanni Cambiasio, Francesco Brea, Bartolomeo Pincellotti, Giuseppe Massa e Domenico Guidobono. Della precedente chiesa sono il pulpito in marmo bianco del 1575, il battistero in marmi policromi del XVI secolo e il tabernacolo. Il campanile \u00e8 anch'esso il frutto della rivisitazione barocca, che venne sopraelevato alla struttura romanica originaria.\nUn completo restauro del sito \u00e8 avvenuta tra il 1990 e il 1996 ad opera dell'allora parroco don Santino Guglielmi.\nMadonna miracolosa.\nIl culto religioso verso la Madonna del Sacro Cuore accrebbe dopo l'11 marzo del 1855 quando, dopo un ottavario di preghiere, la popolazione di Taggia riunita all'interno della collegiata not\u00f2 il movimento degli occhi della statua, opera dello scultore locale Salvatore Revelli (1816-1859). Secondo la tradizione religiosa il fatto miracoloso si ripet\u00e9 altre volte, anche in tempi recenti, tanto che l'allora vescovo di Ventimiglia istru\u00ec un regolare processo canonico per accettarne realmente i fatti.\nGli atti processuali furono inviati in Vaticano al pontefice Pio IX allegando inoltre la richiesta della comunit\u00e0 tabiese per autorizzare l'incoronazione della statua miracolosa: il 1\u00b0 giugno fu letto il decreto con il quale il papa dichiarava l'evento miracoloso e autorizzava l'incoronazione.\nOggi la statua della \"Madonna del Sacro Cuore\", denominata \"della Madonna miracolosa\", \u00e8 conservata nella quarta cappella della navata sinistra della chiesa. \nUna statua simile, sempre opera del Revelli, si trova nella chiesa parrocchiale dei frati cappuccini di Loano dove, nel 1864, avrebbe mosso gli occhi e lacrimato mentre le leggi anticlericali piemontesi costringevano i Cappuccini a lasciare la citt\u00e0.\nLa tradizione popolare attribuisce inoltre alla Madonna miracolosa la protezione della popolazione di Taggia durante la seconda guerra mondiale."}
{"id": "2481415", "revid": "124532635", "url": "https://it.wikipedia.org/wiki?curid=2481415", "title": "\u00d6FB-Cup 2008-2009", "text": "La \u00d6FB-Cup 2008-2009 \u00e8 stata la 74\u00aa edizione della coppa nazionale di calcio austriaca. Iniziata il 18 luglio 2008, si \u00e8 conclusa con la finale del Pappelstadion di Mattersburg il 24 maggio 2009.\nHa visto la vittoria finale dell'Austria Vienna, capace di superare l'Admira Wacker M\u00f6dling dopo i tempi supplementari. I viennesi hanno ottenuto cos\u00ec il 27\u00ba titolo della storia e la qualificazione all'Europa League 2009-2010.\nFormula.\nLa competizione inizia il 18 luglio 2008 con le partite del turno preliminare, in cui entrano in gioco 58 squadre non professioniste dalle diverse federazioni regionali. Le vincitrici si qualificano per il primo turno della competizione, in cui entrano in gioco tutte le societ\u00e0 di Bundesliga e Erste Liga, oltre alle vincitrici delle 9 coppe di land. I detentori della \u00d6FB-Amateurcup, Horn, entrano in gioco negli ottavi di finale.\nRisultati.\nPrimo turno.\nIl sorteggio del primo turno si \u00e8 svolto il 4 agosto 2008.\nSecondo turno.\nIl sorteggio del secondo turno si \u00e8 svolto il 19 agosto 2008.\nOttavi di finale.\nIl sorteggio del terzo turno ha avuto luogo il 14 settembre 2008.\nQuarti di finale.\nIl sorteggio dei quarti di finale si \u00e8 svolto il 9 novembre 2008.\nSemifinali.\nGli accoppiamenti per le semifinali sono stati sorteggiati l'8 marzo 2009.\nFinale.\nLa finale \u00e8 stata disputata domenica 24 maggio 2009 al Pappelstadion di Mattersburg."}
{"id": "2481420", "revid": "1305772", "url": "https://it.wikipedia.org/wiki?curid=2481420", "title": "America's Suitehearts", "text": "America's Suitehearts \u00e8 il 2\u00b0 singolo estratto dall'album dei Fall Out Boy \"Folie \u00e0 Deux\".\nLa canzone \u00e8 stata eseguita al Late Night with Conan O'Brien, e all'MTV Inaugural Celebration.\nLa canzone ha debuttato alla # 44 alla fine di dicembre 2008 in Australia e pi\u00f9 tardi ha raggiunto il suo picco di corrente, # 26, nel 2009. \"America's Suitehearts\" ha debuttato anche alla # 97 nella Official Singles Chart il 31 gennaio 2009\nLa canzone \u00e8 stata inserita nella raccolta \"\".\nVideo.\nIl video per il brano coinvolge diverse persone drasticamente cambiate da media e paparazzi, che \u00e8 ci\u00f2 di cui la canzone parla.\nVengono mostrati i membri della band travestiti con costumi da circo che suonano in una giostra.\nRemix.\nIl 30 marzo, il remix ufficiale, chiamato Hip-Hop Remix, con i rapper Joe Budden, 88-Keys e Murs. Nella canzone, il rapper discute dell'industria della musica, con Patrick Stump al coro. Un altro remix \u00e8 stato pubblicato subito dopo, con Lil Wayne, nonch\u00e9 un remix fatto da Mark Hoppus."}
{"id": "2481427", "revid": "183976", "url": "https://it.wikipedia.org/wiki?curid=2481427", "title": "Bolton Wanderers F.C.", "text": ""}
{"id": "2481428", "revid": "183976", "url": "https://it.wikipedia.org/wiki?curid=2481428", "title": "Bury F.C.", "text": ""}
{"id": "2481434", "revid": "110157", "url": "https://it.wikipedia.org/wiki?curid=2481434", "title": "Lago Fagnano", "text": "Il lago Fagnano (o lago Cami) \u00e8 un lago che si trova sull'Isola Grande della Terra del Fuoco, suddiviso tra il Cile e l'Argentina.\nIl lago si sviluppa longitudinalmente in direzione est-ovest. La sua lunghezza \u00e8 di circa 98\u00a0km, dei quali 13,5 in territorio cileno ed i restanti 72,5 in territorio argentino. Della sua superficie di 645\u00a0km\u00b2, 39\u00a0km\u00b2 ricadono in territorio cileno.\nLa sponda meridionale \u00e8 ripida e vi si estende un altopiano, dove \u00e8 possibile riconoscere due livelli di terrazze lacustri. Lungo la sponda occidentale, si trova il rio Azopardo, che funge da emissario riversando le acque del lago nel Seno Almirantazgo.\nIl lago era chiamato, dagli indigeni Selknam, \"El descanso del horizonte\", perch\u00e9 la linea immaginaria dell'orizzonte che \u00e8 costituita dalla catena montuosa \u00e8 interrotta dal lago per poi continuare al di l\u00e0 di esso.\nFu battezzato lago Fagnano in onore del sacerdote cattolico Jos\u00e9 Fagnano, che fu il primo administrador apost\u00f3lico de la Patagonia Meridional, Tierra del Fuego y Malvinas con sede a Punta Arenas."}
{"id": "2481435", "revid": "80462911", "url": "https://it.wikipedia.org/wiki?curid=2481435", "title": "Te lo leggo negli occhi/Cerca di capire", "text": "Te lo leggo negli occhi/Cerca di capire \u00e8 il secondo singolo di Dino, pubblicato nel 1964.\nIn entrambe le canzoni il cantante veronese \u00e8 accompagnato dal gruppo dei Kings.\nTe lo leggo negli occhi.\n\"Te lo leggo negli occhi\" \u00e8 una canzone d'amore: le parole intorno a una relazione che vuole dirsi conclusa si contraddicono con lo sguardo reciproco che invece d\u00e0 ancora prova d'amore duraturo. La musica \u00e8 stata composta da Sergio Endrigo, che non l'ha mai incisa, mentre il testo \u00e8 opera di Sergio Bardotti.\nLa canzone partecip\u00f2 con successo al Festival delle Rose 1964, classificandosi al terzo posto.\nLe cover.\nL'anno successivo \"Te lo leggo negli occhi\" fu reincisa da Giorgio Gaber e pubblicata nel mese di dicembre come lato B di un minisingolo, allegato alla rivista Pop-serie rossa n. 4, contenente sulla facciata principale \"La notte\", cantata da Iva Zanicchi. Nel 2002 la canzone viene inserita come bonus track nella ristampa dell'album \"L'asse di equilibrio\" del cantautore milanese.\nNel 1999 Franco Battiato ripropone, dopo 34 anni, una versione riarrangiata del brano, nel suo primo album di cover Fleurs.\nCerca di capire.\n\"Cerca di capire\", incisa sul lato B, \u00e8 una cover del brano \"I Should Have Known Better\" dei Beatles, con traduzione del testo in italiano di Don Backy."}
{"id": "2481437", "revid": "1566286", "url": "https://it.wikipedia.org/wiki?curid=2481437", "title": "Chiaki Kuriyama", "text": "Carriera.\nChiaki Kuriyama \u00e8 stata una delle modelle pi\u00f9 popolari durante il boom di met\u00e0 anni novanta. Nel 1997 debutta nel libro fotografico \"Shinwa sh\u014djo\" (\"Ragazza del mito\") e in \"Sh\u014djokan\" (\"La residenza delle ragazze\"), fotografata da Kishin Shinoyama. \"Shinwa sh\u014djo\" diventa un best seller, ma, a causa di alcune scene di nudo, viene ritirato dall'editore nel 1999, dopo l'entrata in vigore di nuove leggi anti-pedofilia. \u00c8 anche apparsa come modella nelle riviste di moda per ragazze \"nicola\" (1997-2001) e \"Puchi Lemon\" (1996-2001).\nRaggiunge la popolarit\u00e0 per la prima volta con i film horror \"Shikoku\" (1999) e \"Ju-on\" (2000). Chiaki appare anche nel film \"Battle Royale\" (2000), nel ruolo di Takako Chigusa.\nDopo una serie di apparizioni in famosi programmi televisivi giapponesi, Chiaki ha il suo debutto a Hollywood nel film \"\" di Quentin Tarantino (2003), nella parte di Gogo Yubari, la studentessa guardia del corpo di O-Ren Ishii. Le battute di Chiaki nel film sono tutte in giapponese (eccetto due parole, \"bingo\" e \"hi\", e la frase \"So you're black mamba?\"). Ha riferito di star studiando l'inglese e che spera in futuro di poter interpretare altri personaggi recitando in questa lingua. Durante un'intervista ha detto di amare videogiochi, manga e anime e che il suo preferito \u00e8 \"Gantz\": per ringraziarla, l'autore Hiroya Oku ha aggiunto il personaggio di una donna vampiro fatto a sua immagine.\nNel 2010 debutta anche nel mondo della musica cantando la sigla per l'OAV in sei episodi \"Mobile Suit Gundam Unicorn\"."}
{"id": "2481442", "revid": "144636", "url": "https://it.wikipedia.org/wiki?curid=2481442", "title": "Domingo B\u00e1\u00f1ez", "text": "Biografia.\nNato a Valladolid, come domenicano dell'Ordine dei Frati Predicatori, entr\u00f2 in convento a Salamanca, luogo d'insegnamento di alcuni tra i pi\u00f9 importanti teologi del XVI secolo, tra cui Francisco de Vitoria, Pedro de Soto e Domingo de Soto. Nel 1552 inizi\u00f2 la docenza di teologia, insegnando ad Alcal\u00e0, Salamanca e Valladolid, e dando un proprio contributo alla riforma dell'Ordine dei carmelitani.\nFu confessore di Teresa d'Avila e viene ancora oggi considerato tra i principali commentatori della dottrina di Tommaso d'Aquino, e critico del pensiero di Luis de Molina. Partecip\u00f2 alla rinascita del tomismo, che vedeva dividersi i gesuiti e i domenicani sulla relazione tra libero arbitrio e grazia divina. Fu giudicato dall'Inquisizione per due volte, risultando ogni volta innocente. Nel convento di San Esteban, dove risiedeva, cre\u00f2 una tipografia, affidata ai migliori stampatori dell'epoca.\nNel suo \"De Iure &amp; Iustitia\" si occupa del contratto di assicurazione, sostenendo che \u00e8 possibile per l'assicuratore ottenere un corrispettivo. Il libro \u00e8 pubblicato per la prima volta a Salamanca nel 1594. Una copia \u00e8 custodita presso la Fondazione Mansutti di Milano."}
{"id": "2481445", "revid": "767487", "url": "https://it.wikipedia.org/wiki?curid=2481445", "title": "Euskaltzaindia", "text": "L'Euskaltzaindia, in italiano Real Accademia della Lingua Basca, in lingua spagnola Real Academia de la Lengua Vasca, \u00e8 l'istituzione culturale ufficiale deputata alla pianificazione linguistica della lingua basca. Fondata nel 1919 per volere di Alfonso XIII di Spagna ha la funzione, al pari della Eusko Ikaskuntza, di valorizzare e proteggere la lingua basca e guidarne e regolarne lo sviluppo.\nIl suo stemma \u00e8 un ramo di quercia, accompagnato dal motto \"Ekin eta jarrai\" (\"Partire e proseguire\")."}
{"id": "2481449", "revid": "767487", "url": "https://it.wikipedia.org/wiki?curid=2481449", "title": "Tinchy Stryder", "text": "Biografia.\nGli esordi.\nTinchy Stryder inizia la sua carriera musicale nei quartieri ad Est di Londra insieme ad altri esponenti del genere Grime come Dizzee Rascal, Wiley, Roll Deep, e Street Scholar. Nonostante sia conosciuto per i suoi lavori da solista, \u00e8 membro del gruppo Ruff Sqwad. Ha collaborato con alcuni dei maggiori esponenti della scena Grime inglese, arrivando a registrare i remix delle canzoni \"Fit But You Know It\" e \"Prangin' Out\" dell'artista The Streets.\n2006-2008: \"Star in the Hood\".\nNel 2006 Stryder ha firmato un contratto con l'etichetta discografica Takeover Entertainment. Ha inoltre pubblicato due mixtape da solista, \"I'm Back U Know\" e \"Lost and Found\", e col suo gruppo Ruff Sqwad ha registrato Guns &amp; Roses 2.\nL'album d'esordio da solista di Stryder \u00e8 stato pubblicato il 13 agosto 2007 dalla Takeover Entertainment e sono stati estratti 2 singoli.\nIl 21 aprile 2008 ha pubblicato un EP intitolato Cloud 9, dal quale sono stati estratti quattro singoli, e successivamente ha pubblicato altri due singoli, \"Breathe\" e \"Stryderman\", non contenuti nell'EP.\n2008-2009: \"Catch 22\".\nL'11 settembre 2008 fu reso noto che Stryder avrebbe partecipato al nuovo singolo di Craig David, \"Where's Your Love\", che venne poi pubblicato il 10 novembre.\nIl primo singolo estratto dell'album \"Catch 22\" \u00e8 stato \"Stryderman\", seguito il 19 gennaio 2009 da \"Take Me Back\", divenuto popolare nel Regno Unito e arrivato alla terza posizione della classifica dei singoli del Regno Unito.\nIl 26 aprile Stryder ha pubblicato il singolo \"Number 1\" in collaborazione con N-Dubz, brano che \u00e8 subito balzato in testa alla classifica dei singoli pi\u00f9 venduti nel Regno Unito, divenendo il primo singolo alla numero uno sia per Stryder che per N-Dubz. In un'intervista con Tim Westwood, Tinchy ha dichiarato che per il grande successo di \"Number 1\", ha dovuto posticipare l'uscita dell'album ad agosto 2009.\nIl quarto singolo estratto dall'album \u00e8 stato \"Never Leave You\", con la partecipazione di Amelle Berrabah delle Sugababes, pubblicato il 3 agosto 2009. Il singolo ha conquistato la vetta della classifica gi\u00e0 nella prima settimana.\nL'album Catch 22 ha debuttato al numero 2 della classifica degli album del Regno Unito, preceduto in classifica dall'album di Calvin Harris.\nIl quinto singolo estratto dall'album Catch 22 \u00e8 \"You're Not Alone\", \"cover\" della canzone degli Olive, pubblicato nel novembre 2009."}
{"id": "2481451", "revid": "767487", "url": "https://it.wikipedia.org/wiki?curid=2481451", "title": "Baia Inutile", "text": "La baia Inutile (\"bah\u00eda In\u00fatil\" in spagnolo) \u00e8 una baia del Cile, nello Stretto di Magellano, sulla costa occidentale dell'Isola Grande della Terra del Fuoco. \u00c8 un'estesa baia circondata da coste pianeggianti. Una strada costiera borda la baia in un interminabile susseguirsi di piccoli villaggi e insenature come Caleta Rosario, Armon\u00eda, Caleta Jorquera, Puerto Nuevo, Onaisin, Estancia La Florida, Villa Cameron e Timaukel.\nPorta l'antico nome del comune di Timaukel ubicato nella Provincia di Tierra del Fuego, Regione di Magellano e dell'Antartide Cilena."}
{"id": "2481454", "revid": "599013", "url": "https://it.wikipedia.org/wiki?curid=2481454", "title": "Scuola di polizia", "text": ""}
{"id": "2481455", "revid": "729019", "url": "https://it.wikipedia.org/wiki?curid=2481455", "title": "Muscolo scaleno anteriore", "text": "Il muscolo scaleno anteriore \u00e8 un muscolo del collo, pari e simmetrico, del gruppo dei muscoli scaleni.\nOrigine, decorso ed inserzione.\nSi tratta di uno dei tre muscoli scaleni, ed \u00e8 il pi\u00f9 breve di essi. Origina sulla prima costa dal tubercolo del muscolo scaleno, si porta in alto e medialmente e si inserisce sui tubercoli anteriori del processi trasversi delle vertebre cervicali dalla terza alla sesta.\nHa una sua importanza in quanto, tra tale muscolo e il muscolo lungo del collo, si ritrova l'angolo cosiddetto \"di Nunciante Ippolito\".\nAzione ed innervazione.\nLo scaleno anteriore \u00e8 innervato dai rami anteriori dei nervi cervicali da C3 a C8; se contratto, solleva la prima costa e funge da muscolo inspiratorio oppure, prendendo punto fisso sulla costa, inclina la colonna dal proprio lato e la ruota dall'altro.\nPatologia.\nLo scaleno anteriore \u00e8 coinvolto nella sindrome dello stretto toracico superiore."}
{"id": "2481458", "revid": "125007206", "url": "https://it.wikipedia.org/wiki?curid=2481458", "title": "Lucio Lagan\u00e0", "text": "Carriera.\nNei campionati professionistici ha militato nella Viola Reggio Calabria (Serie A1 e Serie A2, 227 presenze) e nella Pallacanestro Livorno (Serie A2)."}
{"id": "2481463", "revid": "33689", "url": "https://it.wikipedia.org/wiki?curid=2481463", "title": "David Perry (programmatore)", "text": "Biografia.\nGi\u00e0 nel 1982-1984, ancora adolescente, Perry realizz\u00f2 videogiochi in BASIC per i computer ZX81 e ZX Spectrum che gli vennero pagati e pubblicati come listati su riviste e libri britannici.\nInizi\u00f2 in seguito la sua carriera di programmatore, sviluppando numerosi videogiochi per diverse software house. Inizialmente si trov\u00f2 in difficolt\u00e0 e mal pagato, ma sostiene di essere migliorato molto quando, assunto alla Mikro-Gen, ebbe modo di vedere e convertire il codice sorgente di \"Pyjamarama\", cos\u00ec il suo talento inizi\u00f2 a emergere. I suoi primi titoli commerciali (1985) furono per ZX Spectrum e Amstrad CPC, poi pass\u00f2 alla console Mega Drive a cominciare da \"The Terminator\" per la Probe Software, e infine a ruoli direttivi.\nNel 1992 si trasfer\u00ec negli Stati Uniti, in California, per lo sviluppo su Mega Drive di \"Global Gladiators\" per conto della Virgin Games USA. Con la stessa azienda nel 1993 svilupp\u00f2 \"Disney's Aladdin\", che lo impegn\u00f2 sia come programmatore sia come direttore, e fu un enorme successo. Lo stesso anno programm\u00f2 anche un altro platform classico, \"Cool Spot\".\nNell'ottobre del 1993 decise di mettersi in proprio e fondare una sua compagnia, la Shiny Entertainment, con sede ancora in California. Il primo gioco prodotto dalla casa fu \"Earthworm Jim\" (1994), un platform atipico e particolarmente bizzarro, avente per protagonista un verme antropomorfo. Perry sostiene che l'idea per il personaggio gli venne vicino alla spiaggia dove era solito fare windsurf, osservando i grossi anellidi tipici del territorio limitrofo.\n\"Earthworm Jim\" fu un successo di proporzioni mondiali. Oltre al gioco, prodotto per tutte le maggiori console dell'epoca, il successo del personaggio creato da Perry fu tale che la sua societ\u00e0 ebbe grandi entrate anche col merchandise (action figure, fumetti e cartoni animati). Il successo si ripet\u00e9 l'anno successivo con l'uscita del sequel \"Earthworm Jim 2\", che approd\u00f2 anche sui sistemi a 32 bit. In quel periodo Nintendo e Sega si erano interessate ad acquisire la Shiny Entertainment in modo da avere l'esclusiva per le proprie console, ma si prefer\u00ec che la serie rimanesse multipiattaforma e lo studio venne infine venduto alla Interplay.\nNonostante il grande successo di \"Earthworm Jim\", il genere platform stava ormai evolvendo verso il 3D e Perry non fu convinto nel continuare la serie (\"Earthworm Jim 3D\" usc\u00ec effettivamente nel 1999, ma senza la partecipazione di Perry o della Shiny, ed ebbe poco successo). Il passaggio al 3D avvenne invece con il notevole sparatutto in terza persona \"MDK\", primo titolo della Shiny pubblicato dalla Interplay.\nCon il 2000 arrivarono due titoli molto diversi, \"Messiah\", con insolito protagonista un angioletto ideato da Perry, e \"Sacrifice\", uno strategico in tempo reale di minor successo. Entrambi furono poco redditizi rispetto agli alti costi, cos\u00ec nel 2002 la Interplay decise di vendere la Shiny alla Infogrames per 47 milioni di dollari.\nInfogrames assegn\u00f2 la Shiny alla realizzazione di vari giochi tratti da film, fino alla sua chiusura e assorbimento nella Double Helix nel 2007. Perry lasci\u00f2 la guida dell'azienda poco prima, nel 2006, ma con l'intento di trovare dall'esterno un buon compratore che la rilevasse, per poi eventualmente rientrarvi. Questo non gli riusc\u00ec e pi\u00f9 tardi Perry descrisse la vendita della Shiny come il peggior errore della sua vita.\nSempre nel 2006 fond\u00f2 la nuova compagnia GameConsultants.com, una societ\u00e0 di consulenza specializzata nell'ambito della realizzazione dei videogiochi. Perry faceva gi\u00e0 parte del comitato consultivo della Game Developers Conference.\nIntorno al 2007 fond\u00f2 anche GameInvestors.com, specializzata nel procacciare investimenti economici per le aziende di videogiochi, il cui primo successo fu un investimento multimilionario della Mayfield nella Acclaim Games. In quel periodo Perry era anche direttore creativo (Chief Creative Officer) della Acclaim.\nNel novembre 2008 Perry cofond\u00f2 la societ\u00e0 di streaming Gaikai, poi venduta alla Sony Computer Entertainment nel luglio 2012 per 380 milioni di dollari.\nPerry rimase amministratore delegato della Gaikai anche dopo la cessione e la trasformazione del servizio in PlayStation Now. A giugno 2017 lasci\u00f2 il gruppo Sony e poco dopo cofond\u00f2 la societ\u00e0 GoVyrl, della quale divenne amministratore delegato. La GoVyrl lavora nel campo del marketing di influenza su Instagram fornendo servizi agli influencer.\nDal 2019 \u00e8 stato annunciato un nuovo gioco di \"Earthworm Jim\", al quale lavorano molti degli sviluppatori del gioco storico tra cui Perry, che dovrebbe uscire per la nuova console Intellivision Amico (ancora non pubblicata al 2022).\nFilmografia.\nCome uno dei produttori esecutivi:"}
{"id": "2481466", "revid": "298055", "url": "https://it.wikipedia.org/wiki?curid=2481466", "title": "Jim Clancy", "text": ""}
{"id": "2481476", "revid": "599013", "url": "https://it.wikipedia.org/wiki?curid=2481476", "title": "Nomenclatura di Venere", "text": "La nomenclatura di Venere \u00e8 il sistema adottato per identificare univocamente strutture sulla superficie di Venere. Come per gli altri corpi planetari, il compito di assegnare i nomi \u00e8 affidato all'Unione Astronomica Internazionale fin dalla sua fondazione, avvenuta nel 1919.\nQuasi tutte le strutture su Venere hanno nomi femminili, ci sono solo tre eccezioni battezzate prima che la convenzione attuale fosse stabilita. Esse sono Alpha Regio, Beta Regio e Maxwell Montes, quest'ultimo in onore di James Clerk Maxwell.\nLa tabella di seguito elenca le varie strutture e il tipo di nome assegnato."}
{"id": "2481488", "revid": "339392", "url": "https://it.wikipedia.org/wiki?curid=2481488", "title": "Auburn Model A", "text": ""}
{"id": "2481489", "revid": "1305772", "url": "https://it.wikipedia.org/wiki?curid=2481489", "title": "Manuela S\u00e1enz", "text": "Manuela S\u00e1enz \u00e8 considerata un'eroina nella storia dell'indipendentismo ispanoamericano e la prima femminista dell'America Latina. Lo storico venezuelano Denzil Romero afferm\u00f2 che S\u00e1enz \"fu la donna pi\u00f9 importante nella storia dell'America Latina\" e che \"ebbe maggior influenza politica di Evita Per\u00f3n\".\nBiografia.\nManuela S\u00e1enz nacque a Quito, figlia illegittima del nobile spagnolo Sim\u00f3n S\u00e1enz Vergara (o S\u00e1enz y Verega) e di Maria Joaquina Aizpuru, giovane donna ecuadoriana. Non \u00e8 chiaro se la madre mor\u00ec quando la diede alla luce o un paio d'anni dopo, comunque in seguito crebbe e studi\u00f2 al Convento di Santa Caterina, sotto la tutela di suor Buenaventura. Nel 1815, a 17 anni, fugg\u00ec dal convento in circostanze poco chiare, probabilmente assieme a un giovane ufficiale, mentre due anni dopo il padre la spinse a un matrimonio di convenienza con il medico inglese James Thorne.\nManuela Saenz, che nella sua infanzia vide l'esecuzione di molti patrioti, inizi\u00f2 a sviluppare un forte sentimento anti-spagnolo e un desiderio d'indipendenza.\nDa adulta Manuela si impegn\u00f2 nella causa rivoluzionaria, fornendo informazioni, distribuendo ordini e manifestando per i diritti delle donne. Dopo che si separ\u00f2 nel 1822 dal medico inglese, inizi\u00f2 le campagne indipendentiste con Simon Bolivar, e fu sua compagna sentimentale fino alla morte del Libertador, avvenuta nel 1830. Per la sua lotta indipendentista, Jos\u00e9 de San Mart\u00edn, dopo aver conquistato Lima il 28 luglio 1821, le concesse il titolo di \"Caballeresa de la Orden El Sol del Per\u00fa\" (Dama del Sole).\nNel 1821, a seguito della morte della zia materna, Manuela decise di tornare in Ecuador per reclamare la sua parte di eredit\u00e0 del nonno materno. Viaggi\u00f2 con il fratellastro, allora ufficiale del battaglione Numancia, che era agli ordini del generale Antonio Jos\u00e9 de Sucre, che aveva ricevuto l'ordine da Bol\u00edvar di trasferirsi a Quito.\nNel 1823 Manuela accompagn\u00f2 Bol\u00edvar in Per\u00f9 e partecip\u00f2 attivamente alle sue campagne, culminate con la liberazione di gran parte dell'America Latina dal dominio spagnolo. Successivamente i due si insediarono nella citt\u00e0 di Santa F\u00e9 di Bogot\u00e1.\nIl 25 settembre 1828 ci fu un attentato a Bolivar da parte dei suoi nemici, capeggiati dal generale Francisco de Paula Santander, che avevano pianificato di entrare quella notte stessa al Palazzo di San Carlos. La Saenz si accorse del loro arrivo e si interpose tra i ribelli e Bolivar, dando il tempo a quest'ultimo di fuggire. Per questo motivo lo stesso Bolivar la chiam\u00f2 da quel momento \"Libertadora del Libertador\". Santander, riconosciuto colpevole di tradimento, fu degradato, espulso e condannato a morte per fucilazione alle spalle, tuttavia in seguito gli venne risparmiata la vita e fu solamente bandito.\nNel 1830 la morte di Sim\u00f3n Bol\u00edvar gett\u00f2 nello sconforto la Saenz. Nel 1834 Santander, il nemico di Bolivar che aveva tentato di assassinarlo 6 anni prima, la esili\u00f2 in Giamaica. L'anno successivo ritorn\u00f2 in Ecuador, tuttavia non riusc\u00ec a raggiungere la nativa Quito, poich\u00e9 quando arriv\u00f2 nei pressi di Guaranda il passaporto le fu revocato dall'allora presidente Vicente Rocafuerte. Decise cos\u00ec di insediarsi nel nord del Per\u00f9, a Paita, dove nel corso degli anni venne visitata da diversi illustri personaggi, tra i quali Giuseppe Garibaldi, Herman Melville, Ricardo Palma e Sim\u00f3n Rodr\u00edguez, che era stato l'insegnante di Simon Bolivar. \nContinu\u00f2 a vivere a Paita fino alla morte, avvenuta all'et\u00e0 di 58 anni a causa di un'epidemia di difterite.\nNella cultura di massa.\nLa figura di Manuela S\u00e1enz all'epoca risultava molto controversa. Secondo diversi storici sudamericani ci\u00f2 avvenne perch\u00e9 la sua relazione con Bol\u00ecvar offusc\u00f2 i suoi enormi meriti nelle guerre d'indipendenza contro il Regno di Spagna, cos\u00ec come il suo ruolo di difensore delle donne.\nFu severamente criticata da alcuni dei suoi contemporanei a causa del suo atteggiamento estroverso e provocatorio per la sua epoca e l'influenza politica che esercit\u00f2, venendo anche bandita. Ancora molti decenni dopo la sua morte, intellettuali e influenti storici omisero di menzionarla nelle loro opere sulla storia della campagna di liberazione, mentre altri si limitarono a una descrizione biografica romantica e ancor pi\u00f9 umiliante, narrando leggende sessuali attorno alla sua figura. \nSolo verso la met\u00e0 del XX secolo, grazie al revisionismo storico, iniziarono a comparire biografie e saggi dove si descriveva il suo ruolo di leader nelle campagne liberatorie di Colombia, Ecuador e Peru. Negli ultimi anni la S\u00e1enz \u00e8 diventata un'icona del femminismo latinoamericano e, nonostante continui ad avere qualche detrattore, la sua vita viene esaltata da scrittori e storici riconosciuti, come Alfonso Rumazo Gonz\u00e1lez, Germ\u00e1n Arciniegas, Alberto Miram\u00f3n e Pablo Neruda.\nArgentina.\nNel maggio 2010, durante una visita ufficiale, il presidente ecuadoriano Rafael Correa ha inaugurato a Buenos Aires un busto in bronzo donato dal suo governo, a nord della citt\u00e0, nel Parco \"Mujeres Argentinas\" nel settore di Puerto Madero.\nColombia.\nA Bogot\u00e0 si trova il museo \"La Casa di Manuelita Saenz\", nella casa dove visse dal 1828 al 1830, anno della morte del Liberatore. \nNel sud di Bogot\u00e1, a Cali e nel comune di Dosquebradas, ci sono scuole o istituti scolastici che prendono il nome da Manuelita Saenz, considerata in Colombia come una delle grandi eroine dell'indipendenza.\nNel 2010 il sindaco di Bogot\u00e1, nel quadro della celebrazione del Bicentenario dell'Indipendenza della Repubblica di Colombia, programm\u00f2 una serie di tributi alla Saenz inclusa una lettura delle sue lettere da parte di attrici colombiane, e una cerimonia dove una carovana proveniente dall'Ecuador si portava via i resti simbolici del suo corpo verso il Venezuela.\nEcuador.\nNel quartiere di San Marcos, ne centro storico di Quito, esiste un museo dedicato alla sua memoria, inaugurato nel 1994.\nNella capitale ecuadoriana c'\u00e8 anche un suo piccolo busto nel parco La Alameda; una strada a nord della citt\u00e0 porta il suo nome, cos\u00ec come una delle 8 \"Administraciones Zonales\", esattamente quella del centro; inoltre, nel 2010, durante la cerimonia di commemorazione del 188\u00ba anniversario della Battaglia di Pichincha, un altro busto in suo onore \u00e8 stato svelato nella Sala delle Armi del \"Tempio della Patria\".\nManuela S\u00e1enz combatt\u00e9 nella battaglia di Pichincha al suo ritorno dal Per\u00f9 e ricevette il grado di tenente degli ussari dell'esercito di liberazione. In seguito combatt\u00e9 nella Battaglia di Ayacucho sotto il comando del maresciallo Antonio Jos\u00e9 de Sucre, il quale sugger\u00ec a Bol\u00edvar la sua promozione a colonnello, un rango che gli fu effettivamente concesso. \nIl 22 maggio 2007, nel quadro della commemorazione della battaglia di Pichincha, il presidente ecuadoriano Rafael Correa concesse a Manuela S\u00e1enz il grado di \"generale d'onore della Repubblica dell'Ecuador\".\nVenezuela.\nIl 5 luglio 2010, come parte della commemorazione del 199\u00ba anniversario della firma della legge sull'indipendenza venezuelana, una cassa contenente terra della citt\u00e0 peruviana di Paita, dove fu sepolta Manuela S\u00e1enz, arriv\u00f2 al Pantheon Nazionale. Questi resti simbolici sono stati spostati da terre che attraversano Per\u00f9, Ecuador, Colombia e Venezuela fino ad arrivare a Caracas, dove riposano in un sarcofago progettato per questo scopo vicino all'altare principale, dove riposano i resti di Sim\u00f3n Bol\u00edvar. Inoltre, la S\u00e1enz ottenne la promozione postuma a generale di divisione dell'Esercito nazionale bolivariano per la sua partecipazione alla guerra d'indipendenza, in un atto a cui presero parte i presidenti di Ecuador e Venezuela.\nNel 2013, il governo del Venezuela inaugur\u00f2 un monumento a Manuela S\u00e1enz di nome \"Rosa Roja de Paita\", una scultura di 14 metri situata proprio accanto al Mausoleo di Simon Bolivar a Caracas.\nUna delle petroliere della compagnia PDVSA prende il suo nome.\nArte.\nManuela Saenz \u00e8 stato uno dei personaggi pi\u00f9 rappresentati dell'indipendenza latinoamericana; dalla fine del XX secolo sono stati scritti diversi libri su di lei, e la sua vita \u00e8 stata portata al cinema nel 2001 e ha ispirato serie e serie televisive per la televisione e il teatro.\nIn \"El general en su laberinto\" di Gabriel Garc\u00eda M\u00e1rquez \u00e8 protagonista in una storia che descrive gli ultimi giorni di Sim\u00f3n Bol\u00edvar, cos\u00ec come in un libro di Pablo Neruda del 1962, \"La insepulta de Paita: eleg\u00eda dedicada a la memoria de Manuela S\u00e1enz, amante de Sim\u00f3n Bol\u00edvar\", cos\u00ec come diversi altri, compreso \"Manuela\" del 1999, in inglese, di Gregory Kauffman.\nManuela S\u00e1enz \u00e8 invece un film del 2000 del regista venezuelano Diego R\u00edsquez, che vide Beatriz Vald\u00e9s nel ruolo di Manuelita. In campo televisivo tra il 1978 e il 1979 and\u00f2 in onda \"Manuelita S\u00e1enz\", mentre numerose sono state le rappresentazioni su di lei, andate in scena soprattutto a Caracas, Bogot\u00e1 e Quito."}
{"id": "2481490", "revid": "729019", "url": "https://it.wikipedia.org/wiki?curid=2481490", "title": "Muscolo scaleno medio", "text": "Il muscolo scaleno medio, o muscolo medioscaleno, \u00e8 un muscolo del collo, pari e simmetrico, del gruppo dei muscoli scaleni.\nOrigine, decorso ed inserzione.\nSi tratta di uno dei tre muscoli scaleni, ed \u00e8 il pi\u00f9 largo e pi\u00f9 lungo di essi. Origina tra il tubercolo anteriore e quello posteriore dei processi trasversi delle vertebre cervicali (dalla seconda alla settima (C2-C7), ma talvolta anche dall'atlante C1) e si inserisce sulla faccia superiore della prima costa, dietro l'incisura per l'arteria succlavia.\nAnteriormente ad esso, oltre alla succlavia, passa il plesso brachiale.\nAzione e innervazione.\nLo scaleno medio \u00e8 innervato dai rami anteriori dei nervi cervicali da C3 a C8; se contratto, solleva la prima costa e funge da muscolo inspiratorio oppure, prendendo punto fisso sulla costa, inclina la colonna dal proprio lato e la ruota dall'altro."}
{"id": "2481493", "revid": "1543377", "url": "https://it.wikipedia.org/wiki?curid=2481493", "title": "Cord Duesenberg Automobile Museum", "text": "Il Cord Duesenberg Automobile Museum, anche conosciuto come \"Auburn Cord Duesenberg Automobile Facility\", \u00e8 un museo privato di Auburn in Indiana che \u00e8 dedicato per conservare le autovetture costruite dalla Auburn, dalla Cord e dalla Duesenberg. Il palazzo che ospita il museo \u00e8 di stile Art d\u00e9co ed \u00e8 stato fondato nel 1930. \u00c8 comparabile come modelli esposti allo Studebaker National Museum, anch'esso ubicato in Indiana. Fa parte del National Register of Historic Places dal 21 settembre 1978. Dal 5 aprile 2005 \u00e8 inserito nella lista dei National Historic Landmark."}
{"id": "2481494", "revid": "1573940", "url": "https://it.wikipedia.org/wiki?curid=2481494", "title": "Chiesa di Sant'Egidio (Gessopalena)", "text": "La chiesa di Sant'Egidio era un luogo di culto cattolico nel borgo antico di Gessopalena, in provincia di Chieti. Oggi dell'edificio rimangono solo i ruderi. \u00c8 la chiesa pi\u00f9 grande del paese vecchio e adesso \u00e8 parte del percorso archeologico e museale in cui \u00e8 stata trasformata la citt\u00e0 antica.\nSi ritiene che la chiesa, di origine medievale, facesse parte di un complesso abbaziale oggi scomparso. L'unico elemento decorativo rimasto a decorare l'edificio \u00e8 il portale di stile cinquecentesco, appartenente forse ad una fase pi\u00f9 tarda dell'edificio. La fase della distruzione del tempio inizia nel 1850. Nel 1933 la sorte della chiesa fu segnata da un terremoto, che determin\u00f2 il progressivo abbandono dell'antico abitato, fino ai bombardamenti della seconda guerra mondiale che colpirono tutto il centro storico. Di recente il rudere \u00e8 stato sottoposto ad interventi di sistemazione e rimontaggio, che hanno interessato tutto il centro storico. Adesso \u00e8 resa appena distinguibile come edificio di culto rispetto agli altri edifici solo grazie al portale. ricostruito per anastilosi, e alla relativa scalinata, costituita da piedritti, architrave in pietra calcarea incorniciata con gesso.\nAveva tre altari in gesso su uno dei quali poggiava la statua del Santo e sotto di esso si trovava l'ossario in cui venivano seppelliti i defunti prima che Napoleone Bonaparte istituisse i cimiteri."}
{"id": "2481497", "revid": "298055", "url": "https://it.wikipedia.org/wiki?curid=2481497", "title": "Eli James", "text": ""}
{"id": "2481505", "revid": "74668", "url": "https://it.wikipedia.org/wiki?curid=2481505", "title": "Nakano Seig\u014d", "text": ""}
{"id": "2481506", "revid": "125851114", "url": "https://it.wikipedia.org/wiki?curid=2481506", "title": "Jessey Voorn", "text": ""}
{"id": "2481508", "revid": "34392", "url": "https://it.wikipedia.org/wiki?curid=2481508", "title": "Jerry (One Piece)", "text": ""}
{"id": "2481510", "revid": "1305772", "url": "https://it.wikipedia.org/wiki?curid=2481510", "title": "Baskerville", "text": ""}
{"id": "2481511", "revid": "712828", "url": "https://it.wikipedia.org/wiki?curid=2481511", "title": "San Roswald", "text": ""}
{"id": "2481512", "revid": "712828", "url": "https://it.wikipedia.org/wiki?curid=2481512", "title": "San Charloss", "text": ""}
{"id": "2481513", "revid": "712828", "url": "https://it.wikipedia.org/wiki?curid=2481513", "title": "Santa Shalulia", "text": ""}
{"id": "2481514", "revid": "712828", "url": "https://it.wikipedia.org/wiki?curid=2481514", "title": "Tsuru (personaggio)", "text": ""}
{"id": "2481515", "revid": "712828", "url": "https://it.wikipedia.org/wiki?curid=2481515", "title": "John Giant", "text": ""}
{"id": "2481516", "revid": "729019", "url": "https://it.wikipedia.org/wiki?curid=2481516", "title": "Muscolo scaleno posteriore", "text": "Il muscolo scaleno posteriore \u00e8 un muscolo del collo, pari e simmetrico, del gruppo dei muscoli scaleni.\nOrigine, decorso ed inserzione.\nSi tratta di uno dei tre muscoli scaleni, ed \u00e8 quello situato in maggiore profondit\u00e0. Ha origine dai tubercoli posteriori dei processi trasversi delle vertebre cervicali da C4 o C5 a C7, e si porta in basso e lateralmente per inserirsi sulla faccia superiore della seconda costa.\nAzione ed innervazione.\nLo scaleno posteriore \u00e8 innervato dai rami anteriori dei nervi cervicali da C3 a C8; se contratto, solleva la seconda costa e funge da muscolo inspiratorio oppure, prendendo punto fisso sulla costa, inclina e ruota la colonna dal proprio lato."}
{"id": "2481517", "revid": "196390", "url": "https://it.wikipedia.org/wiki?curid=2481517", "title": "Pudding-Pudding", "text": ""}
{"id": "2481519", "revid": "712828", "url": "https://it.wikipedia.org/wiki?curid=2481519", "title": "T-Bone (One Piece)", "text": ""}
{"id": "2481520", "revid": "122020877", "url": "https://it.wikipedia.org/wiki?curid=2481520", "title": "Hal David", "text": "Biografia.\nAnche il suo fratello maggiore, Mack David, era un paroliere e autore di canzoni. David \u00e8 conosciuto principalmente per i testi e le musiche scritti insieme al musicista e compositore Burt Bacharach. David inizia a scrivere i testi delle canzoni pop negli anni quaranta, con materiale scritto per Sammy Kaye e Guy Lombardo.\nNel 1957 David incontr\u00f2 Bacharach alla Famous Music, nel Brill Building di New York. I due formarono un team e scrissero la loro prima hit, \"The story of my life\", registrata da Marty Robbins nello stesso anno. Poco pi\u00f9 tardi il duo scrisse il successo di Perry Como \"Magic Moments\". Fra gli anni sessanta, settanta e ottanta Bacharach e David furono responsabili della scrittura delle pi\u00f9 durevoli canzoni nella musica popolare statunitense.\nLa musica di Bacharach e David include canzoni scritte per, o rese famose da artisti come Dionne Warwick, Dusty Springfield, B. J. Thomas, Gene Pitney, Tom Jones, Jackie DeShannon ed altri negli anni sessanta. I suoi maggiori successi di vendita sono stati: \"Raindrops keep falling on my head\", \"Do You Know the Way to San Jose\", \"Walk on By\", \"What the World Needs Now Is Love\", \"I Say a Little Prayer\", \"(There's) Always Something There to Remind Me\", \"One Less Bell to Answer\", and \"Anyone Who Had a Heart\".\n\"Raindrops Keep Fallin' on My Head\" vinse un Premio Oscar come colonna sonora del film \"Butch Cassidy and the Sundance Kid\". \"Don't Make Me Over\", \"(They Long to Be) Close to You\", e Walk on By sono tutte nella Grammy Hall of Fame. \"What's New Pussycat?\" (il tema musicale del film omonimo), \"Alfie\" e \"The look of love\" ricevettero nomination all'Oscar. Hal David ha collaborato anche alla scrittura di molti successi country, tra cui \"To All the Girls I've Loved Before\" di Willie Nelson. Per queste e molte altre canzoni, Hal David \u00e8 considerato uno degli autori di canzoni pi\u00f9 influenti del XX secolo.\n\u00c8 scomparso nel 2012 all'et\u00e0 di 91 anni a seguito di un ictus.\nOnorificenze.\nNel 1984 fu eletto alla Nashville Songwriters Hall of Fame.\nHa ricevuto un \"Doctor of Music degree\" dal Lincoln College, Illinois nel 1991 per il suo grande contributo alla musica americana.\nNel maggio 2000 ha ricevuto un \"Honorary Doctorate of Humane Letters Degree\" dalla Claremont Graduate University; \n\u00e8 stato membro del Board of Directors of ASCAP, avendone rivestito la carica di presidente, e dove lavorava alla \nriforma dei diritti di propriet\u00e0 intellettuale.\nServiva la Advisory Board of the Society of Singers; era membro del Board of Visitors della Claremont University in California;\n\u00e8 stato il presidente del Board of the National Academy of Popular Music e della sua Songwriters Hall of Fame."}
{"id": "2481521", "revid": "287204", "url": "https://it.wikipedia.org/wiki?curid=2481521", "title": "Byron (personaggio)", "text": ""}
{"id": "2481522", "revid": "1833487", "url": "https://it.wikipedia.org/wiki?curid=2481522", "title": "Pizzo San Michele", "text": "Il Pizzo San Michele (1.567m) \u00e8 una montagna dei monti Picentini nell'Appennino campano, si sviluppa a cavallo tra le province di Salerno ed Avellino in Campania.\nGeografia.\nLa montagna rientra nel territorio comunale dei comuni di Calvanico, Montoro e Solofra a cavallo tra le provincie di Salerno e Avellino in Campania. \nLa cima del \"Pizzo San Michele\" rientra nel Parco regionale Monti Picentini nel comune di Calvanico in provincia di Salerno.\nPanorama.\nLa forma acuta della montagna e la sua posizione garantiscono un amplissimo panorama su tutti i Picentini, gli Alburni, la pianura di Salerno, Mercato San Severino ed Avellino, i Lattari, il Vesuvio, il Golfo di Napoli, il Partenio, il Matese ed oltre.\nRifugi.\nSulla cima vi si trova il santuario sommitale (il pi\u00f9 alto d'Italia) dedicato al culto di San Michele Arcangelo che \u00e8 meta di processioni durante tutto l'anno. Alcuni locali del santuario sono sempre aperti per essere sfruttati quale rifugio dagli escursionisti.\nUn altro rifugio per gli escursionisti \u00e8 il Casone de Fazio, situato a 1.120 metri lungo il Sentiero CAI n\u00ba 115 (ex n.15)."}
{"id": "2481523", "revid": "307923", "url": "https://it.wikipedia.org/wiki?curid=2481523", "title": "Lacueva", "text": ""}
{"id": "2481524", "revid": "767487", "url": "https://it.wikipedia.org/wiki?curid=2481524", "title": "Empoli Football Club 1980-1981", "text": "Questa pagina raccoglie i dati riguardanti l'Empoli Football Club nelle competizioni ufficiali della stagione 1980-1981.\nStagione.\nL'Empoli nel campionato di Serie C1 1980-1981 (Girone A) si classifica al quinto posto con 38 punti, gli stessi del e Treviso. Il torneo \u00e8 stato vinto da e Cremonese con 46 punti, promosse in Serie B.\nIn Coppa Italia Semiprofessionisti 1980-1981 non va oltre la fase a gironi, piazzandosi seconda nel girone 8 con 4 punti dietro la Lucchese e davanti al Siena.\nMaglie e sponsor.\nLo sponsor tecnico per la stagione 1980-1981 \u00e8 Adidas.\nOrganigramma societario.\nArea direttiva\nArea tecnica"}
{"id": "2481525", "revid": "204012", "url": "https://it.wikipedia.org/wiki?curid=2481525", "title": "Vicolo del Bacio", "text": ""}
{"id": "2481527", "revid": "307923", "url": "https://it.wikipedia.org/wiki?curid=2481527", "title": "Spoil", "text": ""}
{"id": "2481529", "revid": "712828", "url": "https://it.wikipedia.org/wiki?curid=2481529", "title": "Woopslap", "text": ""}
{"id": "2481530", "revid": "1305772", "url": "https://it.wikipedia.org/wiki?curid=2481530", "title": "Lavi", "text": "Lavi pu\u00f2 essere:"}
{"id": "2481531", "revid": "200568", "url": "https://it.wikipedia.org/wiki?curid=2481531", "title": "Rica", "text": ""}
{"id": "2481532", "revid": "712828", "url": "https://it.wikipedia.org/wiki?curid=2481532", "title": "Barboncino (personaggio)", "text": ""}
{"id": "2481533", "revid": "712828", "url": "https://it.wikipedia.org/wiki?curid=2481533", "title": "Shushu", "text": ""}
{"id": "2481534", "revid": "712828", "url": "https://it.wikipedia.org/wiki?curid=2481534", "title": "Banchina (personaggio)", "text": ""}
{"id": "2481535", "revid": "712828", "url": "https://it.wikipedia.org/wiki?curid=2481535", "title": "Carne (personaggio)", "text": ""}
{"id": "2481536", "revid": "712828", "url": "https://it.wikipedia.org/wiki?curid=2481536", "title": "Paty", "text": ""}
{"id": "2481537", "revid": "712828", "url": "https://it.wikipedia.org/wiki?curid=2481537", "title": "Chabo (personaggio)", "text": ""}
{"id": "2481538", "revid": "712828", "url": "https://it.wikipedia.org/wiki?curid=2481538", "title": "Ipponmatsu", "text": ""}
{"id": "2481540", "revid": "712828", "url": "https://it.wikipedia.org/wiki?curid=2481540", "title": "Nero (One Piece)", "text": ""}
{"id": "2481541", "revid": "287204", "url": "https://it.wikipedia.org/wiki?curid=2481541", "title": "Vulcain", "text": "Vulcain \u00e8 un motore criogenico propulsore dello Stadio Principale Criotecnico (\u00c9tage Principal Cryotechnique) (EPC) del lanciatore spaziale Ariane 5. Anche se viene acceso al suolo, al momento del decollo, per ragioni tecniche, concorre alla spinta iniziale solo per il 8%, fornendo invece il massimo della spinta durante la seconda fase del volo, dopo il distacco dei due boosters laterali o Stadi d'Accelerazione a Polvere (\u00c9tages d'Acc\u00e9l\u00e9rations \u00e0 Poudre) (EAP o P230) a propellente solido, che assicurano il 90% della spinta al decollo.\nEsistono diverse versioni di questo motore:\nSviluppo.\nLo sviluppo di Vulcain \u00e8 iniziato nel 1988 in seguito al varo del programma Ariane 5 da parte dei ministri europei durante la Conferenza dell'Aia.\nLo sviluppo del motore Vulcain \u00e8 stato assicurato da una cooperazione europea. Il CNES ha assicurato la direzione tecnica e finanziaria del programma e ha affidato la direzione dei lavori a Snecma Moteurs. L'insieme del programma \u00e8 stato finanziato dall'Agenzia spaziale europea.\nDopo le prove dei componenti, le prove motori sono iniziate nell'aprile 1990.\nAl momento del primo volo, il 4 giugno 1996, il motore Vulcain aveva subito 285 prove, per un totale di 85\u00a0000 secondi di funzionamento.\nConformemente ai principi dell'ESA, numerose industrie sono coinvolte nel programma:\nTecnologia.\nIl funzionamento di Vulcain \u00e8 fondato sul ciclo a flusso derivato, nel quale le turbopompe che alimentano la camera sono mosse dalla combustione, in un generatore di gas, degli ergols prelevati (3%) sul circuito principale. Il motore completo misura 3 metri, con un diametro all'uscita dell'ugello di 1,76\u00a0m.\nLa spinta di 1 140 kN (114 tonnellate) \u00e8 ottenuta attraverso l'eiezione a grande velocit\u00e0 del flusso di gas (250\u00a0kg/s) prodotto dalla combustione degli ergols nella camera di combustione. L'ossigeno liquido e l'idrogeno liquido sono introdotti nella camera attraverso un iniettore frontale che consiste in 516 elementi coassiali. In considerazione dell'elevata temperatura di combustione, la camera \u00e8 raffreddata dalla circolazione dell'idrogeno in 360 canali longitudinali scavati nella parete.\nIl divergente assicura l'accelerazione dei gas in regime supersonico fino a 4\u00a0000\u00a0m/s. \u00c8 costituito da 456 tubi avvolti a elica e raffreddati a circolazione d'idrogeno, secondo il processo del \u00ab dump cooling \u00bb.\nL'alimentazione del motore a ergols ad alta pressione \u00e8 assicurata da due turbopompe indipendenti:\nL'energia necessaria al funzionamento delle due turbine \u00e8 fornita dai gas di combustione prodotti in un generatore di gas unico. Un forte eccesso d'idrogeno ha l'effetto di limitare la temperatura dei gas, pur rendendoli riducenti, in modo da proteggere le pale della turbina.\nL'avviamento del motore si fa al suolo affinch\u00e9 il suo funzionamento possa essere controllato prima dell'accensione degli stadi a combustibile solido del lanciatore e del decollo. \u00c8 assicurato da un sistema d'accensione a combustibile solido che mette in movimento le turbopompe, accendini pirotecnici iniziano la combustione nella camera e nel generatore di gas.\nLa durata di vita massima del motore \u00e8 di 6000 secondi e 20 avviamenti.\nL'impulso specifico raggiunge nel vuoto 431,2 s.\nVulcain 2 \u00e8 un miglioramento di Vulcain, che porta la spinta a 1350\u00a0kN, e l'impulso specifico a 434,2 s. \u00c8 alto 3,60\u00a0m, con un diametro, all'uscita dell'ugello, di 2,15\u00a0m. La turbopompa a idrogeno sviluppa 14\u00a0MW."}
{"id": "2481543", "revid": "1873017", "url": "https://it.wikipedia.org/wiki?curid=2481543", "title": "Paul Starling", "text": "Allievo pi\u00f9 anziano del Grandmaster G\u014dj\u016b-ry\u016b, Jitsumi G\u014dgen Yamaguchi Kais, e vice presidente mondiale della International Karate do Goju Kai Association.\nCampionato del Mondo di Karate- Atleta.\nPrimo karateka australiano a competere in un campionato del mondo di Karate ed a rimanere imbattuto, quando, nel 1970 e molto prima del campionato del Mondo, la sua squadra incontr\u00f2 i favoriti e, fino ad allora imbattuti giapponesi, all'evento di apertura inaugurale tenuto a Tokyo in Giappone. Nel 1973 \u00e8 stato inoltre il primo maestro ad essere insignito del G\u014dgen Yamaguchi's \u00e9lite Japan Karate do College, e l'unico australiano ad essere riconosciuto come Shianan (Maestro). Nel 1963, ancora adolescente, inizia ad allenarsi nel primo Dojo di G\u014dj\u016b Kai, con il fondatore del Goju Kai in Australia : il Sensei Merv Oakley Sensei. Questo periodo nella storia del karate-do australiano vide una forte crescita di istruttori qualificati all'interno del paese.. Merv Oakley fu un pioniere del Karate australiano, e primo del suo Paese a studiare ed allenarsi per un lungo periodo di tempo con G\u014dgen Yamaguchi Hanshi.\nAllenamenti giornalieri.\nNel corso dell'adolescienza inizia ad allenarsi giornalmente nel Judo con un distinto insegnante australiano: \"Sensei Ron Cox\" il quale, a sua volta, si allenava con i campioni olimpionici australiani : \"Peter Paige,\" \"Brian Dalton\" e \"Ron Ford\". Per dieci anni continua ad allenarsi, diventando campione juniors sia nello Judo, che di G\u014dj\u016b Kai Karate-do.\nPrimi anni.\nUfficiale dell\"'Esercito Australiano,\" svilupp\u00f2 le proprie capacit\u00e0 di comando. La disciplina gli permise di costruirsi la sua reputazione di G\u014dj\u016b-ry\u016bvia di Sydney, G\u014dj\u016b Kai Dojo e al Karate Club dell'Universit\u00e0 di Macquarie, nel Dojo tradizionale giapponese. Fondatore e membro esecutivo della Au\"stralian Karate Federation. \" Per due decadi si \u00e8 speso nella promozione del Karate-do in Australia , sia come arbitro, che come giudice ed allenatore del National and International W.K.F. .\nAllenamenti al Japan Karate Do College.\nIn Giappone Starling frequentava il prestigioso \"Japan Karate do College\", abitando nella casa del maestro G\u014dgen Yamaguchi Hanshi. Inoltre mostra le proprie capacit\u00e0 come segretario per la \"International Karate do Gojukai Association\". Ricoprendo questo ruolo divenne molto intimo nella famiglia Yamaguchi. Starling promosse inoltre il karate, invitando in Giappone, e in diverse occasioni, gruppi di propri allievi, che si perfezionarono, sia con \"Gogen Yamaguchi Hanshi\", prima della sua morte avvenuta nel 1989, e successivamente con \"Goshi Yamaguchi Shihan\", \"Gogen Yamaguchi Shihan\", e Wakako Yamaguchi Shihan."}
{"id": "2481544", "revid": "466539", "url": "https://it.wikipedia.org/wiki?curid=2481544", "title": "Orient Watches", "text": "La , anche conosciuta come Orient, \u00e8 una casa giapponese produttrice di orologi da polso, specializzata in orologi automatici; insieme alla Citizen Watches, alla Casio e alla Seiko \u00e8 una delle quattro principali aziende del settore nel suo paese\nStoria.\nL'azienda nasce nel 1901 con il nome Orient, ad opera di Shogoro Yoshida, come rivendita all'ingrosso di orologi nel centro di Tokyo. Dal 1950 l'azienda si espande e viene fondata l'attuale Orient Watches. La Orient \u00e8 la quarta casa giapponese per importanza, ma, mentre le altre case produttrici, a seguito dell'introduzione del movimento al quarzo, hanno orientato la maggior produzione verso i meccanismi di nuova concezione, la Orient ha preferito continuare a produrre principalmente orologi automatici.\nProduzione.\nLa casa si distingue dunque per la produzione di orologi di precisione con movimento meccanico, o meglio a carica automatica. Pur producendo meccanismi autonomamente (fatta eccezione per il movimento \"Light Powered\", realizzato su concessione Citizen), la Orient Watches \u00e8 stata gestita negli anni precedenti, in gran parte dalla Citizen e in piccola parte anche dalla Seiko. Oggi il 100% della propriet\u00e0 \u00e8 in mano al gruppo Seiko Epson, che ne cura anche la distribuzione al di fuori del mercato giapponese.\nGli orologi con movimento automatico rappresentano circa il 70% della produzione Orient, seguiti da quelli con movimento al quarzo (circa il 25%) e da quelli con movimento \"Light Powered\", ossia l'equivalente del \"Movimento a carica di luce\" (in cui la pila viene ricaricata tramite l'esposizione alla luce) che la Citizen ha messo a disposizione per la sua \"quota\" investita con la Orient. Alcuni dei modelli pi\u00f9 popolari sono: Orient Bambino, Orient Kamasu, Orient Triton e Orient Tristar."}
{"id": "2481548", "revid": "290948", "url": "https://it.wikipedia.org/wiki?curid=2481548", "title": "Effetto Trommsdorff-Norrish", "text": ""}
{"id": "2481549", "revid": "102384577", "url": "https://it.wikipedia.org/wiki?curid=2481549", "title": "Autoaccelerazione", "text": "L'autoaccelerazione (conosciuta anche come effetto gel o effetto Trommsdorff-Norrish) \u00e8 una condizione che si pu\u00f2 verificare durante la polimerizzazione radicalica. \u00c8 dovuto ad incrementi locali e statistici della viscosit\u00e0, in grado di rallentare la fase di terminazione. La rimozione di ostacoli alla terminazione porta dunque ad un rapido aumento della velocit\u00e0 globale di reazione, con possibile perdita di controllo sulla reazione (\"runaway\") e alterazione delle caratteristiche dei polimeri prodotti.\nL'effetto gel \u00e8 caratterizzato dalla crescita delle catene polimeriche, che arrivano ad avere un numero elevatissimo di unit\u00e0 ripetenti, che in questa condizione si assume pari a infinito. Il limite di condizioni oltre il quale si presenta l'effetto gel viene detto punto di gel.\nSe l'effetto \u00e8 molto pronunciato spesso si usa la dicitura effetto vetro.\nContesto.\nA causa dell'effetto gel si ha un aumento improvviso della conversione e del peso molecolare del polimero: questo fenomeno \u00e8 detto autoaccelerazione. Nel caso in cui il controllo della temperatura non sia adeguato la reazione pu\u00f2 \"auto-esaltarsi\", in quanto il calore prodotto dalla reazione favorisce ulteriormente l'avanzare della reazione stessa. Si ha di conseguenza un aumento improvviso della temperatura del sistema che pu\u00f2 portare a condizioni di runaway, ovvero di instabilit\u00e0 del sistema, con il rischio di danneggiamento o peggio esplosione del reattore chimico. Se invece il controllo della temperatura \u00e8 adeguato (ovvero il calore della reazione viene smaltito in maniera efficace), l'autoaccelerazione pu\u00f2 avvenire in condizioni di isotermicit\u00e0, quindi senza rischio per le apparecchiature.\nL'autoaccelerazione della velocit\u00e0 globale di una reazione di polimerizzazione radicalica si riscontra pi\u00f9 spesso nelle polimerizzazioni in massa (cio\u00e8 omogenee), mentre \u00e8 meno evidente nelle polimerizzazioni eterogenee. La polimerizzazione del metilmetaacrilato, per esempio, devia fortemente dal meccanismo di reazione classico quando si arriva al 20% circa di conversione. In questa regione la conversione e la massa molecolare del polimero prodotto crescono rapidamente. Questo aumento di polimerizzazione di solito \u00e8 accompagnato da un innalzamento significativo della temperatura se i sistemi di dissipazione del calore non sono adeguati.\nPer evitare che si abbiano danni dovuti alla temperatura, sono state brevettate tecniche di polimerizzazione in sospensione, spesso utilizzate per realizzare macromolecole come quelle di polistirene. Le gocce disperse in acqua sono piccoli \"recipienti\" di reazione, ma la capacit\u00e0 termica dell'acqua riduce l'aumento di temperatura, moderando la reazione ed evitando esplosioni.\nCause.\nNorrish, Smith e Trommsdorff, e in seguito Schultz e Harborth, hanno attribuito la causa del fenomeno di autoaccelerazione ad una diminuzione della velocit\u00e0 di reazione di terminazione (kt), che deriva dal fatto che all'aumentare della viscosit\u00e0 le catene polimeriche diffondono pi\u00f9 lentamente nel mezzo che le circonda, per cui i radicali collidono tra di loro con minore frequenza. Essendo quindi ridotto il moto browniano delle macromolecole, queste continuano ad accrescersi costantemente consumando monomero (la cui diffusione, avendo il monomero un peso molecolare molto minore delle catene in accrescimento, \u00e8 poco influenzata dall'aumento della viscosit\u00e0), fino a raggiungere pesi molecolari elevatissimi. Allo stesso tempo aumenta la concentrazione di catene polimeriche attive (cio\u00e8 che hanno funzione di radicale).\nConseguenze.\nCon le collisioni di terminazione limitate, la concentrazione di catene in crescita attive e il simultaneo consumo di monomero crescono rapidamente. Assumendo di avere un'abbondanza di monomero non reagito, i cambiamenti di viscosit\u00e0 non sono sufficienti per impedire alle piccole molecole \u2013 come quelle di monomero \u2013 di muoversi liberamente. Per questo motivo la reazione di propagazione \u00e8 relativamente insensibile a cambiamenti di viscosit\u00e0. Questo implica inoltre che all'inizio dell'autoaccelerazione la velocit\u00e0 globale di reazione cresce proporzionalmente alla velocit\u00e0 di reazione normale secondo questa relazione:\nApprossimativamente, mentre la terminazione viene progressivamente soppressa di un fattore 4, la reazione diventa il doppio pi\u00f9 veloce. La diminuzione delle reazioni di terminazione, inoltre, consente alle catene radicaliche di aggiungere monomeri per un periodo pi\u00f9 lungo del normale, aumentando il peso molecolare. Ad ogni modo, per grandi numeri di molecole, il peso molecolare medio aumenta solo di poco, con il risultato che la funzione di distribuzione della massa molecolare si allarga (aumenta l'indice di polidispersione)."}
{"id": "2481550", "revid": "124245967", "url": "https://it.wikipedia.org/wiki?curid=2481550", "title": "G (disambigua)", "text": "Fonologia.\n[g] (sempre minuscolo, e preferibilmente nella forma con la coda aperta) \u00e8 anche il simbolo della consonante occlusiva velare sonora nell'alfabeto fonetico internazionale e in altri alfabeti fonetici. A rigore, il simbolo IPA \u00e8 (Unicode U+0261); ma anche l'uso del normale \u2014 e tipograficamente variabile \u2014 carattere alfabetico \u00e8 tollerabile, poich\u00e9 da qualche anno l'IPA ammette ufficialmente anche la variante grafica con la coda chiusa su s\u00e9 stessa."}
{"id": "2481551", "revid": "290948", "url": "https://it.wikipedia.org/wiki?curid=2481551", "title": "Effetto gel", "text": ""}
{"id": "2481552", "revid": "290948", "url": "https://it.wikipedia.org/wiki?curid=2481552", "title": "Punto di gel", "text": ""}
{"id": "2481558", "revid": "47767", "url": "https://it.wikipedia.org/wiki?curid=2481558", "title": "Licurgo (figlio di Aleo)", "text": ""}
{"id": "2481559", "revid": "22475", "url": "https://it.wikipedia.org/wiki?curid=2481559", "title": "Ambra (romanzo)", "text": "Ambra, pubblicato anche come Ambra, per sempre (\"Forever Amber\") \u00e8 un romanzo di Kathleen Winsor del 1944.\nTrama.\nLa storia \u00e8 ambientata nel Seicento durante la peste in Inghilterra, un periodo storico che fu una delle cause del collasso del feudalesimo. Fotografa l'Inghilterra della Restaurazione, una vivida immagine della moda, della politica, dei disagi pubblici e privati dell'epoca, incluso l'incendio di Londra. Il racconto si sviluppa intorno alle vicende di Ambra St. Claire, una ragazza dotata di una straordinaria forza d'animo, confrontata alle timide reazioni delle altre fanciulle.\nStoria editoriale.\nMentre molti critici elogiarono la storia per la sua rilevanza storica altri la condannarono per i numerosi riferimenti sessuali. Quattordici stati americani vietarono il libro giudicandolo pornografico. Il primo fu il Massachusetts il cui Procuratore Generale, per giustificarne il divieto di diffusione, cit\u00f2 70 riferimenti a rapporti sessuali, 39 gravidanze illegittime, 7 aborti, e \"10 descrizioni di donne nude poste di fronte a uomini\". L'autrice neg\u00f2 che il suo libro fosse particolarmente audace e disse che lei non aveva nessun interesse nel descrivere scene esplicite. \"Ho scritto solo due passaggi sessuali, ma i miei editori li hanno entrambi cancellati. Utilizzarono invece un'ellissi. Ormai puoi risolvere tutto con un'ellissi\". Del libro venne accettata per la pubblicazione solo la quinta bozza del manoscritto della Winsor ma solo un quinto del manoscritto originale. Il romanzo risultante fu di 972 pagine. Nonostante il divieto \"Forever Amber\" negli anni 40 fu un \"bestseller\". Nella prima settimana ne furono vendute pi\u00f9 di 100.000 copie: in tutto il romanzo vendette 3.000.000 di copie. Il libro venne condannato dalla Chiesa cattolica ma ci\u00f2 non fece altro che incrementarne la popolarit\u00e0.\nAl cinema.\nNel 1947 l'opera ispir\u00f2 la produzione di un film omonimo diretto da Otto Preminger con Linda Darnell nel ruolo di Ambra St. Clair. Fu completato dopo sostanziali cambiamenti nella sceneggiatura a causa della censura del Production Code."}
{"id": "2481564", "revid": "709565", "url": "https://it.wikipedia.org/wiki?curid=2481564", "title": "Indifferentemente", "text": "Indifferentemente \u00e8 una canzone napoletana del 1963, di Salvatore Mazzocco (musica) ed Umberto Martucci (testo) con edizione musicale La Canzonetta, interpretata per la prima volta da Mario Abbate e Mario Trevi.\nSignificato del testo.\n\"Indifferentemente\" \u00e8 una canzone che parla della fine di una storia d'amore.\nUna coppia, tenendosi per mano, si ritrova a guardar \"tramontare la Luna\". Quel gesto risulta essere \u00abl'ultima scena\u00bb di un amore giunto alla fine, quando ormai non ci si ha pi\u00f9 niente da dire. L'uomo ormai, rendendosi conto che non \u00ab\u00e8 pi\u00f9 niente per lei\u00bb (\u00abtanto 'o ssaccio che s\u00f3': pe' te nun s\u00f3' cchi\u00f9 niente!...\u00bb), si aspetta che la compagna confermi la fine della loro storia. In questi versi, Martucci e Mazzocco usano delle metafore. Il \"veleno\" \u00e8 la conferma della fine della loro storia d'amore. L'uomo preferisce averla subito, senza aspettare domani (\u00abe damme stu veleno, nun aspett\u00e0 dimane!\u00bb). Se avr\u00e0 questa conferma, l'accetter\u00e0, seppur con dolore, in maniera indifferente (\u00abca, indifferentemente, si tu mm'accide nun te dico niente\u00bb). E indifferentemente la perder\u00e0 (\u00ab...e indifferentemente io perdo a te!...\u00bb).\nStoria.\nIl debutto con Abbate e Trevi.\nDallo stile tradizionale che richiama alla tecnica e gli schemi dei grandi poeti napoletani classici, \"Indifferentemente\" viene presentata per la prima volta il 18 ottobre del 1963 all'undicesimo Festival di Napoli, con la efficace e misurata esecuzione di Mario Abbate ed il linguaggio appassionato ed accorato di Mario Trevi. Alla presentazione, nella seconda serata del festival, la canzone fu molto apprezzata dalla stampa, che la indica come probabile vincitrice della manifestazione. Nonostante sia quasi certa la vittoria, la giuria, tra i dissensi del pubblico, annuncia che il primo posto \u00e8 assegnato alla canzone \"Jammo ja\" presentata da Claudio Villa e Maria Paris. \"Indifferentemente\" si posiziona al secondo posto. Dopo l'annuncio del brano vincitore, la stampa non si pronuncia in merito e, soprattutto, non si sbilancia, per evitare la stessa disfatta del 1956, quando la manifestazione fu vinta da \"Guaglione\". \"Jammo ja\", finito il festival, fu presto dimenticata. Discograficamente, la canzone \"Indifferentemente\" ha un grande riscontro in hit parade. La versione di Mario Trevi, registra il 45 giri con \"Indifferentemente\" e il retro \"Catene d'ammore\", Mario Abbate la incide nel 45 giri \"Indifferentemente\" con il retro \"Dint' 'a cchiesa.\" In seguito, visto il gran trionfo, Abbate e Trevi vivranno uno dei momenti pi\u00f9 belli della loro carriera.\nDal Festival ad oggi.\nPur non arrivando al primo posto, da l\u00ec a poco tempo il brano inizi\u00f2 ad essere inciso da grandi interpreti della canzone napoletana ed italiana, come Sergio Bruni, Roberto Murolo e Mina. Il brano, diventato un classico, \u00e8 citato nell\"'Enciclopedia della canzone napoletana\", scritta da Ettore De Mura.\nMario Abbate.\nMario Abbate e Indifferentemente.\nNel 1964 Mario Abbate presenta \"Indifferentemente\" al Carnegie Hall di New York riscuotendo un ottimo successo anche in funzione di una rivisitazione jazz del maestro italo-americano Pino Ubaldo, fu premiato dal sindaco Robert F. Wagner, jr. in occasione di una serata organizzata da un'associazione culturale di italo americani. Nel 1966 al teatro Metropolitan in occasione dell'unico concerto di Mina nella citt\u00e0 di Parthenope, la tigre di Cremona dedica a Mario Abbate seduto in prima fila, il refrain di \"Indifferentemente\" accompagnata al piano da Augusto Martelli. Nel 1977 in occasione dello spettacolo \"Napoli pi\u00f9 Napoli\" con Roberto Murolo al teatro Diana del capoluogo campano. Mario invita Murolo a cantare due suoi successi \"Malafemmina\" e \"Indifferentemente\" facendosi accompagnare dal solo suono della chitarra. Abbate negli anni '70 \u00e8 fondatore di Radio Olimpia e conduce una delle trasmissioni pi\u00f9 seguite dal popolo napoletano: \"Tutta Napoli\". La canzone pi\u00f9 richiesta risulter\u00e0 sempre \"Indifferentemente\" sia nella versione di Abbate che di Trevi.\nMario Trevi.\nMario Trevi e Indifferentemente.\nIl 31 maggio 1966, in una puntata di \"Scala reale\", programma presentato da Peppino De Filippo, Mario Trevi, unico artista a cantare in napoletano, si esib\u00ec con questo brano. In seguito Trevi si esibir\u00e0 con il brano in varie manifestazioni e trasmissioni televisive. Nel 1964 si esibisce alla \"Piedigrotta 1964\" organizzata all'Arena Flegrea di Napoli e condotta da Pippo Baudo. Nel 1997 torna in Rai, esibendosi con il brano a \"Napoli prima e dopo\", duettando con Gloriana, e \"Ci vediamo in tv\", condotta da Paolo Limiti.. Nel 2001 partecipa a \"La vita in diretta\", dove duetta il brano con Mario Merola. Nel 2005 si esibisce con il brano a \"Domenica in\", presentato da Merola e Mara Venier.\nLa scomparsa di Abbate e l'omaggio di Trevi.\nIl 6 agosto del 1981 si spense prematuramente Mario Abbate, uno dei due \"pap\u00e0\" della canzone. Nel 1997, per commemorare i settanta anni della nascita di Mario Abbate, Massimo Abbate, figlio di quest'ultimo, organizza una trasmissione televisiva per commemorare l'evento. Alla trasmissione vi parteciperanno grandi nomi della canzone napoletana, come Roberto Murolo, Alberto Amato, Nunzio Gallo, Tony Astarita e Mario Trevi. Trevi, in coppia con Nunzio Gallo, dedicher\u00e0 a Mario Abbate la canzone che li fece vincere al Festival di Napoli.\nTrevi, il Premio Carosone e Gragnaniello.\nNel 1989, a ventisei anni dalla prima incisione, Mario Trevi incide una nuova versione del brano su arrangiamenti nati da strumenti elettrofoni, nell'album \"I miei successi di ieri... cantati oggi\". Il 24 settembre 2009 Mario Trevi partecipa al Premio Carosone, dove si esibisce con le canzoni \"Indifferentemente\", \"Scalinatella\" e \"Giacca rossa 'e russetto\" accompagnato dai Kantango. Il 4 novembre dello stesso anno, Mario Trevi duetter\u00e0 la canzone in coppia con Enzo Gragnaniello in occasione dello spettacolo \"Omaggio a Sergio Bruni\".\nNapoli Turbo Folk.\nIl 18 aprile 2011 Mario Trevi incide la terza versione della canzone, nell'album \"Napoli Turbo Folk\", un progetto nato dallo spettacolo \"MARIO TREVI Lunabianca in concerto\", con il quale ha debuttato il 17 aprile 2010, dove l'artista, accompagnato dai \"Lunabianca\", interpreta una nuova versione della canzone, con arrangiamenti all'avanguardia composti da ritmi accelerati combinati con il folklore, la storia e la tradizione della canzone napoletana.\nLa scomparsa di Mirna Doris e l'omaggio di Trevi.\nIl 27 marzo 2020, giorno del decesso di Mirna Doris, il collega ed amico Mario Trevi pubblica sulle sue pagine social una versione inedita di \"Indifferentemente\", registrata l'ultima volta che Trevi e la Doris si sono incontrati in forma privata.\nIndifferentemente: l'autobiografia.\nNel 2021 Mario Trevi pubblica la sua autobiografia \"Indifferentemente\", scritta con il nipote Salvatore Architravo, dove raccoglie ricordi del suo debutto artistico negli anni '50, delle partecipazioni al Festival di Napoli, le tourn\u00e9e all'estero, le esperienze teatrali e cinematografiche, gli incontri con vari personaggi del mondo dello spettacolo.\nTelevisione.\nNel 2006 viene cantata da \"Pino Cortese\" nella 17\u00aa puntata del programma di Cipr\u00ec e Maresco \"I migliori nani della nostra vita\" (in onda su LA7). \"Indifferentemente\" viene tradotta anche in altre lingue. M'Barka Ben Taleb, cantante tra i protagonisti del film di John Turturro \"Passione\", ne incide una versione in tunisino nel 2005 (nell'album \"Altocalore\"), ed avr\u00e0 modo di cantarla, nel 2007, in una trasmissione condotta da Mario Trevi. Il brano viene interpretato in varie edizioni del programma \"Napoli prima e dopo\". Nel 2010, il brano sar\u00e0 eseguito da Bianca Guaccero nella terza stagione della serie televisiva \"Capri\". Il 7 aprile 2014 Gigi D'Alessio, ospite di Bruno Vespa a \"Porta a porta\", accenna il brano al pianoforte. Il 26 settembre 2014 il brano fa parte della colonna sonora della prima puntata della terza stagione di \"I Dieci Comandamenti\", trasmissione di Rai tre.\nCinema.\nNel 1966 la canzone viene citata nel film di Franco e Ciccio \"I due sergenti del generale Custer\" dove Franco Franchi, in veste di indiano d'America, impugna arco e freccia e, usandoli come violino ed archetto, intona ironicamente il ritornello della canzone. Nel 1991 la canzone, nella versione incisa da Sergio Bruni nel 1964, fu scelta da Pappi Corsicato come motivo iniziale e finale di \"Libera\", cortometraggio che nel 1993 vinse il Nastro d'argento come migliore opera prima al Festival di Berlino, dove fu presentato come film a episodi, con l'aggiunta dei due episodi intitolati \"Aurora\" e \"Carmela\" (nel quale tra l'altro c'\u00e8 un frammento di\" 'A Sunnambula\" sempre di Sergio Bruni). Il 22 ottobre 2010 esce nelle sale cinematografiche il film \"Passione\", di John Turturro, dedicato alla canzone napoletana; tra le canzoni del film \u00e8 presente anche la canzone \"Indifferentemente\", cantata dalla cantante portoghese M\u00edsia. Nel 2011 il brano \u00e8 ripreso nel film \"Mozzarella Stories\", di Edoardo De Angelis, interpretato da Aida Turturro. Nel 2013, nell'interpretazione di Valentina Stella, fa parte della colonna sonora del film \"Il principe abusivo\", dove \u00e8 cantata anche da Serena Autieri e recitata in italiano da Alessandro Siani.\nOmaggi.\nNel 2009, nell'album \"Passioni\" di Canio Loguercio, il brano \"Indifferentemente\" viene omaggiato nella canzone \"Giaculatoria dell'amore indifferente\", eseguita da Loguercio, Raiz, Daniele Sanzone degli 'A67 e Maria Pia De Vito, con l'inserimento del ritornello nel testo. Nel 2013, in occasione dei cinquant'anni, Mario Trevi dedica, al brano, un video sul suo profilo di YouTube.\nAltri interpreti.\nDopo la presentazione da parte di Mario Trevi e Mario Abbate, in pi\u00f9 di cinquant'anni la canzone \u00e8 stata cantata da tanti artisti nazionali ed internazionali."}
