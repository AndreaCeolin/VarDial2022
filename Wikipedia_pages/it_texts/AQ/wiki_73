{"id": "2570377", "revid": "1008732", "url": "https://it.wikipedia.org/wiki?curid=2570377", "title": "Astronomia egizia", "text": "L'astronomia nell'antico Egitto ha rivestito un ruolo importante per fissare le date delle feste religiose e per determinare le ore della notte. Notevole importanza ebbero anche i sacerdoti dei templi che osservavano le stelle, le congiunzioni dei pianeti e del Sole, e le fasi della Luna.\nFonti.\nLe conoscenze sull'astronomia egizia ci vengono soprattutto dai coperchi di sarcofagi dell'Antico Regno (sui quali compaiono i decani, stelle singole o costellazioni, accompagnati da geroglifici di difficile decifrazione), del Medio Regno (sui quali fanno la loro prima apparizione gli orologi stellari diagonali, vere e proprie effemeridi delle stelle), dagli orologi stellari (diversi dai precedenti in quanto erano indicate le culminazioni superiori delle stelle), orologi stellari perfezionati (nella XX dinastia), due papiri risalenti circa al 144 d.C. (il primo per quanto riguarda i decani e l'altro per quanto riguarda le fasi lunari), studi sull'orientazione delle piramidi e sviluppo degli strumenti (come ad esempio la clessidra ad acqua, il merkhet e gli orologi solari), zodiaci egizio-babilonesi (scolpiti sui soffitti dei templi a partire dal 300 a.C.)\nLa misura del tempo.\nGli egizi inoltre per misurare il tempo durante il giorno avevano orologi solari o quadranti d'altezza che servivano per indicare l'ora attraverso la variazione della lunghezza dell'ombra e dovevano essere rivolti sempre con lo gnomone verso il Sole ed i modelli pi\u00f9 sofisticati erano dotati di un filo a piombo per migliorare la qualit\u00e0 dell'osservazione controllando che lo strumento fosse in piano.\nAltri strumenti di misurazione temporale erano le clessidre ad acqua. Il loro funzionamento era semplice: venivano riempite fino all'orlo al tramonto del Sole e quando l'acqua era scesa alla prima tacca, secondo la scala mensile, iniziava la seconda ora. Le pareti interne contenevano quindi 12 scale mensili. Questo sembrerebbe un ottimo strumento ma in realt\u00e0 si basava sul concetto sbagliato secondo il quale l'abbassamento del livello dell'acqua doveva essere regolare portando cos\u00ec ad errori nella misurazione.\nIl calendario.\nGli egizi possedevano anche un proprio calendario, denominato religioso, che, sotto l'influenza di quelli lunari della Mesopotamia, divideva l'anno in tre periodi di quattro mesi, e questi in tre decadi, dominate ciascuna da una costellazione diversa: in tutto 360 giorni. Per avvicinarsi alla durata reale dell'anno (segnata dalle inondazioni del Nilo) si aggiungevano cinque giorni alla fine del quarto mese, chiamati \"epagomenos\". Il mito dell'origine di questi cinque giorni mette in contatto calendario e religione. Thot, che li vinse alla Luna giocando a dama, li regal\u00f2 alla sua amante Nut, sposa di Ra, che era stata condannata a non poter procreare in nessun giorno dell'anno, come punizione per le sue infedelt\u00e0.\nL'anno sacro era pi\u00f9 corto di quasi sei ore rispetto a quello reale, che seguiava il regime delle inondazioni del Nilo, per cui si produceva un disaccordo crescente: le stagioni, come i giorni festivi, andavano regredendo a poco a poco (un mese ogni 120 anni) fino a percorrere tutti i mesi dell'anno. Anche se tale disaccordo nel calendario vigente nell'antico Egitto poteva essere corretto aggiungendo un giorno ogni quattro anni, i sacerdoti si ostinarono a mantenerlo fino al 26 a.C., quando dovettero cambiarlo per ordine di Roma.\nA causa della scarsit\u00e0 di ritrovamenti archeologici a puro carattere astronomico non \u00e8 facile nemmeno dare un volto preciso alle costellazioni egizie, paragonabili a quelle che conosciamo noi, ed anche le identificazioni possono dare adito a discussioni; resta comunque una uranografia molto semplice e legata ai moltissimi dei e riti religiosi praticati durante le loro festivit\u00e0.\nLe pochissime informazioni che abbiamo sono quelle ricavabili dagli orologi stellari riprodotti sui sarcofagi delle mummie e dai soffitti dei templi (soprattutto quello di Hathor a Dendera).\nI primi esemplari di orologi stellari risalgono al 2000 a.C. circa e vi sono raffigurate principalmente tre costellazioni: Orione (Osiride), l'Orsa Maggiore (la zampa del Toro) e il Drago (un ippopotamo con un coccodrillo sulla schiena) nonch\u00e9 la stella Sirio (raffigurata nelle vesti della dea Sothis). La costellazione di Orione veniva chiamata l'anima di Osiride. La rappresentazione classica greca vede nel cielo il combattimento del cacciatore Orione con il Toro mentre per gli antichi egizi questa scena cambia totalmente, Osiride infatti governava due regni: quello del cielo e quello dell'Oltretomba e nelle bende che avvolgevano le mummie indossa la bianca corona d'Egitto che \u00e8 appunto la costellazione che noi chiamiamo Toro. \nSotto la costellazione d'Orione abbiamo la costellazione del trono di Osiride o secondo altre tradizioni la Corona Rossa.\nLa pi\u00f9 importante rappresentazione delle costellazioni egizie resta il soffitto del tempio di Hathor a Dendera con il suo zodiaco circolare e risale a pochi decenni a.C. (una possibile datazione fa risalire l'inizio dei lavori al 54 a.C. ed il suo termine al 21 a.C.) e mostra chiaramente l'influenza della cultura assiro-babilonese attraverso i greci; infatti in esso sono disposte le 12 costellazioni zodiacali, che hanno molto probabilmente una nascita sulle rive del Tigri e dell'Eufrate circondate dalle costellazioni egizie e risulta essere la mappa pi\u00f9 completa di tutto il cielo antico.\nFin dalle primissime dinastie erano conosciuti, come in tutte le altre tradizioni antiche grazie al movimento rispetto alle stelle fisse, cinque pianeti ma venivano indicati in un ordine differente: Giove, Saturno, Marte, Mercurio e Venere.\nGiove era una delle rappresentazioni di Horus, rappresentato con una divinit\u00e0 con la testa di falcone in piedi su una barca e con una stella sulla testa e veniva chiamato \"\"stella risplendente\" o \"servitore del sud\".\nSaturno era ancora una volta un aspetto di Horus e veniva chiamato la \"stella orientale che attraversa il cielo\" o \"Horus il toro\"; un'altra rappresentazione era quella del Dio Ptah.\nMarte era Horus \"il Rosso\" o \"Horus all'orizzonte\".\nMercurio era Seth nel crepuscolo serale ed un altro dio non ben identificato nel cielo mattutino e veniva chiamato \"il servitore del nord\"\".\nVenere \u00e8 fonte di diverse interpretazioni: Uati come stella serale e Tiu-Nutiri come stella che preannuncia il mattino ma anche Hathor e Bastet rispettivamente dea dell'amore spirituale e dell'amore fisico.\nAstrologia.\nGli egizi dividevano quindi l'anno in 360 giorni, con dodici mesi di trenta giorni, ciascuno diviso in tre decani, ovvero tre decadi, e trenta \"paranatellonta\", cio\u00e8 figure per ogni singolo giorno. Ciascun mese era legato a una costellazione e un segno zodiacale, ma erano soprattutto i trentasei decani a presiedere al destino di ogni cosa, trasportando i pianeti nel cielo e vegliando il mondo sublunare tramite alcuni loro inviati, i demoni. Ciascun decano era raffigurato in maniera grottesca e mostruosa, per met\u00e0 uomo e per met\u00e0 animale fantastico.\nI decani esistevano forse gi\u00e0 dal III millennio a.C., sicuramente dal II. Con l'ellenismo lo zodiaco egizio arriv\u00f2 nel mondo greco, grazie alla trasposizione di Teucro Babilonese (I secolo a.C.), poi ripreso in epoca imperiale nell\"'Astronomica\" di Manilio e nel Medioevo da Pietro d'Abano (\"Astolabium planum\"), mediando da testi arabi, come Albumasar (IX secolo). I decani sono raffigurati nello \"Zodiaco\" del Tempio di Dendera e nel cosiddetto planisfero Bianchini, un disco scolpito a bassorilievo dell'III secolo rinvenuto sull'Aventino a Roma, sul quale si trovano tracciati i principali simboli astrali dell'antichit\u00e0. Nello zodiaco di Dendera in particolare i segni hanno un aspetto pre-ellenico, col Drago che \u00e8 un ippopotamo, il Gran Carro come una coscia di bue, il Cane Maggiore come una vacca con Sirio tra le corna.\nI 360 \"paranatellonta\" (dal greco \"paranatellon\", \"mi levo\", \"sorgo presso\") corrispondevano ad altrettante costellazioni extrazodiacali, una per ogni grado dell'orbita solare. Essi sorgono a nord e tramontano a sud lungo un'ellissi che accompagna la levata eliaca di ciascun segno zodiacale. I \"paranatellonta\" determinavano il destino degli uomini, la qualit\u00e0 della loro vita e della loro morte. Il valore di riferimento per l'individuo dipendeva dall'aspetto che essi assumevano il giorno della sua nascita, a seconda se sorgevano o tramontavano all'orizzonte. Nacquero forse in et\u00e0 babilonese e vennero introdotti in Occidente nella tarda antichit\u00e0; espulsi dal cielo da Tolomeo, dopo quasi un millennio di oblio vennero reintrodotti da Pietro d'Abano nell\"'Astrolabium planum\", diventando un'importante fonte di immagini pittoriche dal Rinascimento in poi."}
{"id": "2570387", "revid": "287204", "url": "https://it.wikipedia.org/wiki?curid=2570387", "title": "Haglofs", "text": ""}
{"id": "2570389", "revid": "253269", "url": "https://it.wikipedia.org/wiki?curid=2570389", "title": "Sally Kirkland", "text": "Biografia.\n\u00c8 figlia di Sally Kirkland (sua omonima) che \u00e8 stata Fashion Editor e redattore di moda della rivista \"Vogue\" e redattore unico di moda presso la rivista \"Life\". Nel 1988, per la sua interpretazione nel film \"Anna\", ha vinto un Golden Globe per la migliore attrice in un film drammatico ed un Independent Spirit Award per la miglior attrice protagonista ed \u00e8 stata candidata all'Oscar alla miglior attrice."}
{"id": "2570391", "revid": "180202", "url": "https://it.wikipedia.org/wiki?curid=2570391", "title": "DC Entertainment", "text": ""}
{"id": "2570396", "revid": "1718925", "url": "https://it.wikipedia.org/wiki?curid=2570396", "title": "Tacacho con cecina", "text": "Il tacacho con cecina \u00e8 un piatto tipico della gastronomia del Per\u00f9 originario della zona della selva peruviana e ampiamente diffuso nel resto del paese. Il termine \u00ab\"tacacho\"\u00bb deriva dal quechua \u00ab\"taka chu\"\u00bb, che significa \u00abci\u00f2 che viene colpito\u00bb.\nIl consumo del tacacho varia secondo la regione dove si produce: nella regione di Madre de Dios ed in quella di San Mart\u00edn si usa consumare il tacacho durante la colazione mentre in altre regioni \u00e8 un piatto servito a pranzo o a cena.. Nella Regione di San Mart\u00edn si usa consumare il tacacho durante la cena natalizia.\nNella regione amazzonica dell'Ecuador il piatto \u00e8 noto come \"bol\u00f3n\" e nei paesi caraibici viene chiamato \"mofongo\".\nPreparazione.\nIl piatto consiste in palline di tacacho, un pezzo di cecina ed una di salsiccia.\nPer il tacacho si prepara una massa composta da platano verde cotto, cecina (insaccato) di maiale o salsiccia, olio, lardo di maiale, oltre al sale e al pepe al gusto. I platani devono essere cotti precedentemente alla brace, bench\u00e9 in alcune regioni come quella di Hu\u00e1nuco, vengano bolliti in acqua.\nNella preparazione originale si utilizzava chicharr\u00f3n di Pecari Tajacu al posto della cecina e della salsiccia.\nA parte deve essere preparata la cecina e/o la salsiccia per accompagnare il tacacho. Normalmente si preparano alla brace. La cecina e la salsiccia preparate nella selva del Per\u00f9 includono spezie differenti da quelle tradizionali che conferiscono un sapore particolare."}
{"id": "2570397", "revid": "1745361", "url": "https://it.wikipedia.org/wiki?curid=2570397", "title": "Deuteroapprendimento", "text": "Il deuteroapprendimento \u00e8 un concetto introdotto da Gregory Bateson nella sua analisi del comportamento umano ed animale, per descrivere il processo, contestuale a quello dell'imparare, attraverso cui si \"impara ad imparare\".\nPer questo, nei termini della distinzione tra livelli logici introdotti da Bertrand Russell e da Bateson stesso, \u00e8 definibile anche come \"apprendimento di secondo livello\".\nIl concetto presenta alcune significative analogie con quello di metacognizione."}
{"id": "2570398", "revid": "287204", "url": "https://it.wikipedia.org/wiki?curid=2570398", "title": "Accor Services", "text": ""}
{"id": "2570409", "revid": "7336", "url": "https://it.wikipedia.org/wiki?curid=2570409", "title": "Freegan", "text": ""}
{"id": "2570410", "revid": "291989", "url": "https://it.wikipedia.org/wiki?curid=2570410", "title": "Luigi Mountbatten", "text": ""}
{"id": "2570412", "revid": "339392", "url": "https://it.wikipedia.org/wiki?curid=2570412", "title": "Accor services", "text": ""}
{"id": "2570413", "revid": "125062858", "url": "https://it.wikipedia.org/wiki?curid=2570413", "title": "Sant'Elpidio a Mare", "text": "Sant'Elpidio a Mare \u00e8 un comune italiano di abitanti della provincia di Fermo nelle Marche.\nGeografia fisica.\nSant'Elpidio a Mare \u00e8 situata su una dorsale del subappennino marchigiano tra le basse valli del fiume Tenna e del torrente Ete Morto, a 9 chilometri dal mare Adriatico.\nOrigini del nome.\nQuesta citt\u00e0 \u00e8 caratterizzata da Elpidio un poderoso cavaliere dei tempi, che salv\u00f2 la citt\u00e0 da un incredibile assalto, onorato appunto, dando il suo santo nome alla citt\u00e0:Sant'Elpidio. Elpidio (Cappadocia, ... \u2013 Piceno, IV secolo) \u00e8 stato un anacoreta forse originario della Cappadocia vissuto nel Piceno dove si \u00e8 diffuso il suo culto; \u00e8 venerato come Santo dalla Chiesa cattolica.\nStoria.\nLa citt\u00e0 occupa il territorio appartenuto all'antica citt\u00e0 romana degli Stortini, distrutta dai Goti nei primi anni del 400.\nNell'887, nella stessa zona della citt\u00e0 distrutta, fu fondata una delle pi\u00f9 antiche e potenti abbazie benedettine delle Marche: l'\"Abbazia imperiale di Santa Croce al Chienti\". Il borgo medievale, conosciuto con il toponimo di \"Castello di Sant'Elpidio\", sorse nell'XI secolo sul colle nella cui sommit\u00e0 \u00e8 ospitata la chiesa della Madonna dei Lumi. Elevato al rango di libero comune, nel 1250 Federico II di Svevia gli concesse la costruzione di un porto tra i fiumi Chienti e Tenna.\nFu nei secoli successivi al centro di aspri contrasti con la vicina Fermo. \nSaccheggiato nel 1328 dalle truppe di Mercenario da Monteverde fu nuovamente distrutto dal ghibellino Rinaldo da Monteverde nel 1376 e nel 1377.\nNel 1380 gli Elpidiensi ricostruirono il paese nella posizione in cui \u00e8 ancora oggi.\nNel 1431 l'esercito di Francesco Sforza penetra la cinta muraria e saccheggia l'abitato.\nNel 1797 il generale Rusca dell'esercito di Napoleone Bonaparte raduna le milizie locali fedeli al papa sul Colle dei Cappuccini e ingloba il Paese nel Dipartimento del Tronto, con capoluogo Fermo. Nel 1828 papa Leone XII emana una bolla con la quale viene attribuito il titolo di citt\u00e0. Durante la seconda guerra mondiale il territorio fu amministrato dalla Repubblica Sociale Italiana.\nNel 1952 la frazione del Porto diventa comune autonomo con il nome di Porto Sant'Elpidio.\nMonumenti e luoghi d'interesse.\nArchitetture religiose.\nAbbazia imperiale di Santa Croce al Chienti.\nL'abbazia fondata sopra ad un edificio religioso preesistente del VI, grazie alle terre donate al monastero dal vescovo di Fermo Theodosio e alla munificenza dell'imperatore Carlo III il Grosso che concede con privilegio del 24 giugno 883 i mezzi economici necessari alla sua realizzazione, venne solennemente consacrata il 14 settembre 887 alla presenza del Vescovo di Fermo Theodosio e di innumerevoli canonici. Il periodo di massimo splendore dell'abbazia benedettina oscilla tra il X e il XII secolo in cui beneficia di ampliamenti in stile romanico. Nel 1468 il complesso abbaziale diventa di propriet\u00e0 del Comune di Sant'Elpidio a mare. Nel 1749 Alessandro Borgia arcivescovo di Fermo restaura la basilica. Nel 1790 il vescovo fermano Andrea Minnucci riduce il complesso abbaziale a struttura per uso agricolo decretandone la sua rovina e riducendo la zona delle funzioni alla sola navata centrale. Dopo oltre due secoli di abbandono e degrado ad usi impropri, la struttura basilicale \u00e8 stata interessata da un restauro iniziato nel marzo 2006 teso al ripristino della primitiva tipologia e alla conseguente riapertura al pubblico, avvenuta nel 2010.\nAll'interno della chiesa una lapide ricorda i lavori di ristrutturazione eseguiti sulla Basilica dall'Arcivescovo di Fermo Alessandro Borgia nel 1749: \nAll'esterno dell'abbazia una lapide ricorda:\nChiesa della Madonna dei Lumi.\nFu costruita nel XIII secolo con il nome originario di chiesa di Sant'Agostino. Filippo III di Francia, quarto figlio del re san Luigi IX, durante il XIV Concilio Ecumenico, apertosi a Lione il 7 maggio 1274 e conclusosi il 17 luglio 1274 dona in segno di profonda devozione verso il beato Clemente personalit\u00e0 eminente dell'Ordine Agostiniano, beatificato da papa Clemente XIII nel 1761, una Spina della corona di Ges\u00f9 Cristo. Il Frate devolve il prezioso dono al convento di Sant'Elpidio in cui studiarono tra gli altri san Nicola da Tolentino e san Giacomo della Marca. Nella notte dell'8 settembre 1377 l'esercito guidato da Rinaldo da Monteverde priv\u00f2 la chiesa della reliquia che \u00e8 attualmente conservata nella chiesa di Sant'Agostino a Fermo. Dell'antico Tempio rimane il basamento, gran parte dell'elevato della facciata e all'interno l'altare marmoreo in stile gotico realizzato nel 1371 in pietra d'Istria e l'affresco della \"Madonna dei Lumi\" del XV secolo che raffigura la Madonna con il Bambino..\nChiesa di Sant'Elpidio Abate.\nEretta nel XIII secolo come pieve, nel 1590 le viene attribuito il titolo di collegiata semplice, l'11 ottobre 1591 papa Gregorio XIV la eleva a insigne collegiata e nel 1857 il beato papa Pio IX a perinsigne collegiata. Della costruzione primitiva conserva l'abside e gran parte della struttura esterna. La facciata realizzata nella seconda met\u00e0 degli anni trenta del XX secolo in stile neoromanico si fregia della presenza di un rosone e di un mosaico sulla lunetta del portale che raffigura sant'Elpidio abate affiancato dai discepoli Ennesio ed Eustasio. Il fianco della chiesa che delimita piazza Giacomo Matteotti conserva 5 finestre dell'originaria costruzione del XIII secolo; il resto \u00e8 stato quasi interamente ricostruito nel 1639. L'interno \u00e8 stato realizzato in stile neoclassico. Dietro all'altare maggiore del XVI secolo \u00e8 stato inserito un altorilievo di un sarcofago romano in marmo pario del IV secolo che raffigura una scena di caccia al leone e che conserva al suo interno le ossa del patrono sant'Elpidio Abate e dei discepoli sant'Ennesio e sant'Eustasio.\nSopra l'altare maggiore Nicola Antonio Monti ha realizzato alla fine del XVIII secolo un quadro in cui raffigura la Beata Vergine Maria Assunta in Cielo. La mostra d'Altare dedicata alla Madonna di Loreto e realizzata in stile barocco da Angelo Scoccianti nel transetto di destra della chiesa nel 1702, \u00e8 la pi\u00f9 grande delle Marche. L'opera lignea la cui bellezza \u00e8 esaltata dalla presenza di dorature, conserva all'interno di due ante la cui giunzione crea un altorilievo dell'Annunciazione, la statua della Madonna di Loreto. Il transetto di sinistra conserva un dipinto di Jacopo Palma il Giovane che raffigura ai piedi del Cristo Sant'Antonio e Sant'Elpidio. La chiesa ospita un Fonte Battesimale di stile rinascimentale. L'organo realizzato nel 1765 da Gaetano Callido e collocato al di sopra dell'entrata principale costituisce una delle pi\u00f9 imponenti opere dell'Autore. La grande balaustra in marmo, costruita nella met\u00e0 del XIX secolo su progetto dell'Architetto Salvatori, \u00e8 impreziosita da quattro statue in bronzo che raffigurano Sant'Elpidio Abate, Beato Clemente Briotti, San Francesco d'Assisi e Santa Caterina da Siena, e delimita il Coro e le statue di Sant'Elpidio e della Madonna. La chiesa ospita il paramento liturgico indossato dal Cardinale Cesare Brancadoro. La Sagrestia conserva un dipinto della Madonna con il Bambino che appare a San Filippo Neri.\nIl 24 dicembre 1943 i cittadini di Sant'Elpidio a mare alla presenza dell'Arciprete Don Quirico Lupacchini hanno formulato un voto in onore di Sant'Elpidio Abate in base al quale se fossero stati liberati dagli orrori e dalle devastazioni della guerra avrebbero arricchito di marmi preziosi il presbiterio della Chiesa Collegiata dove riposa il corpo del Santo Protettore.\nChiesa di San Giovanni.\nFu la chiesa del Monastero delle Suore Benedettine dedicato a San Giovanni. La facciata realizzata nel XIX secolo si erge all'inizio di via Cunicchio.\nSantuario della Madonna degli Angeli.\nIl santuario della Madonna degli Angeli ed il convento attiguo siano stati costruiti all'inizio del XIII secolo, quando il culto a santa Maria degli Angeli fu iniziato da san Francesco d'Assisi. Ne sono testimoni i pochi affreschi rimasti nella Cappellina. L'opinione \u00e8 confermata dalla presenza dei religiosi Francescani fin dal 1242: il santuario venne costruito con l'intenzione di riprodurre la Porziuncola di santa Maria degli Angeli in Assisi.\nIl santuario fu subito oggetto di particolare culto e si pens\u00f2 di affidare la custodia a dei religiosi per i quali si affianc\u00f2 la costruzione di un modesto convento.\nChiesa di Sant'Agostino.\nEretta in onore di Sant'Antonio nel XIV secolo. Dopo la distruzione del convento agostiniano nel 1377 \u00e8 stata riconsacrata a sant'Agostino. Ospita un portale in pietra con decorazioni a candelabra del 1505 che impreziosisce la graziosa facciata in stile barocco. Restaurata nel 1760, fu chiusa al culto agli inizi del XX secolo. L'interno \u00e8 abbellito dalla presenza di stucchi e da un coro (1760). Ospit\u00f2 l'altare dedicato al beato Clemente Briotti visibile presso la chiesa di Sant'Elpidio Abate e l'olio su tela di Vincenzo Pagani \"Madonna in gloria con Bambino e santi\" conservato nella Pinacoteca civica di Ripatransone.\nChiesa di San Francesco.\nRealizzata nel XIV secolo, al suo interno contiene la tela del Tizianello del 1564, due tele di Ripani. La Chiesa ospita le reliquie del nobile Giovanni de Lellis padre di San Camillo de Lellis.\nBasilica lateranense di Maria Santissima della Misericordia.\nLa Chiesa eretta a partire dal primo giugno 1399 venne elevata a Basilica minore nel 1467. All'esterno presenta un portale ligneo e due meridiane in alto che da sinistra verso destra indicano rispettivamente l'ora italica e astronomica. Al suo interno conserva una tela del Pittore anconetano Andrea Lilli \"Il Miracolo di Santa Marta\" del 1602; affreschi di Andrea Boscoli del 1603 e tre tele che raffigurano \"Lo Sposalizio della Vergine\", \"La Nativit\u00e0\" e \"La Madonna della Misericordia\"; gli affreschi della volta a botte opera di Cristoforo Roncalli del XVII secolo, un organo di Gaetano Callido del 1785 e Pietro Nacchini del 1757. Dal 1974 \u00e8 sede dell'Accademia organistica elpidiense.\nChiesa di San Giuseppe.\nCostruita a partire dal 1576 insieme all'ex convento dei Cappuccini. Le opere pittoree realizzate nel 1758 da Filippo Ricci \"Il sogno di San Giuseppe\" e \"Lo Sposalizio della Vergine\" adornano l'interno.\nChiesa di San Filippo Neri.\nLa chiesa di San Filippo Neri venne fondata nel 1735 e completata nel 1789 ad opera degli Architetti Giovanni Battista Vassalli e Pietro Augustoni e, per gli interni, Giuseppe Valadier, che ha dato alla struttura lo stile tardo barocco che lo caratterizza.\nOratorio dei Filippini.\nL'oratorio di Sant'Elpidio a mare venne realizzato nel 1740 su indicazioni dell'architetto Giuseppe Valadier. Consacrato nel 1742, venne dedicato a san Giuseppe patrono della Chiesa universale. Utilizzato anche per le celebrazioni liturgiche, \u00e8 caratterizzato dalla presenza di un'unica aula con copertura a volte sorretta da quattro pilastri. La pala dell'altare presentava un dipinto realizzato nella seconda met\u00e0 del XVII secolo di autore ignoto che raffigurava il tema della fuga in Egitto ora conservata nella pinacoteca civica. Nicola Monti ha realizzato per l'oratorio un olio su tela che affronta il tema dell'\"Incredulit\u00e0 di San Tommaso\". Ges\u00f9 \u00e8 raffigurato in piedi sulla destra nell'atto di sollecitare san Tommaso apostolo a verificare la piaga sul costato, tre Apostoli assistono alla scena. Il dipinto si colloca nell'ambito della produzione matura del Monti.\nChiesa del Sacro Cuore.\nRealizzata del XIX secolo.\nChiesa del Santissimo Sacramento.\nLa chiesa costruita nel XIII secolo dai Cavalieri dell'Ordine dell'ospedale di San Giovanni di Gerusalemme \u00e8 stata in seguito quasi completamente ricostruita, fa eccezione il portale di entrata rimasto intatto.\nChiesa di San Michele Arcangelo.\nCollocata lungo la via Errighi, dopo l'unit\u00e0 d'Italia viene trasformata in carcere. Oggi la struttura \u00e8 inutilizzata. Si attendono i fondi per riconsacrarla a luogo di culto e di devozione al Principe delle Milizie Celesti.\nArchitetture civili.\nTorre gerosolimitana.\nPortata a compimento nel XVI secolo dai Cavalieri Gerosolimitani (una delle varianti del nome dell'ordine che nasce a Gerusalemme nel 1048 ad opera di Mercanti della Repubblica Marinara di Amalfi che decidono di fondare nella Citt\u00e0 Santa una chiesa, un convento e un ospedale), la torre costruita nel punto pi\u00f9 alto della citt\u00e0 \u00e8 alta circa 28 metri ha forma quadrata (circa 8,19 metri di lato) ed \u00e8 caratterizzata da spesse mura perimetrali (1,60 metri). Si accede all'interno attraverso un portone d'ingresso, sormontato da una lunetta di pietra arenaria, scolpita secondo lo stile paleocristiano del X secolo. Il bassorilievo raffigura Cristo Crocifisso. Dal Costato di Ges\u00f9 esce Acqua e Sangue. Con l'acqua Ges\u00f9 ci libera dal peccato e ci rigenera come figli di Dio. Con il suo Preziosissimo Sangue ci offre la sua Eterna Alleanza con Dio e ci consente di divenire membra di un unico corpo mistico illuminato dalla luce dello Spirito Santo. Il liquido bagna un agnello posto al di sotto del Cristo crocifisso. Dalla bocca dell'agnello escono tre rami giunti insieme da cui spuntano foglie e fiori. L'intreccio floreale simbolizza l'Albero della Vita. La tradizione indica che l'iconografia venne realizzata per adornare l'Abbazia di Santa Croce al Chienti. Nella seconda met\u00e0 del XVII secolo, sopra la torre sono state inserite due campane, la pi\u00f9 grande \u00e8 dedicata al Cristo, alla Madonna, a San Nicola e Sant'Elpidio Patrono della Citt\u00e0, e nel lato est della torre un orologio meccanico posto al di sotto della croce ad otto punte dell'Ordine di San Giovanni di Gerusalemme e al di sopra di un monumento (inaugurato il 24 settembre 1893) dedicato ai protagonisti dell'unit\u00e0 d'Italia i cui volti sono stati immortalati con la tecnica dell'altorilievo realizzata su quattro medaglioni di bronzo che adornano una lapide nella quale \u00e8 inciso uno scritto composto da Tommaso Casini: \"Il municipio e i Cittadini di Sant'Elpidio a mare vollero in questo marmo raffigurare le sembianze ed incisi i nomi di Vittorio Emanuele II e di Giuseppe Garibaldi, di Giuseppe Mazzini e di Camillo Cavour per additare al memore affetto dei posteri gli ardimenti generosi e le eroiche imprese, l'apostolato civile e la sapienza politica onde agli Italiani fu restituita la Patria\".\nCinta muraria.\nL'abitato conserva resti dei tre chilometri della cinta muraria (XIII e XIV secolo) medioevale e solo tre delle sette porte originarie. Via dei Torrioni offre uno splendida vista dall'alto dei comuni limitrofi e dei monti Sibillini.\nPorta Canale.\nL'architettura difensiva eretta nel XIV secolo \u00e8 l'unica porta originaria rimasta ancora intatta. Sulle sue mura \u00e8 stato incastonato nel 1527 un bassorilievo in pietra che raffigura Sant'Elpidio a cavallo apparso in una battaglia contro i Saraceni.\nPorta Marina.\nRicostruita agli inizi dell'Ottocento dopo essere stata distrutta dai cannoni dell'Esercito di Napoleone nel 1797.\nPorta Romana.\nRicostruita interamente in epoca fascista (1930).\nPalazzo comunale.\nEretto nel XIV secolo per svolgere la funzione di Palazzo dei Priori, \u00e8 stato ristrutturato nel XVI secolo seguendo le indicazioni dell'Architetto Pellegrino Tibaldi. La facciata \u00e8 in stile classico. Ospita l'archivio storico.\nTeatro Luigi Cicconi.\nDella costruzione del 1870 realizzata su progetto di Ireneo Aleandri conserva solo la facciata in stile neoclassico. L'interno \u00e8 stato completamente rifatto negli anni dal 1952 al 1953.\nFontana della Pupa.\nRealizzata per celebrare l'installazione della rete idrica della citt\u00e0, venne inaugurata il 16/09/1907.\nMarchesato di Santa Caterina.\nIl complesso realizzato nel diciottesimo secolo dalla famiglia dei Nannerini, \u00e8 impreziosito in alcune stanze da affreschi sulle pareti. L'archivio storico della famiglia Falconi testimonia il prestigio sociale rivestito dai penultimi proprietari della villa. La chiesa di Santa Caterina in cui ha sede l'omonima parrocchia \u00e8 il cuore dell'area.\nVilla Brancadoro.\nLa costruzione conserva vicino al torrione le mura di un antico Monastero del XIII secolo.\nPalazzo Montalto Nannerini.\nIl Palazzo cinquecentesco del Cardinale Peretti di Montalto Nipote di Sisto V, diventa di propriet\u00e0 dei Nannerini Marchesi di Nannarini, quindi Monastero dell'ordine delle Oblate Salesiane, delle Monache Benedettine, ed infine delle Suore del Sacro Cuore. Ora le sue stanze sono sede della Contrada San Giovanni.\nPalazzo Brancadoro.\nCostruito agli inizi del XIX secolo dal Cardinale Cesare Brancadoro.\nPalazzo Manlio-Fratalocchi.\nIl palazzo Manlio-Fratalocchi \u00e8 uno storico edificio del XVII secolo, simbolo della cittadina, \u00e8 situato nella contrada di San Giovanni. La facciata di palazzo Manlio si erge maestosa lungo corso Baccio, ed \u00e8 visibile dalla principale via d'ingresso cittadina di Porta Romana.\nPalazzo Gherardini.\nEretto nel secolo XVII, ospit\u00f2 l'asilo infantile.\nMusei.\nArchivio storico.\nConserva manoscritti che risalgono al IX secolo, pergamene, bolle Papali e Imperiali.\nPinacoteca civica.\nSituata all'interno dell'antico convento dei Padri Filippini, contiene al suo interno il polittico \"Incoronazione della Vergine\" del XV secolo di Vittore Crivelli composto da 18 pannelli realizzati con la tecnica della tempera su legno in cui il Pittore raffigura in alto da sinistra verso destra Sant'Antonio da Padova, Sant'Elpidio, La Madonna, Il Messia, Santa Maria di Magdala, San Bernardino da Siena; al centro da sinistra verso destra San Bonaventura da Bagnoregio, San Giovanni Battista, L'Incoronazione della Vergine, San Francesco d'Assisi, San Ludovico di Tolosa; e in basso sei pannelli di piccole dimensioni che illustrano episodi della vita di San Giovanni Battista. Le rappresentazione dei Santi su fondo oro del pittore veneziano sono assemblate in una cornice dorata di stile gotico la cui parte superiore \u00e8 in gran parte perduta.\nAll'interno della pinacoteca civica sono conservate altre due opere del Pittore Veneto: \n- il trittico con cimasa \"Visitazione della Vergine a Santa Elisabetta\" che si compone di quattro pannelli realizzati con la tecnica della tempera su legno che raffigurano il Cristo, la Visitazione di Maria a Santa Elisabetta, San Giovanni Battista e San francesco assemblati da una cornice di stile classico \n- un dipinto che raffigura un Monaco Francescano nell'atto di pregare. \nIl Polittico e il Trittico vennero commissionati dai Frati per arredare la chiesa dei Minori Osservanti.\nPregevoli sono le opere realizzate da Hernestus De Schaychis \"Madonna del Rosario\", Nicola Monti \"La Vergine con Il Bambino in braccio\" e da Gerolamo Dente \"Assunzione della Vergine\".\nLe otto tavole che raffigurano episodi della vita di Sant'Elpidio sono una riproduzione dell'originale dipinto da Giacomo Di Nicola da Recanati conservato in un museo di Parigi.\nL'edificio restaurato dall'architetto Giuseppe Valadier, ospita anche la sala degli argenti in cui sono conservate pregevoli opere di oreficeria e argenteria realizzate dal secolo XVII al secolo XIX. La collezione di arte grafica contemporanea contiene opere di Bruscaglia, Cagli, Capozucca, Ciarrocchi, Licata, Pierleoni, Offidani, Sanchini e Trubbiani.\nMuseo della calzatura.\nLe sale del museo ospitano pantofole, zoccoli, sandali, scarpe e stivali prodotti a partire dal Medioevo oltre che in Italia anche in altri Paesi d'Europa, in India, Cina, Africa, Canada e America Latina. Il museo ospita inoltre stampe antiche, calzatoi e attrezzature e macchinari di cui i calzolai si sono avvalsi in passato per la realizzazione del loro prodotto.\nIl museo ospita inoltre le scarpe indossate dai Papi Leone XIII, Giovanni XXIII e Giovanni Paolo II.\nMuseo dei fossili.\nSituato all'interno della Nobile Contrada San Giovanni ospita reperti fossili che appartengono a ere e a periodi differenti.\n1) Chlamys e pecten (era neozoica e cenozoica), impronte di foglie su travertino (periodo pleistocene), venus (periodo pliocene). \n2) Ostrea, pinna e ambra (periodo pliocene e miocene), riccio (periodo miocene), strombus (periodo oligocene). \n3) Rudista, aptici, ammoniti (era cenozoica e periodo cretacico e giurassico), dente di squalo e turritella (periodo eocene).\n4) Hildoceras, lytoceras, phylloceras, calliphylloceras (periodo giurassico).\n5) Polyplectus e megalodon (periodo giurassico e triassico), ceratites (periodo triassico).\n6) trilobiti (era paleozoica periodo devoniano, siluriano e cambriano).\nOsservatorio astronomico.\nInaugurato l'8 dicembre 1986, grazie all'impegno del Professore Tombolini Giovanni che ne ha curato la creazione e la gestione, dispone di un telescopio riflettore di 254 millimetri di diametro ed \u00e8 aperto al pubblico tutti i luned\u00ec feriali dalle ore 22:00 alle ore 24:00. Nel 2005 anche l'Astrofisica e Divulgatrice scientifica Italiana Margherita Hack ha varcato la porta d'ingresso della struttura che ha avuto l'onore di ospitare il primo seminario nazionale di gnomonica nel 1987 coordinato dall'unione Astrofili Italiani (UAI).\nMuseo parrocchiale.\nInaugurato nel 2007, il museo della Collegiata di Sant'Elpidio abate raccoglie oggetti liturgici, statue lignee e testi antichi che, nel loro insieme, coprono un arco temporale che va dal Cinquecento all'Ottocento. \nSociet\u00e0.\nEtnie e minoranze straniere.\nGli stranieri residenti a Sant'Elpidio a Mare al 1\u00ba gennaio 2011 sono 1.611 e rappresentano il 9,4% della popolazione residente.\nLa comunit\u00e0 straniera pi\u00f9 numerosa \u00e8 quella proveniente dalla Repubblica Popolare Cinese con il 21,4% di tutti gli stranieri presenti sul territorio, seguita dall'India (16,4%) e dall'Albania (14,7%)\nConfraternite.\nVenerabile confraternita del Santissimo Sacramento.\nLa confraternita del Santissimo Sacramento istituita il 30 luglio 1550 con Bolla di Papa Giulio III, venne eretta nella chiesa di Sant'Elpidio Abate grazie al contributo di fedeli laici che si assunsero l'impegno di curare l'altare per la solenne esposizione delle 40 ore durante la Settimana Santa, dal giorno della Domenica delle Palme al mezzogiorno del Mercoled\u00ec Santo, di promuovere la venerazione del Santissimo Sacramento attraverso i riti del Corpus Domini e del Venerd\u00ec Santo, di custodire i reliquiari e gli oggetti devozionali che vengono impiegati nella processione del Venerdi Santo.\nNel 1552 adott\u00f2 come sede l'oratorio ubicato a lato della parrocchia di Sant'Elpidio Abate. Ogni terza domenica del mese, dopo aver partecipato alla Santa Messa, i confratelli organizzavano una processione eucaristica all'interno della chiesa; distribuivano la Comunione agli infermi; istituirono un monte frumentario che rest\u00f2 attivo fino alla met\u00e0 del XIX secolo per aiutare e distribuire il pane ai poveri e ai bisognosi.\nIl complesso degli edifici del XVIII secolo composto dalla chiesa, dal convento ora sede della pinacoteca civica, dall'oratorio di stile neoclassico e dalla sagrestia biabsidata, \u00e8 stato realizzato dalla congregazione dell'oratorio di San Filippo Neri.\nAttualmente la confraternita del Santissimo Sacramento gestisce il complesso dalla data dell'11 febbraio 1929 in seguito agli accordi di mutuo riconoscimento tra la Santa Sede e il Regno d'Italia mentre la propriet\u00e0 appartiene al \"Fondo Edifici di Culto\", un fondo immobiliare italiano gestito dalla \"Direzione Centrale per l'amministrazione del fondo edifici di culto\". La chiesa conserva le reliquie di San Filippo Neri e Santa Rita da Cascia e tributa ogni anno ai due santi una festa nei due giorni in cui ricorre la loro memoria liturgica.\nA capo della Confraternita \u00e8 un priore che la rappresenta dinanzi all'autorit\u00e0 ecclesiastica e civile. La confraternita segue il compendio delle regole approvate dal cardinale e arcivescovo di Fermo Filippo De Angelis il 25 settembre 1846 e mantiene le funzioni e gli obiettivi originari.\nReliquia di Santa Rita.\nLa reliquia di Santa Rita esposta all'interno di un prezioso reliquiario viene esposta sull'altare maggiore della chiesa di San Filippo Neri il 22 maggio, giorno in cui ricorre la festivit\u00e0 della Santa.\nReliquia di San Filippo Neri.\nLa reliquia di San Filippo Neri, conservata all'interno di un busto reliquiario realizzato da un orafo romano nel XVIII secolo in rame dorato e argento sbalzato e cesellato, viene esposta sull'altare maggiore della chiesa di San Filippo Neri il 26 maggio, giorno in cui ricorre la festivit\u00e0 del Santo.\nAltare del Corpus Domini.\nLa solenne processione del Corpus Domini rappresenta il momento pi\u00f9 carico di significato per la confraternita per via della celebrazione del Santissimo Corpo di Cristo. La processione \u00e8 l'esplicitazione della funzione fondativa del Sacramento per la confraternita e si compie a seguito del baldacchino, sotto il quale sfilano il Priore e il Sacerdote che sorregge il Corpus Domini. Il colore dei paramenti liturgici \u00e8 il bianco e l'oro indicante la gioia, la luce, la vita. La zona presbiteriale \u00e8 la parte pi\u00f9 significativa dell'aula celebrativa in cui sono presenti il tabernacolo e l'altare. Durante la processione la confraternita mette a disposizione i seguenti paramenti liturgici: \nAltare delle funzioni religiose.\nLa confraternita durante l'anno effettua numerose funzioni religiose tra le quali la celebrazione delle Sante Messe. I paramenti liturgici hanno i colori del rosso che indica la Domenica delle Palme e le Festivit\u00e0 Natalizie, il verde che \u00e8 utilizzato durante il tempo ordinario (dalla domenica del Battesimo di Ges\u00f9 fino al mercoled\u00ec delle ceneri) ed indica la giovinezza e la ripresa della vita nuova. Durante queste funzioni la confraternita mette a disposizione:\nAltare del venerd\u00ec santo.\nIl venerd\u00ec santo culmina nella solenne processione notturna. A seguito del carro sfilano i Confratelli in abito solenne. A tale rito si aggiunge la funzione delle tre ore del venerd\u00ec santo. Il viola delle vesti liturgiche indica lo spirito di penitenza e la speranza, l'attesa di incontrare Ges\u00f9.\nVari Oggetti Liturgici.\nTergumani (purificatoio), palle (copricalici), velo (copricalice), ampolline liturgiche.\nVenerabile Arciconfraternita di Maria Santissima della Misericordia.\nCreata il 1\u00ba giugno 1399. Per la sua importanza venne posta sotto la protezione del Capitolo di San Giovanni in Laterano.\nOrdini Cavallereschi.\nOrdine Equestre del Santo Sepolcro di Gerusalemme.\nDa marzo 2008 Sant'Elpidio a mare \u00e8 sede della Delegazione dell'Ordo Equestris Sancti Sepulcri Hierosolymitani per le Diocesi di Ascoli Piceno, Camerino, Fermo, Macerata e San Benedetto del Tronto. Il Priore che affianca il Delegato responsabile della Delegazione dell'Ordine \u00e8 l'Arcivescovo Metropolita di Fermo.\nGruppo Comunale di Protezione Civile.\nIstituito nell'anno 1988 \u00e8 il pi\u00f9 longevo della Regione Marche.\nPremio Elpidiense dell'anno.\nLa manifestazione nata nel 1990 per volere dell'Ente Contesa da esso organizzata con il patrocinio dell'Amministrazione Comunale, ha l'obiettivo di valorizzare quei Cittadini che distintisi in ambito professionale, associazionistico, culturale, sportivo, di riflesso accrescono il prestigio del Paese al quale appartengono. Il Presidente dell'Ente Contesa ed il Sindaco donano al Vincitore una statua di Sant'Elpidio a cavallo.\nGeografia antropica.\nFrazioni.\nLe frazioni del territorio elpidiense sono:\nTra le frazioni del territorio comunale si trova anche Casette d'Ete che conta circa 2.900 abitanti ed \u00e8 situata fra le colline elpidiensi e il fiume Ete morto. Ricca di piccoli laboratori artigiani, la sua economia \u00e8 basata prettamente sull'industria calzaturiera e di pelletterie in genere.\nAmministrazione.\nAltre informazioni amministrative.\nFa parte della Zona Territoriale n. 11 di Fermo dell'Azienda Sanitaria Unica Regionale delle Marche (in sigla Z.T. n. 11 - A.S.U.R. Marche). Fa parte del Distretto sanitario n\u00b0 1 di Porto Sant'Elpidio.\nSport.\nCalcio a 11.\nLa squadra di calcio principale \u00e8 l'Associazione Sportiva Dilettantistica Elpidiense Cascinare che milita in Promozione, le altre sono il Casette d'Ete (Seconda Categoria), squadra dell'omonima frazione e la Vigor Viola (Seconda Categoria).\nCalcio a 5.\nIl paese ha varie squadre di calcio a 5, tutte in Serie D girone F marchigiano: l'Atletico Bivio Cascinare 2006 della frazione Cascinare, l'ASD S.E.M. (dove S.E.M. sta a significare Sant'Elpidio a Mare) e l'ASG Sant'Elpidio a Mare, che \u00e8 la squadra pi\u00f9 seguita."}
{"id": "2570418", "revid": "438678", "url": "https://it.wikipedia.org/wiki?curid=2570418", "title": "I Fought the Law (The Clash)", "text": ""}
{"id": "2570424", "revid": "177966", "url": "https://it.wikipedia.org/wiki?curid=2570424", "title": "Contrada Granda", "text": "Contrada Granda \u00e8 il toponimo tradizionale che indica il tracciato della strada principale del centro storico di Conegliano, comprendente via XX Settembre, Piazza Cima e via Beato Marco Ongaro.\nSu questa via si affacciano la gran parte delle architetture di maggior pregio della citt\u00e0, alcune di grande valore artistico e storico-culturale.\nLe architetture della \"Contrada\".\nPorta Dante.\nL'ingresso alla \"Contrada\" si effettua dal lato ovest, un tempo \"Porta Ruio\", aperto da due torrette di moderna fattura risalenti al 1865, denominate \"Porta Dante\", poich\u00e9 costruite in occasione del sesto centenario della nascita di Dante Alighieri; un'effigie sulla torre di sinistra ricorda la ricorrenza, mentre su quella di destra una formella contiene un bassorilievo con il profilo del poeta.\nLe due strutture hanno pianta esagonale, con cinque lati aperti da archi a tutto sesto; la sommit\u00e0 di entrambe forma una terrazza annessa ai palazzi adiacenti.\nFacciate del lato nord.\nScuola dei Battuti e Duomo.\nLa facciata pi\u00f9 importante della \"Contrada\" \u00e8 quella della Scuola dei Battuti, edificio trecentesco tutto affrescato con scene bibliche e immagini mitologiche e geometrici, con un portico aperto da nove grandi arcate ogivali, che consentono l'accesso al Duomo, alla cui facciata il palazzo \u00e8 addossato.\nAll'interno del Duomo, oltre ad alcuni antichi affreschi, sono conservate due importanti pale di artisti coneglianesi del Rinascimento: \"San Francesco che riceve le stimmate e altri santi\" del Beccaruzzi e \"Madonna in trono col Bambino fra angeli e santi\" del Cima.\nCasa Biffis.\nTipico palazzo quattrocentesco, Casa Biffis ha una facciata tutta dipinta con affreschi rinascimentali, malgrado la superficie pittorica si sia nei secoli deteriorata; attualmente si conserva bene la decorazione della parte alta (motivi geometrico-floreali), protetta dalla sporgenza del tetto.\nLa facciata del palazzo si mostra con le due arcate a tutto sesto del portico al piano terra sostenute da colonne gotiche, sotto cui si aprono le aperture del piano terra e del mezzanino.\nI due piani nobili hanno la stessa forometria, costituita asimmetricamente da una coppia di monofore a tutto sesto, a destra, e da una bifora a sinistra.\nNel sottotetto tre piccole finestre quadrate disposte simmetricamente segnano la presenza di un ammezzato.\nPalazzo Da Collo e oratorio dell'Assunta.\nPalazzo Da Collo \u00e8 un edificio risalente al XVI secolo, occupante l'intero lato occidentale di Piazza Cima; esso fu dimora della famiglia Da Collo, appartenente in origine alla nobilt\u00e0 cenedese e entrata a far parte del Magnifico Consiglio di Conegliano nel 1451.\nQuesto edificio, di grande imponenza, ha la facciata principale sviluppata in lunghezza e rivolta sulla piazza, mentre sulla via ha una facciata molto stretta e sviluppata in altezza. Lo stile della dimora dei Da Collo \u00e8 quello di un palazzo rinascimentale di tre piani, la cui forometria conta un gran numero di monofore rettangolari (quelle del piano nobile in cornice lapidea) a evidenziarne i livelli.\nIn posizione approssimativamente centrale (data l'asimmetria) \u00e8 inscritta nelle linee della facciata del palazzo, quella dell'oratorio privato, dedicato all'Assunzione di Maria (come il Duomo): le sue forme sono scandite da quattro colonne di ordine dorico, che la tripartiscono, formando un settore centrale contenente un piccolo rosone e il portale timpanato; l'interno \u00e8 un'unica aula, oggi sconsacrata: tale ambiente era adibito a ospitare le sepolture di numerosi esponenti dei Da Collo.\nEssendo in pendenza, la facciata del palazzo \u00e8 stata adeguata al dislivello per mezzo di uno stratagemma: la parte a sinistra dell'oratorio, a livello della \"Contrada\", ha due mezzanini sovrapposti, mentre la parte a destra dell'oratorio, pi\u00f9 in alto sul dolce pendio del Colle di Giano, ha un solo mezzanino, facendo s\u00ec che la struttura del palazzo non perda l'armonia delle sue parti.\nCasa Sbarra.\nAll'angolo tra via Accademia e via Cima, poco oltre Palazzo Da Collo, dalla \"Contrada\" si scorgono le due facciate di Casa Sbarra, palazzo quattrocentesco di grande importanza artistica.\nSulla facciata di via Cima, dove risalta la sagoma di due caminetti, si conservano, seppure in gran parte rovinati dai secoli, dei preziosi affreschi rinascimentali, che ne coprono l'intera superficie; quelli della facciata principale sono quasi completamente cancellati.\nCasa Sbarra, elegante edificio di tre piani, al piano terra ha un portico con arconi ogivali, sotto il quale si possono vedere, in buono stato di conservazione, due affreschi: \"Crocefissione\" e \"Madonna in trono tra quattro santi\". \nI due piani superiori sono aperti da monofore a tutto sesto disposte asimmetricamente, ma il piano nobile \u00e8 impreziosito anche da due trifore.\nCaratteristica e degna di nota \u00e8 una terrazzetta ad angolo in pietra, sporgente dall'ultimo piano del palazzo, con vista su Piazza Cima, su Piazzetta 18 luglio 1866 e su via XX Settembre.\nPiazza Cima e Teatro Accademia.\nPiazza Cima \u00e8 il cuore della \"Contrada\" e del centro storico: data la sua posizione sulla parte bassa del Colle di Giano, la piazza ha la caratteristica di essere in lieve pendenza.\nIl lato ovest \u00e8 occupato da Palazzo da Collo, il lato sud dalla \"Contrada\" e dalla piazzetta, il lato est dal Municipio. \nIl lato nord \u00e8 invece sede di un'imponente costruzione neoclassica progettata da Andrea Scala nel XIX secolo, il Teatro Accademia, importante sede di spettacoli teatrali e concerti.\nPiazza Cima \u00e8 nota anche per essere stata scenario di alcune scene di \"Signore &amp; signori\", celebre film del 1966, diretto da Pietro Germi e incentrato su una satira della dolce vita post boom economico nella provincia veneta.\nPalazzo Municipale.\nIl Municipio di Conegliano \u00e8 un edificio del XVIII secolo, progettato dall'architetto Ottavio Scotti. \nHa due facciate simili, una sulla \"Contrada\" e quella principale sulla piazza: quest'ultima, disposta su tre livelli, ha il piano terra aperto da quattro grandi arcate a tutto sesto, che danno accesso al portico, dove, affiancate al grande portale, sono poste due colonne in marmo con i busti di Giuseppe Garibaldi e Vittorio Emanuele II di Savoia; al piano nobile, disposte simmetricamente, ci sono quattro monofore rettangolari con balaustra; al secondo piano un sottotetto aperto da quattro finestrelle quadrate. Tutti i livelli sono marcati da spesse cornici marcapiano.\nAll'interno, nella sala del consiglio comunale, le pareti sono decorate con affreschi della scuola del pittore veneziano Giovan Battista Canal.\nPalazzo Montalban vecchio.\nPalazzo Montalban vecchio \u00e8 la pi\u00f9 antica delle due dimore dei Montalban presenti in \"Contrada\": si tratta di un palazzo del XVI secolo, costruito su progetto della scuola di Michele Sammicheli.\nLa facciata simmetrica ha un tipico impianto cinquecentesco, coi tre livelli evidenziati da marcapiano: cinque alte arcate a tutto sesto con mascherone in chiave di volta al piano terra, dove \u00e8 collocato centralmente il portale, anch'esso a tutto sesto e con lo stemma della nobile casata in chiave; il portico \u00e8 coperto da cinque volte a crociera. Le aperture del piano nobile, tutte dotate di mascherone, sono due coppie di monofore a tutto sesto ai lati (poi parzialmente murate e contenenti ciascuna due monofore rettangolari sovrapposte) e, al centro, una grande serliana con balaustra. Il sottotetto \u00e8 aperto da monofore quadrangolari (centralmente riunite a formare una trifora dotata di parapetto) e percorso in alto da un cornicione dentellato.\nInternamente alcune stanze sono decorate da stucchi e rese eleganti da antichi caminetti; tra tutte va ricordata la stanza detta \"della regina\", dove fu ospitata la figlia del re di Polonia Federico Augusto, Maria Amalia di Sassonia.\nMonte di Piet\u00e0.\nIl palazzo noto come Monte di Piet\u00e0, attualmente sede di un'attivit\u00e0 alberghiera (Albergo Canon d'Oro), \u00e8 un edificio del XVI secolo, tra i pi\u00f9 caratteristici e preziosi della \"Contrada\".\nLa sua storia incominci\u00f2 nel 1494 quando la comunit\u00e0 ottenne dal doge il permesso di istituirlo, purtroppo per\u00f2 la mancanza di fondi blocc\u00f2 il progetto, che venne ripreso solo dopo la predicazione di fr\u00e0 Agostino di Padova , il suo intervento fu talmente incisivo che il 22 settembre venne riaperto nello stesso identico luogo dove lo troviamo oggi.\nL'attuale architettura \u00e8 conseguenza di una profonda ristrutturazione avvenuta nel 1522 e del successivo intervento di Ludovico Fiumicelli (vissuto dal 1500 circa al 1582) che, dopo il 1524, vi affresc\u00f2 La Piet\u00e0 (in lunetta). \n\u00c8 rappresentato sullo sfondo di un cielo azzurro, un gran numero di putti e angeli tra le nuvole, alcuni dei quali portanti i simboli della passione di Cristo: una croce, una colonna...\nDal punto di vista architettonico, il Monte di Piet\u00e0 \u00e8 un palazzetto di tre piani coi due archi del pian terreno, sostenuti da una colonna di ordine composito (con elementi ionici e corinzi); sopra la volta degli archi sono presenti due oculi, rispetto ai quali la lunetta si posiziona al centro; il primo piano ha tre monofore a tutto sesto inserite in una cornice in pietra, a cui corrispondono nel sottotetto tre piccole finestre quadrate.\nPalazzo Graziani e oratorio dell'Annunziata.\nPalazzo Graziani \u00e8 un edificio cinquecentesco di tre piani pi\u00f9 un ammezzato nel sottotetto, caratterizzato da piccole aperture ovali. La facciata \u00e8 simmetrica e, un tempo era decorata da affreschi con motivi geometrici, di cui attualmente, dopo un accurato restauro, restano alcune tracce scalpellate dagli intonaci moderni. Il primo piano \u00e8 porticato, con tre arcate, i due piani hanno centralmente, tra coppie di monofore rettangolari, due ordini di trifore a tutto sesto.\nAnnesso al palazzo, sul suo lato destro, dove si imbocca il percorso pedonale della calle degli Asini (che conduce al Castello), c'\u00e8 l'oratorio dell'Annunziata, ora in cattivo stato di conservazione e usato come deposito.\nFacciate del lato sud.\nCasa Piutti.\nCasa Piutti \u00e8 un palazzo rinascimentale del XV secolo, posto ad angolo della piazzetta 18 luglio 1866, con la facciata che d\u00e0 su piazza Cima. Di grande bellezza, oltre agli elementi architettonici, sono le decorazioni a fresco presenti su entrambe le facciate.\nDisposta su quattro livelli e asimmetrica, Casa Piutti ha la facciata sulla \"Contrada\" aperta da tre arcate a tutto sesto sostenute da colonne corinzie al piano terra, da due ordini di trifore ai due piani nobili e da tre finestrelle quadrate nel sottotetto. \nLa facciata sulla piazzetta ha quattro arcate al piano terra e ai piani nobili semplici monofore. \nCaratteristica, infine, la bifora ad angolo posta al secondo piano, sostenuta da un pilastrino e da un parapetto semicircolare in ferro battuto.\nRicordato come dimora della famiglia Piutti, l'edificio \u00e8 stato a lungo sede delle scuole pubbliche di Conegliano, gi\u00e0 in et\u00e0 umanistica.\nPiazzetta 18 luglio 1866 e Scalinata degli Alpini.\nVia centrale che collega viale Carducci (dove sorge la stazione ferroviaria di Conegliano) e l'area di San Rocco alla \"Contrada\" e a piazza Cima \u00e8 la Scalinata degli Alpini, la quale culmina sotto la loggia ottocentesca di piazzetta 18 luglio 1866, piccolo spiazzo lastricato con al centro un pozzo; il lato est della piazzetta \u00e8 chiuso da Casa Piutti, mentre il lato nord resta aperto sulla via e sulla piazza.\nCasa Colussi.\nEdificio rinascimentale, Casa Colussi si trova di fronte alle facciate comprese tra Municipio e Palazzo Montalban vecchio. La sua facciata \u00e8 completamente affrescata, ma buona parte della superficie pittorica si \u00e8 persa; tuttavia, dopo il restauro degli anni 2000, ha riacquistato colore e splendore.\nAl piano terra il consueto portico \u00e8 aperto da tre arcate sostenute da due colonne con capitello gotico; nel sottoportico, a sinistra, si trova l'affresco meglio conservato, \"Trinit\u00e0, Madonna e Bambino\".\nI due piani superiori, secondo una perfetta simmetria, seguono lo stesso schema: una coppia di monofore per lato (rettangolari al primo piano, a tutto sesto al secondo) e una trifora al centro (quella del primo piano con l'apertura centrale chiusa da parapetto).\nPorta San Polo.\nAntico accesso da sud alla citt\u00e0 murata e ancora oggi accesso meridionale della Contrada (via Marcatelli), Porta San Polo (comunemente detta della Campana) \u00e8 una classica struttura di porta, col fornice a tutto sesto sovrastato da un piano, aperto da due finestre rettangolari.\nCasa Longega.\nTra le strutture di interesse maggiore c'\u00e8 Casa Longega, del XV-XVI secolo: a renderla peculiare non \u00e8 la struttura architettonica, che \u00e8 quella di un edificio a due piani pi\u00f9 ammezzato con portico al primo piano e aperture rettangolari, bens\u00ec la presenza di elementi scultorei sulla facciata principale e sulla piccolo prospetto laterale. Si tratta dell'inserimento di formelle e decori in cotto provenienti da un antico palazzo trecentesco: essi sono collocati sui capitelli, sulle volte delle arcate e al di sopra di esse, dando a Casa Longega uno stile inconfondibile; tra i bassorilievi teste, stemmi e iscrizioni.\nPalazzo Sarcinelli.\nPalazzo Sarcinelli, ex sede della biblioteca comunale e sede della galleria d'arte di Conegliano, \u00e8 una delle facciate rinascimentali pi\u00f9 rappresentative della via, con una grande quadrifora impreziosita da elementi marmorei. Un tempo fu sede del ramo cenedese (poi coneglianese) della potente famiglia Sarcinelli, la quale possiede un palazzo anche a Serravalle.\nOratorio della Madonna della Salute.\nInserito a met\u00e0 del tratto compreso tra Porta San Polo e Porta Monticano, l'oratorio della Madonna della Salute \u00e8 un edificio di una certa importanza storica, legato alle vicende della pestilenza che nel XVII secolo colp\u00ec Conegliano.\nPalazzo Montalban nuovo.\nTra gli edifici pi\u00f9 moderni e imponenti della \"Contrada Granda\", c'\u00e8 Palazzo Montalban nuovo, struttura settecentesca progettata da Andrea Zorzi. Posto in adiacenza con l'oratorio della Madonna della Salute e a breve distanza dal Monte di Piet\u00e0, dove la via s'incurva leggermente, secondo la forma del Colle di Giano, il palazzo si distingue subito dagli altri per la maggiore altezza, per le linee neoclassiche e per la forma leggermente arcuata.\nL'edificio ha la peculiarit\u00e0 di possedere due facciate gemelle, una sulla \"Contrada\" e una su via XI Febbraio, la strada sottostante. La loro struttura \u00e8 divisa in cinque parti, con la centrale e le laterali tripartite da lesene di ordine ionico al primo piano e di ordine corinzio al secondo; a questi tre settori dei piani nobili corrisponde il bugnato delle tre parti del piano terra, dove sono disposti i tre portali d'ingresso, che richiamano la forma della serliana.\nLa forometria conta due monofore rettangolari timpanate per piano in ciascuna delle quattro parti laterali, mentre al centro tra le monofore \u00e8 inserita anche un'apertura maggiore a tutto sesto e dotata di balaustra; la parte centrale \u00e8 di maggiore importanza anche per la presenza di un grande timpano sulla sommit\u00e0, contenente lo stemma dei Montalban.\nInternamente, Palazzo Montalban nuovo conserva decorazioni di grande pregio e affreschi di Giovan Battista Canal; tali ambienti, attualmente perlopi\u00f9 sede di uffici, sono soprattutto noti per aver ospitato Napoleone Bonaparte nel 1797.\nPorta Monticano.\nPorta Monticano \u00e8 l'uscita est della \"Contrada\": il suo nome si deve al fatto che si affaccia sul fiume omonimo. Di epoca rinascimentale, \u00e8 detta anche Porta Leone per la caratteristica immagine della sua facciata sul fiume: infatti, sopra l'arcata della porta, un grande affresco rappresenta il Leone di San Marco; vi sono dipinti anche degli stemmi e, sulla sommit\u00e0 della facciata, l'immagine della Giustizia, altro simbolo del potere della Serenissima.\nSotto l'arcata, le pareti sono dipinte con decorazioni di carattere floreale e geometrico. Sulla facciata interna che d\u00e0 sulla \"Contrada\", disadorna e adiacente a una vecchia torre, sono presenti una piccola nicchia affrescata con stemmi e simboli e, sotto di essa, un bassorilievo col leone di San Marco."}
{"id": "2570429", "revid": "767487", "url": "https://it.wikipedia.org/wiki?curid=2570429", "title": "I Fought the Law", "text": "I Fought the Law \u00e8 una canzone scritta da Sonny Curtis, incisa per la prima volta dai Crickets nel 1959.\nStoria del brano.\nLa canzone \u00e8 stata scritta nel 1958 da Sonny Curtis, che la incide nel 1959 quando entra a far parte dei Crickets, prendendo il posto del compianto Buddy Holly alla chitarra. Joe B. Mauldin e Jerry Allison mantengono le loro posizioni rispettivamente al contrabbasso e alla batteria, mentre Earl Lavelli copre anche il ruolo di voce del gruppo. La canzone \u00e8 nel loro LP del 1960, \"In Style with the Crickets\" e l'anno successivo appare come \"B-side\" del singolo \"A Sweet Love\". La canzone non ha mai ricevuto alcuna airplay.\nNel 1962, il gruppo di Milwaukee Paul Stefen and the Royal Lancers realizza una cover della canzone che li porta al successo a livello locale ma senza mai scalare le classifiche nazionali.\nNel 1964, Sammy Masters incide la sua cover del brano. Nello stesso anno, la canzone viene registrata da Bobby Fuller e la sua band per l'etichetta Exeter a El Paso, consolidando la loro la popolarit\u00e0 nella zona di West Texas con uno dei loro pi\u00f9 grandi successi locali.\nVersione di Bobby Fuller.\nDopo aver raggiunto il successo regionale in Texas, Bobby Fuller e la sua band decidono di passare alla major Del-Fi Records, sotto la Mustang Records, e diventano noti come i Bobby Fuller Four. Durante la produzione di successi minori, la band raggiunge la top ten nazionale con la cover di \"I fought the law\" nel 1965.\nAppena sei mesi dopo l'apparizione della canzone nella classifica Billboard Hot 100, Fuller viene trovato morto per asfissia nella macchina di sua madre in un parcheggio nei pressi del suo appartamento di Los Angeles. Il Dipartimento di Polizia di Los Angeles ne dichiara la morte per apparente suicidio, ma altri ritengono che sia stato assassinato. Fuller ha solo 23 anni.\nClassifiche.\nLa versione del brano incisa da Bobby Fuller occupa la centosettantacinquesima posizione della lista delle 500 migliori canzoni secondo Rolling Stone.\nVersione dei Clash.\nLa versione di I Fought the Law dei Clash \u00e8 stata pubblicata come singolo nel 1979.\nPubblicazioni.\nLa cover appare per la prima volta sull'E.P. inglese \"The Cost of Living\", pubblicato nel maggio del 1979. Negli USA, il brano apparir\u00e0 per la prima volta sull'edizione americana dell'album di debutto della band, \"The Clash\". Nel 1988, la CBS Records ripubblic\u00f2 il singolo nei seguenti formati: CD, 12\" e 7\", con \"The City of the Dead\" (presente sul lato B di \"Complete Control\") e \"1977\" (lato B di \"White Riot\") come \"B-side\"."}
{"id": "2570441", "revid": "7336", "url": "https://it.wikipedia.org/wiki?curid=2570441", "title": "Punk-a-bestia", "text": ""}
{"id": "2570445", "revid": "125297756", "url": "https://it.wikipedia.org/wiki?curid=2570445", "title": "Frederica Sagor Maas", "text": "\u00c8 vissuta fino all'et\u00e0 supercentenaria di 111 anni e 183 giorni.\nBiografia.\nNata a New York da Arnold e Agnessa Zagorsky, due emigrati russi di origine ebraica, dopo gli studi di giornalismo alla Columbia University viene assunta presso il New York Times e il New York Globe come assistente di un editore della Universal Pictures. Ha ottenuto immediatamente il lavoro che ha dato inizio alla sua carriera. Quattro anni pi\u00f9 tardi si trasfer\u00ec a Los Angeles per diventare sceneggiatrice ed editrice a sua volta in primo luogo per la Preferred Pictures, quindi per la Metro-Goldwyn-Mayer, e pi\u00f9 tardi per la Fox e Paramount Pictures.\nNel 1925 ha cooperato con Clara Bow nella pellicola \"The Plastic Age\". Pi\u00f9 tardi lavor\u00f2 con celebri star del cinema muto tra le quali Greta Garbo, John Gilbert, Emil Jannings, Barbara Kent. Fu una buona amica di Norma Shearer anche se il loro rapporto s'inaspr\u00ec al matrimonio dell'attrice con Irving Thalberg che la Maas aveva sempre ben visto.\nNel 1927 ha sposato lo sceneggiatore Ernest Maas, suo marito fino alla sua morte nel 1986.\nTra il 1938 e il 1950 Federica e suo marito hanno scritto sceneggiature su sceneggiature. Furono per lo pi\u00f9 \"swell fish\" (letteralmente \"pesci gonfiati\") per indicare quei lavori che restano in fase di bozza senza vedere una sistemazione definitiva. Nel 1947 la Maas ha scritto la sua sceneggiatura definitiva, quella su un film intitolato \"The Shocking Miss Pilgrim\", pellicola incentrata in un contesto femministico del tardo XIX secolo.\nNegli anni successivi, con suo marito Ernest Maas, lott\u00f2 contro i giorni della Hollywood Ten, durante i quali fu interrogata dall'FBI per sospetti di pubblicazioni comuniste. Scrive di s\u00e9 l'autrice:\nNel 1999, a 99 anni ha pubblicato una sua autobiografia. Aveva sposato suo marito nel 1927 e rimase con lui fino alla sua morte nel 1986 quand'egli aveva 94 anni. La coppia non ebbe mai figli. Nel luglio 2009 ha festeggiato i suoi 109 anni. L'11 settembre dello stesso anno, con la morte della recordista mondiale Gertrude Baines \u00e8 diventata la pi\u00f9 longeva donna vivente in California. Il 6 luglio 2010 ha compiuto 110 anni, diventando quindi supercentenaria.\n\u00c8 morta a 111 anni nel centro per anziani Country Villa di La Mesa in California il 5 gennaio 2012."}
{"id": "2570448", "revid": "812251", "url": "https://it.wikipedia.org/wiki?curid=2570448", "title": "\u00c9douard Boubat", "text": "Biografia.\n\u00c9douard Boubat nacque a Montmartre e studi\u00f2 all'\u00c9cole Estienne, dal 1938 al 1942.\nCominci\u00f2 ad apprendere la fotografia, nel 1946, e ottenne nel 1947 il premio Kodak. Divenne poi fotoreporter per la rivista mensile \"R\u00e9alit\u00e9s\".\nNel 1971, ottenne la medaglia David Octavius Hill e nel 1984, vinse il Grand Prix National de la Photographie a Parigi. Nel 1988, vinse poi il premio della \"Fondation Hasselblad\".\nBoubat incoraggi\u00f2 la creazione della prima galleria fotografica a Parigi, la \"Galerie Agathe Gaillard\", che poi espose in permanenza le sue opere.\nOpera.\nDiventato fotoreporter subito dopo la fine della seconda guerra mondiale, rimase talmente sconvolto dalle atrocit\u00e0 della guerra da dedicare il suo lavoro alla celebrazione della vita.\nLa professione di fotografo gli diede abbastanza risorse economiche da fargli decidere di moltiplicare i suoi viaggi. Fece ritratti, diventati poi famosi, di numerose personalit\u00e0, come Jacques Pr\u00e9vert, che lo chiamer\u00e0 \u00ab \"corrispondente di pace\" \u00bb, Gaston Bachelard, Emil Cioran, Robert Doisneau, Jean Genet, Marguerite Yourcenar e tanti altri.\nSi dedic\u00f2 particolarmente a mostrare i momenti vuoti della vita e ad esaltarne il lato felice. La sua opera presenta \u00ab un quotidiano spogliato, ma ricco di grazia, di poesia e di una pienezza atemporale \u00bb.\nMuore a Parigi di leucemia, all'et\u00e0 di settantacinque anni."}
{"id": "2570466", "revid": "290948", "url": "https://it.wikipedia.org/wiki?curid=2570466", "title": "Policarbonati", "text": ""}
{"id": "2570468", "revid": "7336", "url": "https://it.wikipedia.org/wiki?curid=2570468", "title": "Crust-punk", "text": ""}
{"id": "2570471", "revid": "2110845", "url": "https://it.wikipedia.org/wiki?curid=2570471", "title": "Thaddeus Peplowski", "text": "Fu consacrato il 30 novembre 1990, divenendo vescovo della Diocesi di Buffalo-Pittsburgh come successore di Jan Swantek.\nIl 28 aprile 2008 fu tra i firmatari della Dichiarazione di Scranton."}
{"id": "2570483", "revid": "18323", "url": "https://it.wikipedia.org/wiki?curid=2570483", "title": "Yo Gabba Gabba", "text": ""}
{"id": "2570493", "revid": "196390", "url": "https://it.wikipedia.org/wiki?curid=2570493", "title": "Meet Me in Las Vegas", "text": ""}
{"id": "2570507", "revid": "1318658", "url": "https://it.wikipedia.org/wiki?curid=2570507", "title": "Paul d'Ivoi", "text": "Biografia.\nPaul Deleutre proviene da una famiglia di scrittori (il nonno Edouard e il padre Charles) che hanno usato sempre il soprannome \"d'Ivoi\".\nHa iniziato la sua carriera come giornalista per il \"Paris-Journal\" e per \"Le Figaro\", collabora poi con il \"Journal des Voyages\" e per \"Le Petit Journal\" con lo pseudonimo \"d'Ivoi\". Scrive alcune commedie teatrali, in particolare \"Le mari de ma femme\" (1887), \"La pie au nid\" (1887) e \"Le tigre de la rue Tronchet\" (1888) e alcuni romanzi da feuilleton che non hanno molto successo.\nTra il 1894 e il 1914 pubblica i 21 volumi che compongono il ciclo dei \"Viaggi eccentrici\" (\"Voyages excentriques\") sulla scia del successo ottenuto dai romanzi avventurosi del ciclo \"Viaggi straordinari\" (\"Voyages extraordinaires\") di Jules Verne. Ha scritto inoltre dei racconti patriottici, in collaborazione con il colonnello Royet.\n\u00c8 sepolto al Cimitero dei Batignolles, a Parigi.\nIn Italia.\nIn Italia sono stati pubblicati tre dei suoi romanzi nel 1919, in occasione della traduzione in italiano della collana \"Les R\u00e9cits Myst\u00e9rieux\" con il titolo \"I Racconti Misteriosi\" da parte della Sonzogno:\nNella cultura di massa.\nNella serie a fumetti \"Martin Myst\u00e8re\" si immagina che i protagonisti dei romanzi \"Le docteur Myst\u00e8re\" e \"Cigale en Chine\" siano esistiti veramente ed abbiano ispirato le opere di Deleutre."}
{"id": "2570509", "revid": "125465376", "url": "https://it.wikipedia.org/wiki?curid=2570509", "title": "Episodi de Il maresciallo Rocca (seconda stagione)", "text": "La seconda stagione de Il maresciallo Rocca, trasmessa con il titolo Il maresciallo Rocca 2, \u00e8 costituita da quattro episodi ed \u00e8 stata trasmessa in prima visione dal 22 marzo al 30 marzo 1998 su Rai 1.\nUn maledetto incastro.\nTrama.\nAlla vigilia del matrimonio tra Rocca e Margherita ricompare Enrico, l'ex marito della donna, chiedendole un incontro. La mattina dopo, per\u00f2, viene trovato morto in una camera in affitto, dove i carabinieri rinvengono un frammento del vestito di Margherita, che diventa cos\u00ec la principale sospettata. Il matrimonio viene cos\u00ec rinviato, e Margherita - che aveva effettivamente avuto un diverbio con l'ex marito poco prima che questo venisse ucciso - viene accusata formalmente del delitto, dopodich\u00e9 viene persino incarcerata. Convinto della sua innocenza, Rocca indaga, scoprendo infine che i veri assassini sono i complici di un furto compiuto insieme alla vittima in una chiesa, qualche giorno prima. Infatti Enrico si era pentito del colpo e voleva dire la verit\u00e0 ai carabinieri, Rocca compreso, cos\u00ec il suo complice Martino glielo aveva impedito uccidendolo, e ha ucciso anche l'altra complice, la sua amante Manuela, che stava per fuggire. Nonostante Margherita sia stata scagionata e scarcerata, il capitano Aloisi impone a Rocca di rimandare il matrimonio finch\u00e9 l'opinione pubblica non avr\u00e0 dimenticato definitivamente la vicenda.\nSenza perch\u00e9.\nTrama.\nAlberto Molfetta, un senzatetto amico di Rocca, ex cantante, viene trovato morto carbonizzato. Rocca indaga su quella morte senza motivo. Il titolare di una concessionaria di motociclette si accusa del reato per coprire il figlio, credendolo colpevole in quanto viene ritrovato uno stemma della sua moto, ma Rocca non crede alla colpevolezza dell'uomo. Il giovane perde tragicamente la vita insieme alla fidanzata a seguito di un incidente d'auto durante un inseguimento da parte dei carabinieri e il suo tentativo di fuga viene etichettato come una confessione del suo coinvolgimento nel rogo. Grazie all'esame fatto su un accendino rivenuto sul luogo del delitto, Rocca risale al proprietario del fuoristrada passato per lo spiazzo dove lo sfortunato Molfetta \u00e8 stato ucciso proprio nella tragica notte: un medico che si trovava l\u00ec con un'infermiera. I due amanti avevano assistito all'aggressione terminata con il terribile incendio, da parte di tre individui in moto, ma avevano taciuto per non rivelare la loro relazione clandestina. Infuriato, Rocca denuncia i due per favoreggiamento e omissione di soccorso. La donna per\u00f2 rivela un particolare notato sul casco di uno dei tre che permette al maresciallo di scoprire i veri colpevoli: sono tre amici dei due ragazzi morti, tra cui il fratello della ragazza che, sotto l'effetto di droghe, erano andati l\u00ec per spaventare il barbone. Arrestati gli assassini, Rocca esaudisce l'ultimo desiderio di Molfetta: organizza un concerto con la voce dell'amico e gli altoparlanti in piazza.\nUn delitto diverso.\nTrama.\nUn travestito viene trovato morto nella piscina di un centro benessere. Inizialmente si pensa ad un infarto, ma Rocca sospetta un omicidio e rinuncia al viaggio di nozze con Margherita per indagare, scoprendo che l'uomo \u00e8 stato effettivamente ucciso. Le indagini porteranno a scoprire che i colpevoli sono la moglie e il figlio di un insospettabile cardiologo che aveva una relazione omosessuale con la vittima, che tra l'altro aveva chiamato all'amante per dargli appuntamento alle terme per avere bisogno dei soldi per far curare la madre, ma la moglie del cardiologo aveva intercettato la telefonata, cos\u00ec lei e il figlio lo hanno anticipato facendolo credere ad un'infarto.\nEnigma finale.\nTrama.\nUna ragazza, Rosa Bastiani, madre di un bambino di pochi mesi, viene trovata morta, accoltellata in un parco. L'assassino le ha infilato in fondo alla gola un biglietto: il foglio contiene un rebus che, in un secondo momento, si scoprir\u00e0 rivelare il nome della vittima successiva. I carabinieri lo capiscono troppo tardi, quando Roberta, una delle sorelle del carabiniere Banti, viene a sua volta uccisa. Le indagini portano a sospettare di un bidello della scuola frequentata da Daniela, anche perch\u00e9 un secondo rebus induce a credere che nel mirino del misterioso malvivente ci sia una compagna di scuola della ragazza. \nL'enigma \u00e8 stato tuttavia mal decifrato, ed \u00e8 proprio Daniela ad essere finita nei piani dell'omicida. Le indagini di Banti, accecato dal dolore e dalla rabbia, portano a individuare nel professor Aleppi il colpevole. Questi \u00e8 il preside della scuola, dove attira Daniela in piena notte con una scusa, dopodich\u00e9 la sequestra e la conduce nella palestra. A questo punto irrompe il maresciallo, che verr\u00e0 salvato appena in tempo, insieme alla figlia, dai colpi di pistola che Banti esploder\u00e0 abbattendo l'assassino. \nSi scoprir\u00e0, alla fine, che Aleppi aveva fatto tutto ci\u00f2 per vendicarsi di sua madre, poich\u00e9 lui, da bambino, era sempre stato picchiato dal padre, nell'indifferenza di sua madre, al contrario di sua sorella, che il padre aveva sempre considerato la figlia prediletta. Ma ci\u00f2 che \u00e8 stato determinante nel comportamento di Aleppi \u00e8 l'aver scoperto che la sua ex moglie, prima di sposarlo e di lasciarlo per un altro uomo, era stata una prostituta all'et\u00e0 di 18 anni, cosi come lo era stata anche sua madre, sempre a 18 anni. Dopo che la madre, una volta in et\u00e0 avanzata, era completamente uscita di senno, in quanto tormentata da ossessioni religiose per l'apocalisse e il giudizio finale, ci\u00f2 ha portato Aleppi a impazzire a sua volta, e a credere che le ragazze di 18 anni fossero tutte prostitute. Quindi, a causa dei traumi subiti da bambino, Aleppi sfogava sulle sue giovani vittime la rabbia e la frustrazione che provava verso sua madre e sua moglie per il fatto che da giovani si erano prostituite. Allo stesso tempo, Aleppi mirava a far ricadere la colpa dei suoi delitti su sua madre, in modo da farla rinchiudere a vita in un istituto psichiatrico, e sul bidello Sansovino, che lavorava nel suo istituto. Aleppi intendeva infatti approfittare di un precedente episodio di molestie del Sansovino ai danni della prima vittima, Rosa Bastiani, che allora frequentava la scuola di cui lo stesso Aleppi era preside. La Bastiani, in seguito a quell'episodio, era stata espulsa dalla scuola dallo stesso Aleppi, che aveva punito ingiustamente lei al posto del Sansovino. Aleppi intendeva perci\u00f2 fare del bidello un capro espiatorio, in modo che apparisse come complice della madre. Per far cadere in trappola le sue vittime, Aleppi pubblicava su un giornale un annuncio con una falsa offerta di lavoro, dopodich\u00e9, una volta contattato per telefono dalle malcapitate, dava loro un appuntamento in luoghi appartati per poi ucciderle.\nRocca e la moglie Margherita ottengono l'affidamento del piccolo Tommy, figlio di Rosa Bastiani. Intanto Giacomo annuncia la maternit\u00e0 della fidanzata: Rocca sta per diventare nonno."}
{"id": "2570511", "revid": "122670961", "url": "https://it.wikipedia.org/wiki?curid=2570511", "title": "Biblioteca comunale Chelliana", "text": "La Biblioteca comunale Chelliana \u00e8 la principale biblioteca pubblica della citt\u00e0 di Grosseto.\nLa biblioteca conta un patrimonio librario di circa volumi ed \u00e8 l'istituto bibliotecario di riferimento della provincia di Grosseto, centro operativo della Rete grossetana delle biblioteche, degli archivi e dei centri di documentazione (GROBAC). Fondata il 1\u00ba marzo 1860 dal canonico Giovanni Chelli, al quale \u00e8 intitolata, \u00e8 nota per essere stata al centro dell'impegno culturale dello scrittore Luciano Bianciardi nell'immediato dopoguerra.\n\u00c8 ospitata al piano terra di palazzo Mensini, nel centro storico di Grosseto in via Mazzini, in attesa del completamento dei lavori di ristrutturazione dell'edificio per consentire l'utilizzo dei piani superiori. Dal 2009 \u00e8 aperto un punto biblioteca presso l'ospedale Misericordia di Grosseto.\nStoria.\nGiovanni Chelli e la nascita della biblioteca.\nL'istituzione di una biblioteca pubblica nella citt\u00e0 di Grosseto si deve alla passione culturale e all'intraprendenza politica del canonico Giovanni Chelli, erudito senese, ordinato sacerdote nel 1840 e canonico della cattedrale di San Lorenzo. Personalit\u00e0 controversa di sacerdote repubblicano e liberale, aveva appoggiato il governo provvisorio di Francesco Domenico Guerrazzi schierandosi contro papa Pio IX, ed era forte sostenitore dell'unit\u00e0 d'Italia, nonch\u00e9 legato da rapporti di amicizia a personalit\u00e0 risorgimentali quali Costantino Nigra e Vincenzo Salvagnoli; questo atteggiamento gli erano costati anni di esilio, sorveglianza e censura. A Grosseto, il Chelli fu il principale e forse unico promotore culturale della citt\u00e0, avvertendo fin dal principio la necessit\u00e0 dell'istituzione di una biblioteca civica; fino a quel momento, infatti, il solo ente che animasse la vita cittadina era la Confraternita della Misericordia, dedita peraltro ad attivit\u00e0 filantropiche. Il 30 dicembre 1858, Giovanni Chelli present\u00f2 un'istanza al Capitolo dei canonici della cattedrale: nelle intenzioni del sacerdote, che da tempo stava raccogliendo un nutrito fondo librario e anche alcuni oggetti archeologici \u2013 molti dei quali accomunati dai soli criteri di preziosit\u00e0 e rarit\u00e0 \u2013 c'era anche quella di partecipare attivamente alla lotta per l'alfabetizzazione. Il Capitolo deliber\u00f2 che a Giovanni Chelli fosse \u00abaccordata la direzione di detta Biblioteca con il titolo di Direttore\u00bb e a questo scopo gli assegn\u00f2 tre locali del Palazzo Vescovile, privo del proprio inquilino in quanto la diocesi era sede vacante.\nChelli si occup\u00f2 in autonomia di recuperare suppellettili per l'allestimento dei locali e soprattutto cercare donazioni per incrementare il fondo librario. I primi in citt\u00e0 che avevano sostenuto l'operato del sacerdote erano stati il vescovo Giovanni Domenico Mensini, morto nel 1858 lasciando nel testamento la propria libreria personale ricca di edizioni di pregio, e il vicario capitolare Domenico Pizzetti, morto nel 1859, che aveva donato un'ampia collezione di testi del XVI, XVII e XVIII secolo. A questo primo nucleo di circa volumi, si aggiunsero altre donazioni, raggiungendo infine la cifra di volumi.\nLa prima biblioteca a Grosseto, non disgiunta dal museo civico archeologico, fu cos\u00ec inaugurata il 1\u00ba marzo 1860. Durante la sua direzione, con il sacerdote Federigo Riccioli quale bibliotecario, Chelli continu\u00f2 a scrivere lettere a uomini facoltosi sia locali sia nazionali, allo scopo di incrementare il patrimonio della neonata biblioteca. Tra le pi\u00f9 cospicue, si ricordano le donazioni del gonfaloniere del comune di Grosseto Angelo Ferri, di Angelo Fabbrini e di Maurizio Bufalini; all'indomani dell'unit\u00e0 d'Italia, Chelli scrisse lettere anche al ministro Marco Minghetti, al barone Bettino Ricasoli, a re Vittorio Emanuele III e all'imperatore francese Napoleone III.\nPer meglio comprendere tuttavia il clima di arretratezza economica e sociale in cui il progetto di una pubblica biblioteca si stava inserendo, basti pensare che la citt\u00e0 di Grosseto, che era limitata al solo nucleo urbano entro le mura medicee, era disabitata per sei mesi l'anno. Durante i mesi pi\u00f9 caldi infatti si verificava il fenomeno dell'estatatura, quando tutti gli uffici pubblici si trasferivano in montagna date le condizioni geografiche e climatiche proibitive che aumentavano il rischio di contrarre la malaria. Il Chelli si ritrov\u00f2 fin da subito a fronteggiare problemi di carattere economico, anche perch\u00e9 il sostegno ricevuto dal Capitolo della cattedrale era soltanto apparente. La diocesi di Grosseto attendeva la nomina di un nuovo vescovo, in quanto la sede era vacante dal 1858 a causa dei contrasti tra lo Stato italiano e lo Stato Pontificio, e non sentiva necessit\u00e0 di impegnarsi in un progetto che mancava dell'approvazione di un'autorit\u00e0 ecclesiastica superiore. Deciso a rendere statale la biblioteca, il presbitero scrisse al Ministero della pubblica istruzione nell'agosto del 1862, affinch\u00e9 intervenisse con un decreto, ma la risposta fu negativa; il suggerimento, tuttavia, fu quello di donare spontaneamente l'istituzione al Comune. Dopo un'iniziale esitazione, Chelli si decise a sottoscrivere l'atto di donazione \"inter vivos\" nel 1864 e la solenne cerimonia d'inaugurazione fu tenuta il 30 marzo 1865 con l'intitolazione della biblioteca al suo fondatore.\nI continui trasferimenti e i primi inventari.\nIl patrimonio librario nel frattempo continuava ad aumentare, soprattutto in seguito ad una sostanziosa donazione dell'ingegnere Alessandro Manetti (1865), e la necessit\u00e0 di dare alla biblioteca una sede stabile inizi\u00f2 farsi pressante. Nel maggio 1866 \u00e8 contato un patrimonio di circa volumi, ordinato in cinque sezioni (belle lettere, scienze, arti e mestieri, storia, giurisprudenza, teologia) secondo il sistema di classificazione \"Brunet\". Nel 1867 il papa nomin\u00f2 Anselmo Fauli nuovo vescovo di Grosseto, dopo nove anni di sede vacante, e il Chelli arriv\u00f2 a esortare il Governo affinch\u00e9 acquistasse il palazzo vescovile temendo la chiusura della biblioteca, timore poi rivelatosi fondato. La Chelliana fu sfrattata dalla residenza diocesana e la nuova sistemazione comport\u00f2 una provvisoria divisione tra la biblioteca e la sezione archeologica. I libri furono ospitati in due sale di palazzo Ponticelli, mentre i reperti vennero trasferiti nel chiostro della chiesa di San Francesco. Giovanni Chelli mor\u00ec nell'ottobre del 1869, non prima per\u00f2 di esprimere un'ultima richiesta: il trasferimento della biblioteca in via Mazzini presso la \"barriera\" di Porta Nuova. A questa sede verr\u00e0 destinata nel 1870, nuovamente riunita con il museo civico. Per la biblioteca ebbe inizio un iter di trasferimenti che mortific\u00f2 ogni tentativo di migliorare le sorti dell'istituzione e che invece fin\u00ec per disperdere buona parte del patrimonio fino a quel momento accumulato.\nNonostante la nomina di un nuovo direttore nella figura di Giovanni Battista Ponticelli (1843-1912), e di un bibliotecario conservatore, il professor Agostino Barbini, il quale dal 1873 per primo si dedic\u00f2 alla compilazione degli inventari e alla riorganizzazione del materiale, la biblioteca si trovava ancora in una situazione precaria, anche per la poca attenzione rivoltale dall'amministrazione comunale. Pochi anni dopo la morte di Barbini, che era rimasto bibliotecario fino al 1902, la biblioteca fu affidata al nuovo direttore Giovanni Pizzetti, avvocato e personalit\u00e0 influente della societ\u00e0 grossetana dell'epoca, che era stato sindaco della citt\u00e0 negli anni novanta del XIX secolo. Il direttore Pizzetti comprese subito lo stato precario dell'istituzione e denunci\u00f2 all'amministrazione comunale la mancanza di figure professionali addette alla conservazione della biblioteca; forse per via della sua influenza politica, venne accontentato il 20 ottobre 1909 con la nomina a conservatore del professor Alfredo Segr\u00e8, al quale fu affidato il nuovo riordino degli inventari. Nel 1910 Segr\u00e8 inventari\u00f2 e descrisse trentanove manoscritti per gli \"Inventari dei manoscritti delle biblioteche d'Italia\" di Giuseppe Mazzatinti e Albano Sorbelli, e inser\u00ec i circa volumi della biblioteca nel catalogo a schede organizzato secondo il sistema \"Staderini\". Tra le donazioni significative di questo periodo, si segnalano i fondi della matematica Adele Capuzzo-Dolcetta (1905) e del patriota Nicola Guerrazzi (1912).\nDagli anni venti alla seconda guerra mondiale: le direzioni Cappelli e Broli.\nAlfredo Segr\u00e8 rimase responsabile dell'organizzazione della Chelliana fino al 1920, mentre la direzione, dopo le dimissioni di Giovanni Pizzetti il 27 dicembre 1909, era stata affidata a una commissione presieduta dall'architetto Lorenzo Porciatti, rimasto in carica almeno fino al 1913. Dopo una seconda parentesi di Pizzetti dal 1921 al 1923, la biblioteca con il museo venne affidata al canonico Antonio Cappelli, gi\u00e0 membro del consiglio direttivo dal 1904. La prima iniziativa fu quella di destinare la Chelliana alla sede di palazzo Mensini in via Mazzini, ex seminario e sede del Regio ginnasio e liceo \"Carducci-Ricasoli\"; una residenza finalmente stabile e l'attenta direzione da parte di Cappelli consentirono una crescita esponenziale dell'istituto, soprattutto grazie a una cospicua serie di acquisti e donazioni. Nel 1934 il professor Angelo Davoli della Scuola bibliografica italiana condusse un'indagine sugli incunaboli posseduti dalla biblioteca, scrivendo infine di una \u00abdoviziosa raccoltina di trentadue incunaboli\u00bb, della presenza di varie centinaia di manoscritti e cinquecentine e di una collezione totale di circa volumi.\nCappelli mor\u00ec il 28 luglio 1939 e venne sostituito nel dicembre di quell'anno da Maria Emilia Broli, la quale fu la prima direttrice della Chelliana effettivamente competente in materia biblioteconomica. Inizialmente assistita da un giovane Giorgio De Gregori, la Broli lamentava che il suo predecessore \u00abnulla aveva fatto circa quelle misure di previdenza, alle quali il Ministero dell'Educazione Nazionale invitava tutti i direttori delle biblioteche del Regno\u00bb. La direttrice si occup\u00f2 anche di procurarsi le schede e i registri regolamentari richiedendoli alla Biblioteca Nazionale Centrale di Firenze e dette inizio cos\u00ec al primo vero processo di ordinamento della Chelliana, con la modernizzazione delle procedure ed una corretta archiviazione realizzata mediante inventari, cataloghi e una migliore tenuta dei registri, ponendosi per la prima volta come servizio al pubblico. Durante gli anni della seconda guerra mondiale, la Broli organizz\u00f2 l'evacuazione del materiale di maggiore pregio dell'istituto secondo il Piano di protezione antiaerea (PPA) del Ministero: la sua intuizione fu quella di decentrare le opere pi\u00f9 preziose affidandole in custodia a don Omero Mugnaini, parroco antifascista di Istia d'Ombrone, che le conserv\u00f2 all'interno della casa canonica di San Salvatore. Questo permise al materiale pi\u00f9 antico di sopravvivere alle vicissitudini della guerra: il 29 novembre 1943, infatti, palazzo Mensini venne fortemente danneggiato da un bombardamento anglo-americano, che ebbe come conseguenza quella di lasciare la biblioteca incustodita ed esposta a continui saccheggi. Parte del materiale sopravvissuto venne trasferito nello scantinato del palazzo della Regia scuola tecnica industriale di piazza De Maria, fuori Porta Vecchia: tale scelta non si rivel\u00f2 fortunata, in quanto il palazzo fu danneggiato e gli scantinati completamente allagati in seguito all'alluvione che colp\u00ec la citt\u00e0 il 2 novembre 1944.\nLuciano Bianciardi e la biblioteca del dopoguerra.\nAl termine del secondo conflitto mondiale la Chelliana visse un periodo di incuria e di incertezze; stava procedendo la ricostruzione di Grosseto \u2013 palazzo Mensini sar\u00e0 ricostruito nel 1946 \u2013 e i libri della biblioteca erano ancora in buona parte conservati nello scantinato del palazzo di piazza De Maria. Nel 1945 la direttrice Maria Emilia Broli era stata assegnata alla direzione della biblioteca comunale di Asti, e la Chelliana era gestita dall'amministrazione comunale mediante l'impiego di volontari. Tra questi vi era Luciano Bianciardi, il quale \u00abarmato di uno spazzolino di penne di struzzo\u00bb aveva iniziato nel 1948 l'opera di liberazione dei libri dal fango, inizialmente senza compenso, finendo poi per essere assunto dalla biblioteca il 24 gennaio 1949. Sebbene nelle intenzioni del Comune vi fosse quella di nominare direttore l'allora consigliere comunale Tullio Mazzoncini, su richiesta della soprintendente Anita Mondolfo si procedette ad un'ufficiale richiesta di candidature. Delle tre persone che fecero richiesta, tra cui Renato Pollini che sar\u00e0 poi sindaco della citt\u00e0, solo Bianciardi era laureato e inoltre aveva gi\u00e0 dato inizio in via non ufficiale al riordino del materiale. Nell'autunno del 1951 Luciano Bianciardi venne nominato direttore della Chelliana.\nNonostante fosse stata riaperta al pubblico gi\u00e0 dall'estate del 1949, l'inaugurazione ufficiale avvenne il 6 luglio 1952, alla presenza delle autorit\u00e0 locali, del direttore generale Ettore Apolloni e dall'ispettore generale delle biblioteche Carlo Frattarolo. La riorganizzazione della biblioteca dopo la guerra era avvenuta in collaborazione tra Bianciardi e la stessa Mondolfo e al momento dell'inaugurazione possedeva volumi. L'attivit\u00e0 di Bianciardi era inizialmente portata avanti con il solo aiuto del custode Eugenio Gentili. Il suo proposito era quello di unire il profilo storico delle raccolte a un'opera di aggiornamento e incremento del patrimonio, volta ad incontrare il nuovo pubblico e a proporre l'istituzione come utile strumento di sapere contemporaneo.\nNel fervore culturale dell'Italia del dopoguerra, la Chelliana svilupp\u00f2 una forte ripresa organizzativa e intellettuale, con Bianciardi stesso promotore di numerose iniziative in citt\u00e0 e in provincia: si ricordano l'organizzazione di un cineforum; le collaborazioni con Carlo Cassola sull'\u00abAvanti!\u00bb circa le condizioni dei minatori del grossetano, poi finite nel volume di indagine sociologica \"I minatori della Maremma\"; e la settimana del libro alla cui inaugurazione nel novembre del 1953 aveva partecipato il ministro Amintore Fanfani. Dal febbraio del 1952 Bianciardi aveva cominciato a organizzare in biblioteca una serie di conferenze e incontri, per i quali furono chiamati alla Chelliana intellettuali come Carlo Cassola e Giuseppe Dess\u00ec, frequentatori abituali, o come Aldo Capitini, Guido Aristarco, Carlo Salinari e Carlo Montella, tra i vari. Bianciardi stesso tenne almeno quattro conferenze: sull\"'Antologia di Spoon River\", sugli statuti di Montepescali, sul materiale di pregio della Chelliana e su Benedetto Croce. Questo periodo di intensa attivit\u00e0 culturale, tra conferenze, intellettuali, burocrati di provincia e funzionari pubblici, sar\u00e0 al centro della satira dello stesso Bianciardi nel suo primo romanzo \"Il lavoro culturale\" (1957). Uno dei pi\u00f9 noti e significativi contributi di Luciano Bianciardi alla Chelliana fu il progetto di istituzione del bibliobus, biblioteca itinerante con il fine di estendere il servizio anche nei centri rurali del comune di Grosseto. Il 20 giugno 1953 venne inaugurato ed esposto a Grosseto in piazza Socci il bibliobus della Chelliana, un autofurgone Lancia Ardea, appositamente modificato e trasformato all'interno per contenere scaffalature valide al sostegno di circa un migliaio di volumi di piccolo formato. Inoltre, furono aperte sedi distaccate della biblioteca a Batignano, Istia d'Ombrone, Montepescali, e in un secondo momento a Braccagni e Marina di Grosseto. Nelle \u00abgite\u00bb per la pianura con il bibliobus, Bianciardi era accompagnato dal collaboratore Aladino Vitali, in quanto non possedeva la patente, ed aveva coniato il motto \u00abquesto \u00e8 il bibliobus Chelliana che viaggia una volta a settimana\u00bb.\nLa lunga direzione di Aladino Vitali.\nDopo le dimissioni di Luciano Bianciardi, trasferitosi a Milano per partecipare alla nascita della Feltrinelli, a ricoprire l'incarico di direttore fu Vladimiro Lenzi, figlio dell'ex sindaco Lio Lenzi, dall'aprile al dicembre del 1954, quando venne nominato Aladino Vitali (1920-2011), dipendente della Chelliana e gi\u00e0 stretto collaboratore di Bianciardi. Nel 1955 l'amministrazione comunale nomin\u00f2 inoltre un direttore per il museo civico nella figura di Aldo Mazzolai, sancendo la divisione definitiva tra biblioteca e museo che fino a quel momento erano ancora congiunti.\nLa Chelliana nel 1955 possedeva volumi. Dall'inizio degli anni sessanta fino ai primi anni ottanta, l'utenza della biblioteca si attest\u00f2 stabilmente intorno alle presenze, a fronte di una popolazione cittadina di circa abitanti ma in costante crescita. L'alluvione che colp\u00ec la citt\u00e0 il 4 novembre 1966 provoc\u00f2 ingenti danni al patrimonio librario e richiese l'impegno di volontari per liberare i libri dal fango. Tale evento ebbe la conseguenza di tenere la biblioteca emarginata per circa quattro anni dalla vita culturale cittadina; interdetta in un primo momento al pubblico, solo a partire dal 1971 la Chelliana pot\u00e9 nuovamente essere operativa a pieno ritmo. Nel 1975, tuttavia, un'infestazione di termiti rallenter\u00e0 ulteriormente per circa due anni l'attivit\u00e0 della biblioteca.\nLa direzione di Aladino Vitali, protrattasi per oltre trent'anni, fu caratterizzata da una forte vocazione conservativa, non disgiunta dalla preoccupazione di far fronte con pochi mezzi ad esigenze che con il passare degli anni si facevano via via pi\u00f9 impellenti: ampliamento delle raccolte, aggiornamento professionale dei bibliotecari, riordino dei libri e risistemazione fisica degli spazi. Vitali lamentava inoltre noncuranza da parte del Comune e disinteresse alle continue rimostranze effettuate circa la carenza di personale qualificato e l'inadeguatezza degli spazi concessi. Aspetti significativi dell'ultimo periodo furono il primo tentativo per la realizzazione del servizio di prestito interbibliotecario; l'inizio dei lavori di schedatura elettronica e microfilmatura; l'introduzione del sistema di classificazione \"Dewey\"; il restauro del materiale di pregio e dei manoscritti. Vitali rimase in carica fino al settembre del 1985. La reggenza della biblioteca fu poi affidata a Mariagrazia Celuzza (n. 1954), direttrice del Museo archeologico e d'arte della Maremma, per il quadriennio 1986-1989.\nGli anni del decentramento.\nNel gennaio del 1990 venne nominato direttore Valerio Fusi (n. 1951), che negli anni precedenti era stato membro della commissione di gestione della biblioteca. La sua direzione fu mirata a realizzare un servizio strutturato per la comunit\u00e0 di riferimento mediante uno svecchiamento delle raccolte \u2013 che investiva prima di tutto il settore scientifico, da lui implementato \u2013 l'adeguamento della biblioteca agli standard IFLA del 1988, e un'opera di riordino e catalogazione del patrimonio antico. Nel frattempo, il liceo classico era stato trasferito nel nuovo plesso alla \"Cittadella dello studente\" (1993) e venne quindi deciso di destinare l'intero palazzo Mensini a sede della Chelliana. Per permettere i lavori di restauro e di adeguamento dell'edificio, fu quindi stabilito il provvisorio trasferimento della biblioteca nello stabile periferico dell'ex scuola media \"Giuseppe Ungaretti\" al villaggio Europa. Il trasloco della Chelliana ebbe inizio nel giugno del 1994 e si protrasse per circa un anno concludendosi nel maggio del 1995. Quella che tuttavia era stata intesa come sede provvisoria, fin\u00ec per diventare di fatto la nuova sede della biblioteca. Per una serie di avvicendamenti politici e il ritardo dei lavori di restauro di palazzo Mensini, per la Chelliana ebbe inizio un periodo di difficolt\u00e0 e incertezze, relegata in un edificio dagli spazi limitati, in un'area decentrata della citt\u00e0. Nonostante queste difficolt\u00e0 e la situazione precaria, non venne inizialmente interrotto il corso positivo avviato nel triennio 1991-1993, anche grazie alla collaborazione con Piero Innocenti e l'Universit\u00e0 degli Studi della Tuscia per la riorganizzazione interna della biblioteca e in tema di ricerca. Tra il 1999 e il 2000 nacque il Sistema bibliotecario provinciale grossetano, con la Chelliana come centro operativo di rete, che nel 2014 prese il nome di Sistema documentario integrato grossetano (SDIG).\nNel frattempo, la questione della sede era rimasta al centro dei dibattiti politici, anche se le amministrazioni comunali che si succedettero in questi anni non mancarono di dimostrare uno scarso interesse nei confronti della biblioteca. Un tentativo venne fatto nel 2003, quando fu affidato all'architetto Roberto Aureli di redigere un progetto di restauro e ristrutturazione di palazzo Mensini, i cui lavori procedettero a rilento e con non poche difficolt\u00e0 tra interruzioni e tentennamenti dell'amministrazione. Nel 2009 il sindaco Emilio Bonifazi tent\u00f2 di scartare la possibilit\u00e0 di riportare la Chelliana a palazzo Mensini aprendo a nuove possibilit\u00e0 \u2013 tra le quali la sistemazione nel palazzo dell'ex GIL o in un edificio da realizzarsi alla \"Cittadella dello studente\" in accordo con la Provincia \u2013 salvo poi ritornare sui suoi passi e ordinare la ripresa dei lavori nel dicembre 2014. Suscit\u00f2 clamore la scoperta nel febbraio 2016 del furto di un esemplare dell'atlante \"Theatrum Orbis Terrarum\" di Abramo Ortelio risalente al 1612, che riport\u00f2 l'attenzione sull'inconcludenza delle amministrazioni nell'offrire una sede adeguata alla biblioteca.\nIl ritorno a palazzo Mensini.\nNell'ottobre 2016 l'amministrazione comunale, presieduta dal sindaco Antonfrancesco Vivarelli Colonna, nomin\u00f2 direttrice Anna Bonelli (n. 1959), gi\u00e0 da cinque anni reggente della biblioteca in qualit\u00e0 di responsabile e dirigente del servizio cultura, e conferm\u00f2 la volont\u00e0 di riportare la Chelliana nella sede di palazzo Mensini. I lavori di restauro dell'edificio, gi\u00e0 avviati, furono ripresi tra il 2017 e il 2018 con il completamento delle opere di consolidamento del piano terra che sarebbe andato ad ospitare la biblioteca in attesa dell'ultimazione dei piani superiori. Il 22 ottobre 2018 ebbero inizio le operazioni di trasloco per riportare dopo venticinque anni la Chelliana a palazzo Mensini; l'inaugurazione avvenne il 27 giugno 2019.\nNel gennaio 2020 la biblioteca \u00e8 divenuta centro operativo della Rete grossetana delle biblioteche, degli archivi e dei centri di documentazione (GROBAC), che sostituisce la precedente rete provinciale SDIG. A causa dell'aggravarsi della pandemia di COVID-19 in Italia, la biblioteca \u00e8 rimasta chiusa al pubblico dal 6 marzo al 18 maggio 2020.\nPatrimonio librario.\nLa Biblioteca comunale Chelliana dispone di un patrimonio librario di circa unit\u00e0: volumi, di materiale audio-visivo, 34 incunaboli, 394 cinquecentine, seicentine, settecentine, 250 manoscritti e 26 pergamene. Il nucleo originario della biblioteca era costituito dalla raccolta privata del canonico Giovanni Chelli e dai fondi ottenuti dai lasciti testamentari del vescovo Giovanni Domenico Mensini e del vicario capitolare della diocesi Domenico Pizzetti, e fu donato al Comune di Grosseto nel 1864. Tuttavia, buona parte del patrimonio librario ha subito gravi perdite nel corso della sua storia, soprattutto per le molte dispersioni in seguito ai trasferimenti e i continui cambi di sede dell'istituto tra la fine dell'XIX e la prima met\u00e0 del XX secolo; i danni maggiori furono per\u00f2 dovuti agli eventi bellici \u2013 il bombardamento del 1943 \u2013 e alle due alluvioni del 1944 e del 1966.\nDal punto di vista storico-scientifico si segnalano i tre erbari senesi risalenti al 1765, realizzati sotto le indicazioni di Giuseppe Baldassarri, responsabile del Giardino dei Semplici di Siena dal 1759 al 1780, e restaurati presso l'orto botanico dell'Universit\u00e0 di Pisa nel 1994.\nDal 1994 al 2016 fece parte della biblioteca anche l'Archivio delle tradizioni popolari della Maremma grossetana.\nIncunaboli.\nDi seguito \u00e8 riportato l'indice delle edizioni del XV secolo (incunaboli) possedute dalla biblioteca.\nStatistiche.\nLe tabelle che seguono riproducono le statistiche dei servizi della biblioteca nel corso degli anni dal 1956 al 2015."}
{"id": "2570513", "revid": "1573940", "url": "https://it.wikipedia.org/wiki?curid=2570513", "title": "Rousettus aegyptiacus", "text": "Il rossetto egiziano (Rousettus aegyptiacus ) \u00e8 un pipistrello della famiglia Pteropodidae, diffuso in Africa e nel Medio Oriente.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 109 e 192\u00a0mm, la lunghezza dell'avambraccio tra 82 e 106\u00a0mm, la lunghezza della coda tra 8 e 24\u00a0mm, la lunghezza delle orecchie tra 13 e 27\u00a0mm e un peso fino a 170\u00a0g.\nAspetto.\nLa pelliccia \u00e8 corta, soffice e lucente, si estende fino a met\u00e0 degli avambracci. Le parti dorsali variano dal bruno-olivastro scuro al bruno-grigiastro, marrone chiaro nella popolazione egiziana, il collo \u00e8 pi\u00f9 chiaro e con la peluria sparsa, mentre le parti ventrali sono pi\u00f9 chiare. I maschi hanno un collare di peli pi\u00f9 rigidi e chiari. Il muso \u00e8 lungo, gli occhi sono grandi e scuri. Le orecchie sono marroni, prive di peli e con l'estremit\u00e0 arrotondata, il lobo antitragale \u00e8 distinto ma poco sviluppato. Le ali sono bruno-nerastre ed attaccate posteriormente al primo dito del piede, occasionalmente tra il primo e secondo dito. La tibia \u00e8 priva di peli. La coda \u00e8 relativamente corta, mentre l'uropatagio \u00e8 ridotto ad una sottile membrana lungo la parte interna degli arti inferiori. Sono presenti 4 creste palatali continue, 3 divise ed una alla fine molto sottile e talvolta divisa. Il cariotipo \u00e8 2n=36 FNa=68.\nEcolocazione.\nEmette ultrasuoni sotto forma di coppie di impulsi a banda larga con frequenze tra 7 e 70 kHz, parzialmente udibili dall'uomo e massima energia a 10-12 e 20 kHz, generati con lo schioccare della lingua sul palato ed emessi attraverso il muso. Vengono utilizzati per orientarsi nell'oscurit\u00e0 delle grotte. La coclea non \u00e8 particolarmente sviluppata come nei microchirotteri tuttavia le orecchie sono eccezionalmente mobili. \nBiologia.\nComportamento.\nDi giorno si rifugia in grosse grotte umide, in canali lavici dove la temperatura ambientale \u00e8 stabile, talvolta preferendo zone poco illuminate alla completa oscurit\u00e0, dove forma colonie di 50-4.000 individui di entrambi i sessi. Si aggrega in densi grappoli all'interno di buchi o fessure sulle pareti ma se necessario pu\u00f2 rimanere sospeso sulle volte. In Egitto \u00e8 stato osservato in templi, tombe e moschee. Condivide spesso i ricoveri con microchirotteri sebbene ogni specie occupi una propria area. Rimane attivo durante tutto il giorno, c'\u00e8 competizione per ottenere i posti pi\u00f9 bui spesso in maniera aggressiva con urla, spinte e morsi. \u00c8 presente una vasta gamma di vocalizzazioni, molte delle quali utilizzate per comunicare. Gli accoppiamenti avvengono nei ricoveri. Non entra in ibernazione n\u00e9 in uno stato di torpore diurno, non pu\u00f2 sopravvivere per lungo tempo in condizioni fredde e si riscalda stringendosi ai suoi vicini, agitandosi e soffiando pi\u00f9 velocemente. Se il clima \u00e8 troppo caldo invece si raffredda separandosi dagli altri e salivando intensamente. Il volo \u00e8 lento, circa 4,4 M/S, agile ma poco manovrato. Talvolta compie lunghe planate a quote pi\u00f9 basse, pu\u00f2 rimanere sospeso brevemente in volo e spiccarlo da terra. Sul terreno \u00e8 lento e sgraziato, ma pu\u00f2 arrampicarsi efficacemente. Quando si nutre rimane sospeso sui rami con un piede e con il lungo pollice e frequentemente si sposta su di essi in questa posizione usando tutti e quattro gli arti.\nAlimentazione.\nSi nutre di frutta, nettare e probabilmente polline di specie del genere \"Bombax\", \"Kigelia\", \"Adansonia\", \"Eriobotyra\" e \"Musa\". Di almeno una di queste piante pu\u00f2 essere considerato un importante impollinatore. Spesso compie spostamenti fino a 10-24 km dai rifugi alle zone dove si nutre e di conseguenza giunge molto pi\u00f9 tardi rispetto alle altre specie di pipistrelli che vivono sugli alberi vicini. La frutta \u00e8 trasportata in un posatoio e quindi mangiata. I frutti dalla pelle dura vengono prima spellati e poi la polpa viene masticata e schiacciata contro il palato. Pu\u00f2 effettuare migrazioni fino a 500 km alla ricerca di cibo. In alcune zone \u00e8 considerato un danno per l'agricoltura sebbene gli effetti sui frutteti non siano eccessivi. \nRiproduzione.\nDanno alla luce uno, occasionalmente due piccoli alla volta all'anno, sebbene in alcune parti dell'areale i parti possano avvenire pi\u00f9 volte. In Egitto gli accoppiamenti e le nascite avvengono in tutti i mesi, la gestazione dura 105-107 giorni. In Uganda la gestazione dura per 4 mesi e le nascite avvengono prima del picco delle piogge tra marzo e settembre. Nuovamente vengono concepiti altri piccoli dopo appena due mesi. In Sudafrica le copule avvengono in inverno, tra luglio ed agosto o tra giugno e met\u00e0 settembre, i parti in estate tra novembre e dicembre e l'allattamento prosegue per almeno due mesi. I nascituri hanno una sottile peluria sulla testa e il dorso, gli occhi sono chiusi e le orecchie schiacciate sulla testa, il peso \u00e8 di 18-25\u00a0g. Le orecchie si raddrizzano dopo circa 10 giorni e dopo circa un mese l'apertura alare \u00e8 di circa il 75% di quella di un adulto, le cui dimensioni raggiungono dopo nove mesi. Il rapporto alla nascita tra i due sessi \u00e8 paritario.\nDistribuzione e habitat.\nQuesta specie \u00e8 diffusa in maniera frammentata nell'Africa subsahariana, del Senegal all'Etiopia ad est fino al Sudafrica a sud e nel vicino oriente dall'Anatolia meridionale fino al Pakistan meridionale e sull'isola di Cipro.\nVive in ambienti umidi con presenza di grotte ed alberi da frutto fino a 2.500 metri di altitudine.\nTassonomia.\nSono state riconosciute 6 sottospecie:\nStato di conservazione.\nLa Lista rossa IUCN, considerato il vasto areale e l'abbondanza, classifica \"R.aegyptiacus\" come specie a rischio minimo (LC).\nRapporti con l'uomo.\nQuesta specie \u00e8 stata individuata nel 2007 come serbatoio naturale del virus Marburg."}
{"id": "2570514", "revid": "2730", "url": "https://it.wikipedia.org/wiki?curid=2570514", "title": "Storia del Texas", "text": "Le testimonianze scritte della storia del Texas ebbero inizio nel 1519, quando Alonso \u00c1lvarez de Pineda esplor\u00f2 il nord della costa del golfo. Durante il periodo che va dal 1519 al 1865, il Texas sub\u00ec la dominazione, intera o solo parziale di sei nazioni: Spagna, Francia, Messico, Repubblica del Texas, Stati Uniti d'America e Stati Confederati d'America.\nAnche se \u00c1lvarez de Pineda rivendic\u00f2 l'area dell'attuale Texas in nome della Spagna nel 1519, il primo insediamento europeo non fu stabilito fino al 1682, quando Ren\u00e9 Robert Cavelier de La Salle fond\u00f2 per errore una colonia francese, Fort Saint Louis, vicino alla baia di Matagorda invece che alla foce del fiume Mississippi. La colonia fu di breve durata, ma la sua presenza motiv\u00f2 le autorit\u00e0 spagnole ad iniziare le attivit\u00e0 di insediamento. Diverse missioni furono fondate nel Texas orientale, abbandonate poi nel 1691. Venti anni pi\u00f9 tardi, preoccupati per la presenza francese nella vicina Louisiana, le autorit\u00e0 spagnole tentarono nuovamente di colonizzare lo Stato. Nel corso dei 110 anni seguenti, questa nazione europea fond\u00f2 numerosi villaggi, presidi e missioni nella regione. I coloni subivano frequenti incursioni da parte di alcune trib\u00f9 indigene, tra cui Apache Lipan, Comanche e Karankawa, mentre i confini del territorio erano oggetto di controversie con Francia e Stati Uniti, che sostenevano di essere i legittimi proprietari del Texas.\nQuando la guerra d'indipendenza del Messico fin\u00ec nel 1821, il Texas divenne una parte del Messico, che aveva appena ottenuto l'indipendenza. Per incoraggiare il popolamento le autorit\u00e0 messicane consentirono l'immigrazione dagli Stati Uniti e nel 1834 si stim\u00f2 che oltre 30.000 anglosassoni vivevano qui, rispetto a solo 7.800 messicani. In parte in risposta alla trasformazione del governo messicano da un modello federalista a un governo centralizzato, i coloni residenti in questa regione diedero inizio alla cosiddetta rivoluzione texana nel mese di ottobre 1835. Il conflitto termin\u00f2 nell'aprile del 1836, quando il presidente messicano Antonio L\u00f3pez de Santa Anna venne catturato dopo la battaglia di San Jacinto. Nei nove anni successivi il Texas si autogovern\u00f2 come una nazione indipendente, la Repubblica del Texas. Nel 1845 entr\u00f2 a far parte degli Stati Uniti, divenendo il 28\u00ba Stato. Determinato a mantenere la schiavit\u00f9, nel 1861 il Texas dichiar\u00f2 la propria secessione dagli USA per unirsi agli Stati Confederati d'America. Numerose battaglie della guerra di secessione americana furono combattute qui, ma la maggior parte dei reggimenti operarono in altre parti del Paese. Quando la guerra fin\u00ec nel 1865, lo Stato sub\u00ec una notevole ricostruzione post-bellica durata fino agli anni 1870.\nSino alla fine del XIX secolo le maggiori attivit\u00e0 furono la produzione di cotone e l'allevamento di bestiame. Nel 1901 fu scoperto il petrolio e il conseguente \"Oil Boom\" trasform\u00f2 in modo permanente l'economia del Texas, che inizi\u00f2 il primo significativo sviluppo dopo la guerra civile. Essa continu\u00f2 a crescere rapidamente, facendo divenire lo Stato il secondo pi\u00f9 popolato nel 1994 e uno dei pi\u00f9 diversificati dal punto di vista economico, con un crescente sviluppo nel settore dell'alta tecnologia.\nEpoca precolombiana.\nLa regione corrispondente all'attuale Texas era collocata alla congiunzione fra tre grandi sfere culturali: l'America settentrionale precolombiana, i nativi sud-occidentali e gli indiani delle pianure. La regione comprendeva soprattutto tre grandi culture indigene che raggiunsero il loro apice di sviluppo poco prima dell'arrivo degli esploratori europei, conosciute principalmente dall'archeologia. Queste erano:\nGli studiosi stimano che l'uomo comparve in Texas circa 11.200 anni fa. I paleoindiani che vissero qui durante il Pleistocene (tra il 9.200 e il 6.000 a.C.) possono presentare collegamenti con le culture Clovis e Folsom; questi nomadi cacciavano mammut e \"Bison latifrons\" utilizzando atlatl. Estraevano selce nelle cave di Alibates Flint, nella regione del Panhandle.\nA partire dal III millennio a.C., la popolazione del Texas aument\u00f2 nonostante fosse in corso un notevole cambiamento climatico e l'estinzione dei mammiferi giganti. Molte incisioni rupestri sulle pareti delle caverne o sulle rocce sono visibili nel territorio dello Stato, soprattutto a Hueco Tanks e Seminole Canyon.\nI nativi del Texas orientale cominciarono a stabilirsi in villaggi poco dopo il 500 a.C., praticando l'agricoltura e costruendo i primi tumuli per le sepolture. Essi furono influenzati dalla civilt\u00e0 dei Mound Builders che viveva nel bacino del Mississippi. Nella zona del Trans-Pecos, le popolazioni vennero invece influenzate dalla cultura Mogollon.\nA partire dall'VIII secolo d.C., l'arco e la freccia comparvero nella regione, la fabbricazione di ceramica si svilupp\u00f2 maggiormente e i nativi americani aumentarono sempre di pi\u00f9 la loro dipendenza dai bisonti per la sopravvivenza. Numerosi oggetti in ossidiana vennero trovati in vari siti texani, attestazione degli scambi commerciali con le culture presenti nell'attuale Messico e nelle Montagne Rocciose.\nNessuna cultura risult\u00f2 quella dominante nella regione dell'odierno Texas e molti popoli diversi abitarono la zona. Tra le numerose trib\u00f9 di indiani che vissero all'interno dei confini di questo Stato si ricordano Alabama, Apache, Atakapa, Bidai, Caddo, Coahuiltecan, Comanche, Cherokee, Choctaw, Coushatta, Hasinai, Jumano, Karankawa, Kickapoo, Kiowa, Tonkawa e Wichita. Il nome \"Texas\" deriva da \"\", che nella lingua Caddo degli Hasinai significa \"amici\" o \"alleati\".\nI nativi americani determinarono il destino degli esploratori europei e dei coloni a seconda che una trib\u00f9 fosse amichevole o bellicosa. Quelle amichevoli insegnarono ai nuovi arrivati come far crescere i prodotti agricoli locali, preparare cibi e cacciare la selvaggina. Le trib\u00f9 bellicose invece rendevano la vita difficile e pericolosa per via dei loro attacchi e della resistenza alla conquista europea.\nAlcuni membri rimanenti della trib\u00f9 Choctaw vivono ancora oggi nella Mount Tabor Indian Community, nel Texas orientale. Attualmente, vi sono tre trib\u00f9 di nativi americani riconosciute a livello federale e stanziate in questo Stato: gli Alabama-Coushatta (\"Alabama-Coushatta Tribes of Texas\"), i Kickapoo (\"Kickapoo Traditional Tribe of Texas\") e la comunit\u00e0 di Ysleta Del Sur Pueblo (\"Ysleta Del Sur Pueblo of Texas\").\nPrima esplorazione europea.\nIl primo europeo a giungere in Texas fu Alonso \u00c1lvarez de Pineda, che nel 1519 guid\u00f2 una spedizione per conto del governatore della Giamaica, Francisco de Garay. Durante la ricerca di un passaggio tra il golfo del Messico e l'Asia. \u00c1lvarez de Pineda disegn\u00f2 la prima mappa della costa del golfo settentrionale. Essa costituisce il pi\u00f9 antico documento scritto della storia di questo Stato.\nTra il 1528 e il 1535, quattro superstiti della spedizione Narv\u00e1ez, compresi \u00c1lvar N\u00fa\u00f1ez Cabeza de Vaca ed Estebanico, trascorsero sei anni e mezzo in Texas come schiavi e mercanti tra i vari popoli indigeni. Cabeza de Vaca fu il primo a esplorare l'interno del Texas.\nTexas francese.\nAnche se Alonso \u00c1lvarez de Pineda e successivamente Hernando de Soto presero possesso dell'attuale Texas in nome della Spagna, il territorio rimase sostanzialmente ignorato per oltre 160 anni. La sua prima colonizzazione europea si verific\u00f2 per caso. Nell'aprile 1682 l'esploratore francese Ren\u00e9 Robert Cavelier de La Salle rivendic\u00f2 l'intera valle del Mississippi per il suo Paese l'anno seguente convinse re Luigi XIV di fondare una colonia vicino al fiume, in modo da dividere la Florida dagli altri domini spagnoli in Nuova Spagna\nLa spedizione di colonizzazione di La Salle lasci\u00f2 la Francia il 24 luglio 1684 e ben presto perse una delle quattro navi in un attacco di corsari spagnoli Una combinazione di mappe imprecise, errore di calcolo precedenti relativi alla latitudine della meta e ipercorrezione della rotta per timore delle correnti del golfo, le imbarcazioni non riuscirono a giungere alla meta. Sbarcarono invece nella baia di Matagorda all'inizio del 1685, 644 km a ovest del Mississippi. Tra febbraio e marzo i coloni costruirono un forte temporaneo, cui fece seguito l'edificazione di Fort Saint Louis.\nDopo la costruzione dell'insediamento, una delle navi torn\u00f2 in Francia e le altre vennero presto distrutte, bloccando i coloni in Texas. La Salle e i suoi uomini cercarono via terra il Mississippi, viaggiando invece a ovest fino al Rio Grande e a est fino al Trinity. Malattie e stenti logoravano la colonia, che i primi giorni di gennaio 1687 contava meno di 45 persone. Nello stesso mese una terza spedizione condusse un ultimo tentativo di trovare il Mississippi, ma dovette affrontare alcune lotte interne, durante le quali lo stesso La Salle fu assassinato in un'imboscata in un luogo non identificato del Texas orientale.\nGli spagnoli appresero la notizia della fondazione della colonia francese solo nel 1685. Considerando essa come una minaccia per le miniere e le rotte di navigazione, e nel consiglio di guerra di Carlo II si disse che \u00abla Spagna necessitava di un'azione rapida per rimuovere quella spina inflitta nel cuore dell'America. Maggiore sarebbe stato il ritardo, tanto pi\u00f9 grande le difficolt\u00e0 nel realizzare i progetti\u00bb. Non avendo idea di dove trovare La Salle, gli spagnoli inviarono un totale di dieci spedizioni via terra e mare durante i tre anni successivi. L'ultima scopr\u00ec l'esistenza di un disertore francese, Jean Gery, che viveva nel Texas meridionale con gli indiani Coahuiltecan.\nGery guid\u00f2 gli spagnoli verso il forte francese, giungendovi alla fine dell'aprile 1689. Esso e le cinque rudimentali capanne che lo circondavano erano in rovina: alcuni mesi prima infatti gli indiani Karankawa si erano infuriati con i francesi poich\u00e9 essi avevano rubato alcune canoe, pertanto l'insediamento era stato attaccato e distrutto. Solo quattro ragazzi furono risparmiati.\nTexas spagnolo.\n\"Texas spagnolo\" \u00e8 il nome dato dagli studiosi al periodo della storia del Texas tra il 1690 e il 1821, quando questo Stato appartenne all'Impero spagnolo.\nTexas messicano.\n\"Texas messicano\" \u00e8 il nome dato dagli storici al periodo della storia del Texas tra il 1821 e il 1836, quando questo Stato appartenne al Messico. In questo periodo vi fu una forte immigrazione in Texas da parte di coloni statunitensi, cosa che avrebbe portato alla rivoluzione texana.\nRivoluzione texana.\nGli incerti disordini scoppiarono in un conflitto armato il 2 ottobre 1835 nella battaglia di Gonzales, quando i texani respinsero un tentativo messicano di impossessarsi di un piccolo cannone. Questo diede inizio alla rivoluzione del Texas, e durante i tre mesi successivi i texani sconfissero con successo tutte le truppe nemiche nella regione.\nIl 2 marzo 1836 i texani firmarono la Dichiarazione d'Indipendenza a Washington-on-the-Brazos, creando di fatto la Repubblica del Texas. La rivolta fu giustificata come necessaria per proteggere i diritti fondamentali e perch\u00e9 il Messico aveva annullato il patto federale. I coloni sostennero che il Messico li aveva invitati a trasferirsi nella regione ed essi erano determinati a \u00abusufruire delle istituzioni repubblicane a cui erano abituati nella loro terra natale, gli Stati Uniti d'America\u00bb.\nMolti dei coloni del Texas credettero che la guerra fosse finita e abbandonarono l'esercito dopo l'iniziale sequenza di vittorie. Le truppe rimanenti erano in gran parte avventurieri appena arrivati provenienti dagli Stati Uniti; secondo lo storico Alwyn Barr, il gran numero di volontari statunitensi \u00abcontribu\u00ec a far credere al Messico che l'opposizione texana derivasse da influenze esterne\u00bb. Il congresso messicano rispose a questa minaccia, autorizzando l'esecuzione di qualsiasi straniero trovato a combattere in Texas; non ci sarebbe stato alcun prigioniero di guerra.\nFin dal 27 ottobre il presidente messicano Antonio L\u00f3pez de Santa Anna si prepar\u00f2 per sedare i disordini in Texas. Nei primi mesi del 1836 condusse personalmente un esercito di 6.000 uomini verso la provincia ribelle. Al Rio Grande le truppe messicane si divisero; Santa Ana condusse la parte pi\u00f9 grossa a San Antonio de Bexar per assediare la missione di Alamo, mentre il generale Jos\u00e9 de Urrea port\u00f2 i soldati rimanenti fino alla costa del Texas. Urrea presto sconfisse la resistenza dei ribelli lungo la costa, che si concluse con il massacro di Goliad, in cui 300 prigionieri di guerra texani furono giustiziati. Dopo tredici giorni di assedio, le forze di Santa Ana sopraffecero i quasi 200 texani a difesa di Alamo. \u00abRicordatevi di Alamo!\u00bb (in inglese \u00abRemember the Alamo!\u00bb) divenne il grido di battaglia della rivoluzione del Texas.\nLa notizia delle sconfitte provoc\u00f2 la cosiddetta \"Runaway Scrape\", in cui gran parte della popolazione e il governo provvisorio del Texas fuggirono a est, lontano dal dell'esercito messicano che si avvicinava. Molti coloni raggiunsero l'esercito, ora al comando del generale Sam Houston. Dopo diverse settimane di manovre tattiche, il 21 aprile 1836 l'esercito ribelle attacc\u00f2 le forze di Santa Ana nella battaglia di San Jacinto, vicino all'odierna citt\u00e0 di Houston. Santa Ana fu catturato e costretto a firmare i trattati di Velasco, che posero fine alla guerra.\nRepubblica del Texas.\nIl primo Congresso della Repubblica del Texas si riun\u00ec nell'ottobre 1836 a Columbia (oggi West Columbia). Stephen Fuller Austin, conosciuto come il \u00abpadre del Texas\u00bb, mor\u00ec il 27 dicembre 1836, due mesi dopo aver prestato servizio come Segretario di Stato per la nuova repubblica. Nel 1836, cinque citt\u00e0 vennero utilizzate come capitali temporanee del Texas (Washington-on-the-Brazos, Harrisburg, Galveston, Velasco e Columbia); l'anno seguente il primo presidente Sam Houston spost\u00f2 la capitale a Houston. Nel 1839, la capitale fu trasferita nella nuova citt\u00e0 di Austin per opera del successivo presidente Mirabeau Bonaparte Lamar.\nLa politica interna della repubblica era basata sul conflitto tra due fazioni. La parte nazionalista, guidata da Mirabeau B. Lamar, difendeva l'indipendenza del Texas, l'espulsione dei nativi americani e l'espansione verso l'Oceano Pacifico. I loro avversari, guidata da Sam Houston, auspicavano invece l'annessione del Texas agli Stati Uniti e la coesistenza pacifica con i popoli locali.\nAnche se il Texas si autogovernava, il Messico si rifiut\u00f2 di riconoscere la sua indipendenza. Il 5 marzo 1842, un esercito messicano di oltre 500 uomini, guidato da Rafael V\u00e1zquez, invase il territorio per la prima volta dopo la rivoluzione. Ben presto tornarono indietro al Rio Grande, dopo una breve occupazione di San Antonio. In seguito 1.400 soldati messicani, guidati dal generale francese mercenario Adri\u00e1n Woll, lanciarono un secondo attacco e catturato la citt\u00e0 di San Antonio l'11 settembre 1842. Una milizia texana li sconfisse successivamente nella battaglia di Salado Creek, ma anche quest'ultima perse poi contro i soldati nemici e gli indiani Cherokee (massacro di Dawson, 18 settembre). L'esercito messicano abbandon\u00f2 poi San Antonio.\nGli attacchi messicani intensificarono il conflitto tra le fazioni politiche in un incidente noto come guerra dell'archivio del Texas (in inglese \"Texas Archive War\"). Per \"proteggere\" gli archivi nazionali del Texas, il governatore Sam Houston li port\u00f2 via da Austin. I residenti nella citt\u00e0, sospettando che Houston si comportasse cos\u00ec per disprezzo verso la capitale, costrinsero con la forza a far rimanere gli archivi dov'erano. Il Congresso del Texas ammon\u00ec Houston per l'episodio, che avrebbe solidificato Austin come la sede del governo per la repubblica e il futuro Stato.\nAnnessione.\nIl 28 febbraio 1845 il Congresso degli Stati Uniti approv\u00f2 una legge che avrebbe autorizzato gli Stati Uniti ad annettersi la Repubblica del Texas e il 1\u00ba marzo il presidente statunitense John Tyler sottoscrisse il disegno di legge. Il documento stabil\u00ec la data di annessione per il 29 dicembre dello stesso anno. Il 13 ottobre, la maggioranza degli elettori della repubblica approv\u00f2 una proposta di costituzione che approvava in modo specifico la schiavit\u00f9 e la tratta degli schiavi. Questa costituzione fu poi accettata dal Congresso, rendendo il Texas uno Stato federato nello stesso giorno in cui l'annessione entr\u00f2 in vigore (saltando quindi una fase del processo).\nLa risoluzione dell'annessione \u00e8 stata oggetto di alcune errate convinzioni storiche \u2014 principalmente, che la risoluzione era un trattato tra Stati sovrani, e concedeva al Texas il diritto esplicito di staccarsi dal Messico. Questo era un diritto considerato da alcuni valido per tutti gli Stati dell'epoca, e fino al termine della guerra civile. Comunque, nessun diritto simile era esplicitamente dichiarato nella risoluzione. Essa tuttavia comprendeva due disposizioni uniche: in primo luogo, dava al nuovo Stato del Texas il diritto di dividersi in ben cinque parti (una proposta mai presa seriamente in considerazione). In secondo luogo, il Texas non doveva consegnare le proprie terre pubbliche al governo federale. Quindi i soli terreni di propriet\u00e0 del governo federale in Texas vennero effettivamente acquistati dall'amministrazione federale, e i vasti giacimenti di petrolio scoperti nei territori demaniali fornirono un importante flusso di entrate per le universit\u00e0 statali.\nGuerra messicano-statunitense.\nIl governo messicano aveva da tempo avvisato che l'annessione avrebbe significato la guerra con gli Stati Uniti. Quando il Texas divenne uno Stato degli USA, il governo messicano ruppe le relazioni diplomatiche con questi. Gli Stati Uniti sostennero il Texas quando reclam\u00f2 il possesso di tutte le terre a nord del Rio Grande e ci\u00f2 provoc\u00f2 una controversia con il Messico. Nel giugno del 1845 l'allora presidente James Knox Polk invi\u00f2 il generale Zachary Taylor in Texas; entro ottobre circa 3.500 statunitensi erano nei pressi del fiume Nueces, pronto a difendere lo Stato da un'invasione messicana. Il 10 novembre 1845, Polk mand\u00f2 John Slidell, un rappresentante segreto, a Citt\u00e0 del Messico con una offerta di 25 milioni di dollari per una sponda del Rio Grande in Texas e al Messico le province di Alta California e Santa Fe de Nuevo M\u00e9xico."}
{"id": "2570521", "revid": "287204", "url": "https://it.wikipedia.org/wiki?curid=2570521", "title": "Campionato russo di pallavolo femminile", "text": "Il campionato russo di pallavolo femminile \u00e8 un insieme di tornei pallavolistici per squadre di club russe, istituiti dalla Federazione pallavolistica della Russia."}
{"id": "2570526", "revid": "767487", "url": "https://it.wikipedia.org/wiki?curid=2570526", "title": "Volesse il cielo!", "text": "Volesse il cielo! \u00e8 un film del 2002 diretto da Vincenzo Salemme.\nTrama.\nUna ragazza, in evidente stato di agitazione, entra in una chiesa e si inginocchia davanti all'altare mormorando disperata tra s\u00e9 e s\u00e9: \"Oh Dio, che ho fatto?\". Mentre la ragazza perde i sensi, in lontananza si sente il suono della sirena di una volante. L'ispettore di polizia Giuseppe Massa, durante un inseguimento, si scontra violentemente contro un cassonetto dell'immondizia. Sentendo un lamento provenire dal bidone, lo apre e ci trova dentro un uomo nudo che parla in modo strano e non ricorda la sua identit\u00e0. Giuseppe pensa di essere stato la causa dell'amnesia di quell'uomo e lo porta alla centrale per identificarlo non dicendo a nessuno dell'incidente. L\u00ec lo sconosciuto conosce una poliziotta, Chiara, e se ne innamora. Non avendo dimora, lo sconosciuto va ad abitare a casa di Giuseppe e sua moglie, Lucia, e la donna comincia a nutrire per lo sconosciuto una sorta di amore materno. Il tutto viene seguito da due strani quanto buffi individui vestiti di bianco: Tiresia, non vedente, e Bile, il suo aiutante.\nGiuseppe scopre il sentimento dello sconosciuto nei confronti della poliziotta e cerca di aiutare il ragazzo ad avere un rapporto pi\u00f9 intimo con lei. Ma Chiara non ricambia l'amore provato dall'uomo, a causa del suo inusuale e infantile comportamento e anche a causa della relazione che ha intrecciato con il commissario di polizia, che per\u00f2 essendo gi\u00e0 sposato non ha il coraggio di dichiararsi a lei. Finch\u00e9 una notte lo sconosciuto si reca sotto la finestra della sua amata rivelandole il suo folle amore: subito scatta la passione tra i due. In seguito gli agenti di polizia cercano di far ricordare allo sconosciuto la propria identit\u00e0 simulando una seconda volta l'incidente automobilistico. Ma quando la macchina sta per impattarsi col bidone, compare la madre dello sconosciuto che blocca l'auto, e confessa di averlo abbandonato appena nato in un cassonetto, avendolo partorito quando era appena quindicenne.\nCos\u00ec appare dal nulla un angelo, che davanti a tutti dice che lo sconosciuto \u00e8 uno spirito, e che dopo aver provato cosa avrebbe vissuto sulla Terra sarebbe dovuto tornare in Paradiso, ma questi non vuole lasciare Chiara, Giuseppe e Lucia che avevano mostrato tanto affetto verso di lui. Nonostante ci\u00f2 egli scompare sotto gli occhi di tutti i suoi cari. In seguito viene mostrata la ragazza dell'inizio, in realt\u00e0 la madre dello sconosciuto, che aveva sognato tutta la storia, e in lacrime va a riprendere il bambino dal cassonetto salvandolo da una morte certa. Infine si scopre che tutti i personaggi del film erano dei santi che erano intervenuti nel sogno della ragazzina comportandosi come dei veri e propri attori per convincerla a cambiare idea.\nCast.\nNella scena della partita di calcetto tra poliziotti e detenuti, Vincenzo Salemme si \u00e8 avvalso dell'amichevole partecipazione di tre noti calciatori napoletani: Fabio Cannavaro, Ciro Ferrara e Vincenzo Montella."}
{"id": "2570527", "revid": "124569037", "url": "https://it.wikipedia.org/wiki?curid=2570527", "title": "Episodi de Il maresciallo Rocca (terza stagione)", "text": "La terza stagione de \"Il maresciallo Rocca, trasmessa con il titolo Il maresciallo Rocca 3\", \u00e8 costituita da quattro episodi ed \u00e8 stata trasmessa in prima visione dal 4 marzo al 25 marzo 2001 su Rai 1\nTra le new entry di questa stagione furono Daniela Scarlatti che interpreta il sostituto procuratore Lucia Ascari e Alberto Molinari che interpreta il Capitano De Santis che sostituisce il Capitano Aloisi solo in questa stagione.\n\"Un grido nella notte\".\nTrama.\nRocca e Margherita si recano a cena dai suoceri di Giacomo e dalla futura moglie Antonella, che \u00e8 incinta. Intanto, la signora Mara Vignani, figlia del noto ingegner Solari, viene rapita e i sequestratori chiedono alla famiglia come riscatto dieci miliardi per liberarla. Intanto in procura ritorna il dottor Mannino, che viene promosso Procuratore Capo, mentre come Sostituto Procuratore arriva la dottoressa Lucia Ascari. Il maresciallo Alfano, mentre esamina la telefonata del sequestratore, sente il rumore di una sega. Rocca vede sua figlia Daniela litigare con Marco. Quest'ultimo viene mandato a fare una missione in posto segreto e Daniela non ne vuole pi\u00f9 sapere. Dopo aver discusso con Margherita, il maresciallo sospetta di Anja, cameriera della famiglia Vignani, che \u00e8 salita sulla macchina di una persona sconosciuta. Attraverso il numero di targa si scopre che l'auto appartiene a Morelli, un dipendente del mobilificio. Grazie ad una intuizione di Cacciapuoti, Rocca scopre il rumore sentito nella telefonata e comincia a sospettare di Morelli. Quando raggiunge la casa del sospettato, lo trovano morto. Cos\u00ec il maresciallo si insospettisce ulteriormente della cameriera e insieme a Cacciapuoti si reca nella palestra frequentata dalla cameriera e dalla signora Vignani. Dai tabulati telefonici si scopre che l'ultima telefonata ricevuta dalla Vignani \u00e8 quella di Claudio Bartoli, pregiudicato che aveva truffato diverse donne ricche. Intanto Elena, la migliore amica di Mara, si reca a casa dei Vignani e comunica che consegner\u00e0 lei i soldi del riscatto ai sequestratori al parcheggio della discoteca, luogo scelto per lo scambio. Giacomo parla con il padre dicendo di non essere sicuro di voler sposare Antonella perch\u00e9 preoccupato per il suo futuro. Rocca e Cacciapuoti rintracciano la cameriera Anja, nascosta dal suo compagno proprietario della palestra, che gli rivela che Matteo, il marito di Mara Vignani era pieno di debiti, il mobilificio stava per fallire e litigava con la moglie che sospettava che lui avesse un'amante. Visto in pessime condizioni economiche, Vignani insieme a Morelli aveva deciso di rapire proprio la moglie per spillare soldi al padre della ragazza; inoltre rivela che l'amante del marito \u00e8 Elena Alecci, la migliore amica di Mara. Intanto Rocca racconta il tutto all'ingegner Solari, sua moglie e l'avvocato. Con intuito, il padre della ragazza, che non credeva alle parole di Rocca, si reca al mobilificio, beccando il genero con l'amica di Mara e scoprendo la complicit\u00e0 della donna nel sequestro. Aggredisce cos\u00ec il genero chiedendogli dov'\u00e8 sua figlia, venendo fermato dall'intervento del maresciallo. La mattina seguente viene ritrovato vicino al fiume il corpo della ragazza, seppellita da Morelli dopo essere stata uccisa la stessa notte del sequestro. L'ingegner Solari perde la testa e uccide il genero con un colpo di pistola davanti a Rocca, al capitano De Santis e alla dottoressa Ascari. Alla fine Giacomo confida al padre che ci ha ripensato e ha deciso di sposare Antonella.\n\"Il mistero dello scheletro\".\nTrama.\nMentre Rocca assiste all'esibizione della banda dell'Arma dei Carabinieri a Roma, uno scheletro viene ritrovato in un casale nelle campagne viterbesi. Nel frattempo, alla stazione arriva un nuovo aggiunto: Andrea Fait, fratello gemello di Antonio, il carabiniere assassinato cinque anni prima da una banda di trafficanti di droga (perch\u00e9 voleva vendicare la sua fidanzata aggredita brutalmente, perdendo anche un figlio che aspettava). Mentre la straordinaria somiglianza del nuovo arrivato col defunto fratello coglie di sorpresa quasi tutti gli agenti, Rocca scopre che lo scheletro \u00e8 di un giovane militare, Marco Ansaldi, che \u00e8 stato ucciso in un pestaggio da parte di alcuni suoi compagni di corso, di cui voleva denunciare episodi di nonnismo, che avevano portato un commilitone al suicidio. Il maresciallo scopre anche che uno dei due principali responsabili del pestaggio mortale, Michele Labbiati, \u00e8 da poco rimasto vittima di un incidente stradale. \nLabbiati, insieme a sua sorella Rosa (poi uccisa misteriosamente nel parcheggio di una discoteca, nonostante un sopralluogo degli uomini di Rocca) era il proprietario del casale nel cui terreno \u00e8 stato ritrovato lo scheletro. Sua era stata infatti l'idea di seppellire il corpo di Ansaldi in quel terreno. L'altro complice, Giorgio Minardi, nel frattempo \u00e8 diventato istruttore di nuoto e ha sposato Silvia, nuotatrice all'epoca compagna della vittima, dopo averle fatto credere che il giovane l'avesse lasciata. Rocca lo individua proprio mentre tenta di affogare la moglie nella piscina in cui i due tenevano le lezioni, avendo lei scoperto ogni cosa sull'omicidio del suo fidanzato di allora, che lei non aveva mai dimenticato. La donna viene salvata appena in tempo, ma il marito riesce a fuggire, rifugiandosi in una scuola materna, dove prende in ostaggio i piccoli alunni insieme alla loro insegnante.\nTra i bambini, ignari del pericolo, c'\u00e8 proprio Tommy, figlio adottivo del maresciallo Rocca, che sopraggiunge subito dopo insieme ai colleghi e al capitano De Santis. La scuola viene circondata, ma l'uomo non si convince ad arrendersi neppure dopo l'appello della moglie, che aveva appena tentato di uccidere, e chiede ai carabinieri un'auto per fuggire. I carabinieri acconsentono, ma il malvivente, dopo aver appreso per puro caso che Tommy \u00e8 figlio di Rocca, tenta di prendere il piccolo in ostaggio, per coprirsi la fuga. A questo punto la vicenda viene risolta inaspettatamente dal padre naturale di Tommy, Vito Maglione: questi, sebbene stesse ricattando Margherita, chiedendole grosse somme di denaro in cambio della rinuncia a reclamare il bambino, in un impeto di istinto paterno, si avventa contro il criminale per impedire che porti via Tommy. Nella colluttazione ha la peggio e riceve un colpo di pistola, rischiando di essere ucciso, ma il suo intervento \u00e8 decisivo per consentire l'irruzione dei reparti speciali dei carabinieri, che bloccano il malvivente e liberano Tommy insieme a tutti gli altri ostaggi. Rocca pu\u00f2 finalmente riabbracciare il figlio adottivo, e a Maglione, ferito, ma non mortalmente, dice di non sapere se arrestarlo o dargli una medaglia. Maglione assicura a Rocca di voler rinunciare ad ogni pretesa sul bambino, essendosi reso conto che Tommy si trova ormai in buone mani.\n\"Crudele destino\".\nTrama.\nIl Maresciallo Rocca si trova a dover fronteggiare un'associazione mafiosa che, dalla sua base sulle coste pugliesi, gestisce un traffico d'immigrazione clandestina dall'Albania. L'episodio si apre con il viaggio di una giovane donna e di una bambina di pochi anni su un gommone. A un certo punto, uno dei due uomini sul gommone prende una pistola e si sentono degli spari. Inoltre, un ex membro di questa cosca, l'albanese Vinas, \u00e8 un protetto della polizia. Si scopre che le due migranti erano sua moglie e sua figlia. Quando Vinas viene a sapere della loro morte, assetato di vendetta, si mette sulle tracce dei suoi ex \"colleghi\" del clan, coinvolgendo anche una prostituta, Raina, che verr\u00e0 brutalmente uccisa. Per il procuratore Mannino non ci sono dubbi che a uccidere la ragazza sia stato Vinas, ma in realt\u00e0 il responsabile del delitto \u00e8 Toros, membro dell'organizzazione, che voleva impedire che la vittima parlasse col disperato pentito. I due componenti del gruppo mafioso che hanno ingannato Vinas (uccidendo sua moglie e sua figlia dopo avergli fatto credere di volerle aiutare a emigrare), verranno uccisi, uno da Vinas e uno dagli altri membri del clan, servitisi di lui come esca per tendere una trappola a Vinas. Questi, trovato il cadavere, si accorge troppo tardi di essere caduto in trappola e viene ucciso poco dopo. A questo punto, il capo dell'organizzazione, lo spietato boss Rocco Cafiero, vedendo nei notiziari televisivi che il maresciallo \u00e8 diventato troppo pericoloso per il clan, mette in atto un terribile piano. Frattanto Margherita, gelosa della dottoressa Ascari, in seguito a un malinteso pianta in asso il marito per andare a vivere con Tommy in casa della cugina. Dopo breve tempo, avr\u00e0 comunque luogo la riappacificazione tra i due. Rocca, allora, per poter stare un po' di tempo con la moglie e farla tornare felice, decide di organizzare il viaggio di nozze che non avevano potuto avere. Margherita vorrebbe usare la sua auto, ma il maresciallo decide di prendere la propria, che si guaster\u00e0 il giorno stesso della partenza, costringendo la coppia a ritardare il viaggio. Nel frattempo, sulla scena di un altro omicidio (quello della compagna della donna uccisa da Toros, nel frattempo arrestato), che si verifica il giorno stesso della partenza, viene mandato Rocca, che trover\u00e0 un biglietto con il testo: \"Per il maresciallo Rocca\". A questo punto, il maresciallo non potrebbe pi\u00f9 partire e, molto a malincuore, si appresta a comunicarlo alla moglie. Il meccanico dell'officina dove Rocca ha portato la sua auto per la riparazione posiziona l'auto nella piazza davanti alla stazione dei Carabinieri. Mentre Margherita sale in auto e manda Tommy a dire al maresciallo di sbrigarsi, il meccanico chiede a Rocca di poter denunciare un'intrusione nella sua officina. Allora il maresciallo gli chiede: \"Cos'\u00e8 stato rubato?\" E il meccanico risponde: \"Niente!\". \u00c8 a questo punto che Rocca, con Tommy ancora in braccio, capisce il significato del messaggio lasciato per lui. Mette gi\u00f9 il bambino e grida: \"Margherita!!\". Ma \u00e8 troppo tardi. L'auto infatti esplode, uccidendo la donna sotto lo sguardo impotente del marito.\n\"L'ultima sfida\".\nTrama.\nSono passati tre mesi dalla morte di Margherita. Rocca non riesce a guardare avanti e non vuol saperne di riprendere il suo lavoro. La squadra del maresciallo \u00e8 in crisi e uno dei suoi uomini, Andrea Fait, resta gravemente ferito durante un'operazione. Banti a questo punto scuote Rocca, attaccandolo, anche pesantemente, per aver deciso di smettere di lottare. Cos\u00ec Rocca, nonostante il grande dolore, si decide finalmente a rimettere la divisa. Ma la smania di stanare gli assassini della moglie lo porta a cadere nei falsi indizi che gli vengono gettati come esche dall'organizzazione criminale (che aveva gi\u00e0 fatto uccidere in carcere Toros per evitare che parlasse e il pregiudicato Sabino Vanni che era stato arrestato insieme a lui nel precedente episodio) a cui d\u00e0 la caccia, obbligando il capitano De Santis a sospenderlo dal servizio. Rocca non demorde e, seguendo la pista dell'anziana vicina di casa del defunto Vinas aiutato da Cacciapuoti e dai suoi uomini, riesce a risalire al covo della banda di Cafiero in Puglia, forse Otranto, localit\u00e0 nota per gli sbarchi di clandestini in Puglia provenienti dai Balcani. Si reca allora sul posto da solo, a rischio della propria vita. Ma Cacciapuoti, fin troppo affezionato al suo superiore ed amico, informa il procuratore Mannino e il Capitano De Santis delle sue intenzioni. Cos\u00ec Rocca trova sul posto le forze dell'ordine pronte ad intervenire, ivi compreso il futuro genero Marco, trasferito precedentemente in Puglia. La banda di criminali viene totalmente sgominata, ma durante l'operazione Rocca rimane gravemente ferito dall'uomo di Cafiero a cui Rocca in precedenza aveva sparato ferendolo mortalmente. La fuga di Cafiero durer\u00e0 poco in quanto verr\u00e0 arrestato da Marco, mentre Rocca viene ricoverato. Sar\u00e0 l'amore del piccolo Tommy a dargli la forza di uscire dal coma. L'episodio si conclude con Rocca che viene premiato da Mannino con un encomio solenne in una cerimonia ufficiale, per aver debellato la pericolosa organizzazione criminale."}
{"id": "2570528", "revid": "196390", "url": "https://it.wikipedia.org/wiki?curid=2570528", "title": "Donne... dadi... denaro", "text": ""}
{"id": "2570535", "revid": "1305772", "url": "https://it.wikipedia.org/wiki?curid=2570535", "title": "Carrascosa", "text": "Con il nome spagnolo Carrascosa si identificano:"}
{"id": "2570536", "revid": "729019", "url": "https://it.wikipedia.org/wiki?curid=2570536", "title": "General Electric Company plc", "text": "La General Electric Company plc, nota con l'acronimo GEC, \u00e8 stata una multinazionale britannica del settore elettronico per la difesa, di telecomunicazioni e di ingegneria.\nStoria.\nVenne fondata nel 1886 a Londra come The General Electric Apparatus Company da due immigrati tedeschi Gustav Biswanger e Hugo Hirst. Divenne General Electric Company nel 1889, e la societ\u00e0 si espanse rapidamente creando diverse filiali e fabbriche.\nNel 1893 la GEC si specializz\u00f2 nella produzione di lampadine, i cui filamenti vennero forniti dalla ditta tedesca che diverr\u00e0 OSRAM a partire dal 1909. Con la rapida crescita dell'uso privato e commerciale di energia elettrica che assicurava la domanda, la societ\u00e0 ampli\u00f2 la propria presenza sia in patria che all'estero, con la creazione di agenzie in Europa, Giappone, Australia, Sudafrica, in India e di un commercio di esportazione sostanziale al Sud America.\nUlteriore sviluppo dell'azienda si verific\u00f2 nel periodo compreso tra le due guerre mondiali, quando l'azienda si dedic\u00f2 alla produzione bellica. Nel 1940 la GEC contribu\u00ec allo sviluppo del magnetron per i radar con i fisici John Randall ed Harry Boot presso l'universit\u00e0 di Birmingham, e a quelle delle valvole termoioniche.\nNel corso del secondo dopoguerra GEC prosegu\u00ec la propria politica di espansione, attraverso varie acquisizioni e fusioni di altre societ\u00e0, come l\"'Associated Electrical Industries (AEI)\" che comprende il settore dell'elettronica civile e degli elettrodomestici, e altre importanti come la Elliott Brothers, la Marconi Company ed altre. GEC divenne cos\u00ec negli anni settanta la pi\u00f9 grossa azienda del Regno Unito.\nNel 1981 entr\u00f2 nel settore delle apparecchiature elettromedicali con l'acquisizione della statunitense \"Picker Corporation\".\nNel 1984 GEC entr\u00f2 nella lista della FTSE 100 Index, classificandosi terzo dietro la British Petroleum e la Royal Dutch Shell.\nNel 1988 insieme con la tedesca Siemens AG cre\u00f2 una societ\u00e0 comune denominata \"GEC-Siemens plc\", e nel 1989 cre\u00f2 una joint-venture con la francese CGE, la GEC-Alstom. Altre importanti acquisizioni da parte della GEC furono effettuate negli anni novanta, quelle della Ferranti e della Vickers Shipbuilding and Engineering.\nNel 1998 il settore radar e avionico si fuse con quello dell'italiana Alenia Aeronautica dando vita alla Alenia Marconi Systems. Nello stesso anno acquis\u00ec l'industria della difesa statunitense Tracor.\nLa societ\u00e0 cess\u00f2 di esistere nel 1999 quando venne acquisita dalla Marconi."}
{"id": "2570546", "revid": "124075462", "url": "https://it.wikipedia.org/wiki?curid=2570546", "title": "Episodi de Il maresciallo Rocca (quarta stagione)", "text": "La quarta stagione de \"Il maresciallo Rocca, trasmessa con il titolo Il maresciallo Rocca 4\", \u00e8 costituita da sei episodi ed \u00e8 stata trasmessa in prima visione dal 26 ottobre al 10 novembre 2003 su Rai 1.\n\"Senza perdono\".\nTrama.\nSono passati tre anni dalla morte di Margherita (cio\u00e8 nel terzo episodio della terza stagione). Rocca, sul punto di trasferirsi in un'altra citt\u00e0, decide di restare a Viterbo, dove reincontra Francesca, figlia di un suo ex superiore, ora nuova maestra del figlio Tommy.\nBanti viene promosso brigadiere ed entra in conflitto con Cacciapuoti, che teme di perdere il posto a favore del pi\u00f9 giovane collega. Intanto il proprietario di un'azienda tessile viene trovato morto in una discarica. Rocca indaga, scoprendo che il vero luogo del delitto \u00e8 la fabbrica dell'uomo, in cui venivano sfruttati dei bambini come lavoratori. A sorpresa il padre di due di questi bambini, uno dei quali alunno di Francesca, si proclama colpevole dell'omicidio, per coprire i figli, avendoli trovati vicino al cadavere. Rocca, per\u00f2, scopre che il vero colpevole \u00e8 il figlio della vittima. L'episodio si conclude con il matrimonio tra Daniela e Marco, che si trasferiranno a casa del maresciallo, cos\u00ec un carabiniere e un poliziotto dovranno convivere sotto lo stesso tetto.\n\"Un amore grande\".\nTrama.\nDuilio Modica, ragioniere pensionato amico di Rocca, non si d\u00e0 pace per la morte della moglie Luisa, investita da un'auto pirata. Rocca non prende troppo sul serio le segnalazioni dell'uomo, che per\u00f2 una sera viene trovato ucciso nel giardino di una villa di un'importante famiglia viterbese, i Marziale, che \u00e8 divenuta ricchissima in seguito a una redditizia attivit\u00e0 nel campo dell'abbigliamento. Rocca si trova costretto ad indagare nella vita privata dei vari componenti di quella famiglia piena di vizi e di segreti. Sebbene i Marziale non abbiano ottimi rapporti reciproci, si ricompattano nel tenere un comportamento reticente, tentando di nascondere qualsiasi informazione che possa compromettere la reputazione della casa. Tale atteggiamento gli viene praticamente imposto dall'energica matriarca della famiglia, che si rivela la pi\u00f9 ostile al maresciallo Rocca. Nelle indagini, Rocca \u00e8 aiutato in parte da Francesca, che d\u00e0 lezioni private alla nipote della padrona di casa. Alla fine il maresciallo scoprir\u00e0 che la colpevole di entrambi gli omicidi \u00e8 una domestica della villa, che aveva investito involontariamente la signora in una folle corsa per portare in ospedale sua figlia, anch'essa domestica della villa. Quest'ultima aveva infatti avuto un aborto spontaneo dopo essere stata messa incinta da uno dei fratelli. La madre della ragazza aveva quindi ucciso il ragioniere per evitare di essere scoperta. L'anziano, infatti, sempre profondamente innamorato di sua moglie (al punto da scriverle delle toccanti lettere d'amore, come se fosse ancora viva) cercava incessantemente l'auto che l'aveva investita, e alla fine l'aveva trovata in uno sfasciacarrozze, risalendo infine a quella villa grazie ad alcuni indizi trovati nell'auto.\n\"Per fatto personale\".\nTrama.\nUn uomo viene trovato morto in un'auto fuori da un bowling. Poco dopo, anche una cameriera del locale, che aveva avuto una relazione con l'uomo, viene uccisa, facendo ricadere i sospetti sul marito. Rocca, per\u00f2, nutre dei dubbi, e si mette sulle tracce dell'unico testimone del primo delitto, un travestito. Contemporaneamente, Giacomo torna a casa, lasciando dubbi sulla sua crisi coniugale. Il travestito che Rocca stava cercando inculca poi il dubbio che Giacomo sia omosessuale. In realt\u00e0, Giacomo ha solo scoperto i traffici illeciti del suocero e non sa come comportarsi con la moglie. Rocca, scoperto che colui che il testimone credeva suo figlio \u00e8 in realt\u00e0 il miglior amico di Giacomo, capir\u00e0 che il vero colpevole dei delitti \u00e8 il guardiano del locale, che voleva vendicare la morte del figlio.\n\"La ragazza col cagnolino\".\nTrama.\nUna misteriosa ragazza arrivata da Roma viene trovata accoltellata in un cespuglio. Gli unici indizi sono un disegno e il numero telefonico di un albergo in cui un uomo l'aveva cercata. Rocca indaga sul passato della donna, scoprendo che a 10 anni era stata rapita, e il crack finanziario della famiglia a seguito del pagamento del riscatto aveva portato i genitori alla morte. Successivamente viene trovata morta la moglie del portiere dell'albergo, una donna che la sera, andando per le strade a prostituirsi, era stata testimone del delitto. Rocca scopre che l'assassino \u00e8 il rapitore della ragazza, che quest'ultima aveva riconosciuto da un tatuaggio e che, grazie a Morissi, individuer\u00e0 nel proprietario dell'Hotel. Questi, riconosciuto da Francesca tramite il tatuaggio, tenta di ucciderla prima di essere fermato da Rocca.\n\"Veleni\".\nTrama.\nDurante la settimana delle feste di Natale il giovane e stimato pediatra di Tommy, il dottor Fausto Nobili, muore dopo aver bevuto un caff\u00e8. Si scopre che nel caff\u00e8 era stata messa di proposito una sostanza a cui il dottore era allergico, provocandogli uno shock anafilattico. Inizialmente i sospetti ricadono su un uomo, Vito Jovine, che lo riteneva responsabile della morte del figlio e che l'aveva aggredito quella stessa mattina. Durante le indagini si scopre un traffico di farmaci scaduti che vede coinvolti due colleghi della vittima, tra cui la sua amante. In seguito un sedicente mago viene ucciso nella sua abitazione. Inizialmente viene arrestata l'ex moglie del dottore, del quale era ancora molto innamorata, ma Rocca alla fine scoprir\u00e0 che la vera colpevole \u00e8 Rosanna, l'infermiera del pediatra, innamorata non corrisposta dell'uomo, che aveva maldestramente cercato di fargli bere un filtro d'amore, ignara che questo contenesse anche la sostanza a cui l'uomo era allergico. \n\"L'uomo sbagliato\".\nTrama.\nUn ragazzo viene ucciso con un fucile di precisione, appartenente ad una partita rubata in un negozio di armi. I sospetti si concentrano su Luca Garrone, un giovane dal difficile contesto sociale, e sul suo amico Angelo Pastore, un ragazzo che lavora nel negozio dove il fucile \u00e8 stato rubato. Rocca scopre, infatti, che erano stati proprio i due ragazzi a compiere il furto nell'armeria per rivendere i fucili clandestinamente. Il ricettatore viene arrestato, ma non basta a chiudere il caso, perch\u00e9 nelle stesse modalit\u00e0 vengono uccise altre due persone: la moglie di un proprietario di una lavanderia appena uscita da una chiesa e una ragazza sposata da un mese. Nessuno dei due delitti sembra collegato con il primo, ma l'assassino telefona in caserma come aveva gi\u00e0 fatto in occasione del primo omicidio, sfidando apertamente le forze dell'ordine e in particolare Rocca. Mannino, fermamente convinto che si tratti di un serial killer, fa intervenire un nucleo speciale da Roma estromettendo Rocca e i suoi dalle indagini con grande disappunto del maresciallo, che per\u00f2 riesce a localizzare il nascondiglio di Garrone. Questi ha una furiosa lite con Pastore, che lo crede responsabile degli omicidi essendosi tenuto per s\u00e9 uno dei fucili rubati, ma l'arrivo degli uomini di Rocca mette in fuga i due. Pastore viene arrestato ma Luca, durante la fuga in motorino, viene colpito dallo stesso fucile di precisione che ha commesso gli altri tre omicidi. Con il principale sospettato morto sembra che le indagini debbano ricominciare da capo ma Rocca, che vuole vederci chiaro nella faccenda, decide di fare una seconda ispezione nella cabina telefonica dalla quale sono partite le telefonate. La svolta arriva grazie al fatto che il maresciallo \u00e9 allergico al pelo del gatto: si scopre che l'autore delle telefonate possiede un gatto persiano come quello di Luca Garrone e che il vero responsabile \u00e8 il padre adottivo del ragazzo. L'uomo, affetto da un tumore al cervello all'ultimo stadio che gli ha fatto perdere la ragione, si era convinto che sua moglie, deceduta anni prima sempre a causa di un male incurabile, fosse stata uccisa dal figliastro, e che questi volesse uccidere anche lui. Aveva allora sottratto a Luca uno dei fucili rubati, con il quale aveva poi commesso prima i tre delitti per sviare le indagini, e poi quello di Luca, vero obiettivo del patrigno. Rocca cerca di catturarlo dopo che i carabinieri circondano la sua casa, ma il folle si barrica in casa imbracciando il fucile. Spara quindi allo stesso maresciallo, che cercava invano di farlo ragionare, e che si salva solo grazie al giubbotto antiproiettili. Alla fine l'uomo verr\u00e0 catturato grazie a un abile intervento dai corpi speciali dei carabinieri. Francesca annuncia a Rocca che sposer\u00e0 un uomo conosciuto in montagna. Rocca, dubbioso fino all'ultimo, confessa \"in extremis\" i suoi sentimenti a Francesca, che per\u00f2 ha gi\u00e0 mandato a monte il suo matrimonio, scoprendosi innamorata di lui."}
{"id": "2570547", "revid": "913245", "url": "https://it.wikipedia.org/wiki?curid=2570547", "title": "Tat'jana Firova", "text": "Biografia.\nNel 2016 le \u00e8 stata revocata la medaglia d'argento conquistata con la staffetta 4\u00d7400 m a .\nNel febbraio 2019 ha ricevuto una squalifica di 4 anni per violazione delle regole anti-doping, valida a partire dal 9 giugno 2016 e contestualmente tutti i suoi risultati conseguiti dal 20 agosto 2008 al 31 dicembre 2012 le sono stati annullati."}
{"id": "2570551", "revid": "339392", "url": "https://it.wikipedia.org/wiki?curid=2570551", "title": "Tatiana Firova", "text": ""}
{"id": "2570552", "revid": "62004", "url": "https://it.wikipedia.org/wiki?curid=2570552", "title": "Viktor Grigor'evi\u010d Car\u00ebv", "text": ""}
{"id": "2570555", "revid": "339392", "url": "https://it.wikipedia.org/wiki?curid=2570555", "title": "Tatyana Firova", "text": ""}
{"id": "2570557", "revid": "729019", "url": "https://it.wikipedia.org/wiki?curid=2570557", "title": "Battaglia di Stoke Field", "text": "La battaglia di Stoke Field, avvenuta il 16 giugno 1487, fu l'ultima battaglia della guerra delle Due Rose. Tuttavia, secondo alcuni storici, \u00e8 la battaglia di Bosworth Field, avvenuta due anni prima, l'ultimo vero scontro di questo conflitto.\nIl pretendente.\nEnrico VII d'Inghilterra ebbe il trono grazie alla Casa di Lancaster (Casato dei Tudor), e cerc\u00f2 di ottenere l'accettazione da parte della fazione dei York dal suo matrimonio con la loro erede, Elisabetta di York, ma il suo potere non era del tutto sicuro. Il rappresentante del Casa di York era il primo cugino della regina, Edoardo, Conte di Warwick (figlio di Giorgio, duca di Clarence). Questo ragazzo venne rinchiuso nella torre di Londra.\nUn impostore che affermava di essere Edoardo, il cui vero nome era Lambert Simnel, cattur\u00f2 l'attenzione di John de la Pole, I conte di Lincoln, anche se apparentemente riconciliato con il re Tudor, aveva preteso sul trono, inoltre, l'ultimo Plantageneto, Riccardo III d'Inghilterra, lo aveva nominato come suo erede reale. Anche se probabilmente non aveva dubbi sulla vera identit\u00e0 di Simnel, Lincoln vide un'opportunit\u00e0 per vendicarsi.\nDopo essere fuggito dalla corte d'Inghilterra il 19 marzo 1487, Lincoln si rec\u00f2 alla corte di Malines da sua zia, Margherita, duchessa di Borgogna. Margherita gli forn\u00ec un sostegno finanziario e militare, sotto forma di 1500 mercenari tedeschi, con il comandante veterano, Martin Schwartz. Giovanni venne raggiunto da un certo numero di Lord inglesi ribelli a Mechelen, in particolare i fedelissimi sostenitori di Riccardo III, Lord Lovell, sir Richard Harleston, ex governatore di Jersey e David Thomas, un capitano della guarnigione inglese a Calais.\nLa ribellione degli York.\nLa flotta degli York arriv\u00f2 a Dublino il 4 maggio 1487. Con l'aiuto di Gerald FitzGerald, ottavo conte di Kildare, e anche del lord cancelliere d'Irlanda, Lincoln reclut\u00f2 4.500 mercenari irlandesi, per lo pi\u00f9 Kern: equipaggiati con una corazza leggera, gli irlandesi erano per\u00f2 una fanteria molto mobile. Con il sostegno della nobilt\u00e0 e del clero irlandese, Lincoln incoron\u00f2 il pretendente Lambert Simnel come \"Re Edoardo VI\" a Dublino il 24 maggio 1487. Anche se un Parlamento era stato chiamato per il nuovo \"re\", Lincoln non aveva alcun'intenzione di rimanere a Dublino e invit\u00f2 l'esercito e Simnel a salpare per il nord Lancashire.\nAl momento dello sbarco il 4 giugno 1487, Lincoln venne raggiunto da un certo numero di signori locali guidati da Sir Thomas Broughton. Cos\u00ec, l'esercito di York, ormai raggiunse circa 8.000 uomini, facendo oltre 200 miglia in cinque giorni. La notte del 10 giugno, a Bramham Moor, al di fuori di Tadcaster, Lovell guid\u00f2 2.000 uomini in un attacco notturno contro i 400 Lancaster, guidati da Lord Clifford. Il risultato fu una schiacciante vittoria degli York.\nLincoln poi attacc\u00f2 l'esercito settentrionale del re Enrico, sotto il comando di Henry Percy, il 12 giugno. Il lord Scrope si ritir\u00f2 verso nord, prendendo l'esercito di Northumberland con lui. Lincoln e l'esercito principale continuarono ad andare verso sud. Fuori Doncaster, Lincoln incontr\u00f2 la cavalleria dei Lancaster sotto il comando di lord Scales. Seguirono tre giorni di schermaglie attraverso la foresta di Sherwood. Lincoln fu costretto da Scales a tornare a Nottingham. Tuttavia, i combattimenti avevano rallentato l'avanzata York in misura sufficiente a consentire al re Enrico di ricevere rinforzi consistenti, sotto il comando del Lord Strange a Nottingham il 14 giugno.\nIl 15 giugno, il re Enrico cominci\u00f2 a muoversi verso nord-est di Newark, dopo aver ricevuto notizia che Lincoln aveva attraversato il Trent. Alle nove del mattino circa del 16 giugno, le truppe del re Enrico andarono in avanti, incontrando l'esercito York, assembrandosi in un unico blocco, su un ciglio di una collina, circondati su tre lati dal Trent presso il villaggio di East Stoke. In un'inusuale manovra militare, gli York cedettero immediatamente il terreno. La battaglia fu aspra e dur\u00f2 pi\u00f9 di tre ore, ma alla fine, le truppe irlandesi vennero battute.\nI mercenari tedeschi e svizzeri furono in grado di ritirarsi mentre tutti i comandanti degli York: Lincoln, FitzGerald, Broughton e Schwartz morirono combattendo. L'unico a fuggire fu lord Lovell e secondo la leggenda, mor\u00ec nascondendosi in una stanza segreta a casa sua. Simnel venne catturato, ma fu graziato da Enrico in un gesto di clemenza che lo fece passare alla storia, e ci\u00f2 anche in considerazione della sua giovane et\u00e0: Simnel nel 1487 doveva avere circa dieci anni; inoltre Enrico si accorse che Simnel era solo un fantoccio per gli York."}
{"id": "2570559", "revid": "400694", "url": "https://it.wikipedia.org/wiki?curid=2570559", "title": "Stiff Upper Lip (album AC/DC)", "text": ""}
{"id": "2570564", "revid": "124893041", "url": "https://it.wikipedia.org/wiki?curid=2570564", "title": "Episodi de Il maresciallo Rocca (quinta stagione)", "text": "La quinta ed ultima stagione de \"Il maresciallo Rocca, trasmessa con il titolo di Il maresciallo Rocca 5\", \u00e8 costituita da sei episodi ed \u00e8 stata trasmessa in prima visione dal 2 ottobre al 23 ottobre 2005 su Rai 1.\n\"Il mistero di Santa Brigida\".\nTrama.\nDon Vincenzo, il parroco di Santa Brigida grande amico di Rocca, viene trovato ucciso nella sua parrocchia. Una farmacista indica come possibile colpevole un ragazzo rumeno, con precedenti per furto, che Rocca aveva raccomandato al prelato. Il Maresciallo, sentendosi in colpa, cerca di scoprire il vero colpevole. La successiva morte di una giornalista porta il maresciallo a scoprire che la vera colpevole \u00e8 proprio la farmacista. Impazzita dopo la perdita del marito che lei aveva aiutato a morire perch\u00e9 gravemente malato, la donna aveva chiesto invano il perdono al parroco dopo essersi confessata. Nel frattempo Daniela annuncia di aspettare un figlio da Marco e a Viterbo arriva il Tenente Natalina Solimeni, nuovo responsabile della scientifica.\n\"Menzogne\".\nTrama.\nUn uomo viene trovato morto in un hotel. Inizialmente i sospetti confluiscono su una cameriera dell'albergo, ex amante dell'uomo, e sul marito, ma la successiva morte di un ex ispettore di polizia, addetto alla sicurezza dell'albergo, che aveva promesso a Rocca il suo aiuto in cambio del reintegro in Polizia, porta Rocca a scoprire un giro di gioco d'azzardo all'interno dell'albergo. Alla fine, per\u00f2, il vero assassino si riveler\u00e0 essere la figliastra dell'uomo, di cui era amante, che la madre stava cercando di coprire accusandosi al suo posto. La giovane ha ucciso l'uomo per gelosia, non accettando la sua decisione di porre fine alla loro relazione. L'amicizia tra Rocca e il tenente Natalina Solimeni si fa pi\u00f9 sempre pi\u00f9 intima. Giacomo decide di seguire le orme paterne e arruolarsi nell'arma.\n\"La trappola\".\nTrama.\nElena, una ragazza, che collaborava con Marco come informatrice, accusa il poliziotto di averla picchiata e violentata. Rocca cerca di discolpare il genero, che per\u00f2 ammette di aver avuto una breve relazione con la ragazza per poter continuare a raccogliere informazioni. Pur essendo molto arrabbiato con Marco per aver tradito sua figlia, Rocca non riesce a credere alle infamanti accuse rivolte contro di lui. Interrogato, il poliziotto rivela che stava indagando su un traffico di doping che coinvolge diverse squadre ciclistiche in seguito all'incidente di un atleta diciannovenne, Vinicio Pezziol, che si trova in coma da due mesi. Tutto lascia pensare che la condizione del ragazzo sia dovuta all'incidente, ma Marco sospetta che il ciclista, durante la caduta, abbia avuto un collasso dovuto all'uso di sostanze dopanti. Marco, lasciato da Daniela e trattenuto dal genero, fugge per poter provare la sua innocenza, ma l'omicidio del dottor Simen, il medico sospettato di aver modificato la cartella clinica di Vinicio, aggrava la posizione dell'uomo, che ora \u00e8 latitante. Intanto Rocca e Natalina si baciano sotto gli occhi di un'incredula Francesca e anche la situazione personale del maresciallo si complica. Grazie alla drammatica testimonianza del padre di Vinicio, Rocca scopre la verit\u00e0: i veri colpevoli dell'aggressione alla ragazza e dell'omicidio del medico, oltre al fidanzato della stessa, sono l'allenatore e il procuratore dello sfortunato ciclista, che con la complicit\u00e0 di Simen, assassinato dopo aver minacciato di rivelare tutto, avevano iniziato a drogarlo. Quando il ragazzo \u00e8 entrato in coma, hanno usato l'incidente come capro espiatorio, dando una cospicua assicurazione alla famiglia del ragazzo, in realt\u00e0 con l'obiettivo di comprare il loro silenzio. Sotto la minaccia di far del male a sua figlia, la ragazza era stata picchiata e costretta ad accusare Marco per impedirgli di proseguire le indagini. Daniela partorisce la piccola Alice, ma non vuole perdonare Marco, ormai scagionato da tutte le accuse. \n\"Il figlio di nessuno\".\nTrama.\nLa tomba di una donna viene fatta saltare in aria. Bruno e Renzo Mascio, rispettivamente il marito e il figlio della donna, che gestiscono una pescheria, sono in contrasto con una famiglia mafiosa, i Talarico, a causa dei grossi debiti di gioco del padre. Per salvare il figlio, Bruno uccide uno della famiglia mafiosa. Pochi giorni dopo, in pescheria, grazie al tempestivo intervento dei carabinieri, padre e figlio sfuggono per un pelo alla vendetta dei mafiosi, che vengono arrestati. In seguito, per\u00f2, Renzo viene trovato morto. Suo padre, che frattanto \u00e8 stato arrestato per l'omicidio di uno dei Talarico, \u00e8 convinto che ad uccidere suo figlio siano stati i mafiosi. Sul giaccone del ragazzo viene per\u00f2 trovata una cimice. Di l\u00ec a poco, il ritrovamento del cadavere di un investigatore privato porta Rocca a scoprire che il vero padre del ragazzo, come rivela lo stesso Bruno, era Michele Gianni, noto e anziano imprenditore, da poco deceduto, e che ad uccidere il ragazzo sono stati i nipoti dell'imprenditore, che temevano di perdere l'eredit\u00e0, e uno dei tre nipoti ha ucciso anche l'investigatore per non lasciare testimoni. Rocca e Natalina decidono di non proseguire la loro relazione. Intanto Daniela perdona Marco e si trasferisce con quest'ultimo e la bambina nella vecchia casa di Francesca, che sembra interessarsi al Maresciallo Di Carmine, arrivato a Viterbo per seguire un corso di restauro.\n\"La maschera e il volto\".\nTrama.\nUn imprenditore, collezionista di opere d'arte, viene ucciso nel corso di una rapina in casa sua, dove viene ferita la moglie. Rocca, aiutato dal maresciallo Di Carmine, scopre che i quadri rubati erano dei falsi. Successivamente due dei rapinatori e la ragazza di uno dei due vengono uccisi dal capo della banda, che si scopre essere un pittore di falsi in combutta con la moglie del collezionista ucciso. Nel tentativo di catturare la donna, che nel frattempo ha ucciso anche il suo complice e amante, Di Carmine viene ferito ad una spalla, ma in modo non grave, contribuendo comunque all'arresto dell'assassina. Convinta che il maresciallo ferito sia Rocca, Francesca accorre spaventatissima in ospedale. Le paure della donna si rivelano infondate, ma questo episodio le permette di capire i suoi sentimenti ancora molto forti per Rocca. A causa di lavori in casa sua, il maresciallo \u00e8 costretto a trasferirsi con Tommy prima da Daniela e quindi in caserma. Roberto annuncia al padre di voler entrare in seminario per diventare prete. L'episodio si conclude con il giuramento di Giacomo, che diventa ufficialmente Carabiniere.\n\"Il male ritorna\".\nTrama.\nUn gattino trovato morto a scuola da Francesca porta dentro di s\u00e9 un biglietto con la scritta \"Male ritorna sanato\". Poco dopo, una ragazza di nome Marisa (le iniziali del messaggio, MAle RItorna SAnato) viene trovata morta come fosse il sacrificio di un rito satanico e con un biglietto che potrebbe indicare la prossima vittima. Rocca, costretto in carrozzella per un incidente domestico e ospitato da Francesca, sospetta, su suggerimento di Banti, un collegamento con il caso del professor Aleppi, che 7 anni prima aveva ucciso la madre naturale di Tommy e la sorella dello stesso Banti. Il maresciallo scoprir\u00e0 infine che il professore, prima di diventare preside di liceo, era direttore di un orfanotrofio, e che alcuni suoi ex alunni hanno fondato una setta, giurando di vendicare la morte di Aleppi. Mentre si trova ancora in carrozzella, Rocca cerca di decifrare il messaggio criptico lasciato dai misteriosi: delle onde, un paio di sci, una corona d'alloro e mezza bocca. Alla fine riesce a capire che il rebus genera le parole \"Maresciallo Rocca\" e subito dopo rischia di essere gettato dalla finestra dal capo della setta, che si era camuffato dietro l'insospettabile identit\u00e0 del fisioterapista di fiducia dello stesso Rocca. Il maresciallo viene per\u00f2 salvato all'ultimo momento dall'arrivo tempestivo di Banti, che ferisce appena in tempo l'aggressore. Quest'ultimo era anche proprietario e responsabile di un centro di riabilitazione, che aveva aperto con il denaro truffato agli adepti della setta. Aveva poi ucciso sia la ragazza che un altro giovane, amico della ragazza stessa, i quali, come lui, erano cresciuti nell'orfanotrofio di Aleppi, e minacciavano di uscire dalla setta e di denunciarlo. Rocca e Francesca tornano insieme e convolano a giuste nozze."}
{"id": "2570565", "revid": "116591027", "url": "https://it.wikipedia.org/wiki?curid=2570565", "title": "Giovanni Battista Brivio", "text": "Proveniente da una famiglia patrizia milanese, fu infine vescovo di Cremona dal 1610.\nGenealogia episcopale.\nLa genealogia episcopale \u00e8:"}
{"id": "2570577", "revid": "250936", "url": "https://it.wikipedia.org/wiki?curid=2570577", "title": "Area naturale marina protetta Capo Caccia Isola Piana", "text": ""}
{"id": "2570579", "revid": "767487", "url": "https://it.wikipedia.org/wiki?curid=2570579", "title": "Frederik Ndoci", "text": "Ha vinto per 2 volte il Festivali i K\u00ebng\u00ebs, nel 1989 e nel 2006, rispettivamente con le canzoni \"Toka e Diellit\" e \"Balada E Gurit\".\nNel 2007 partecipa all'Eurovision con la versione inglese di \"Balada E Gurit\", intitolata \"Hear My Plea\" e cantata insieme alla moglie Aida Ndoci."}
{"id": "2570582", "revid": "54193", "url": "https://it.wikipedia.org/wiki?curid=2570582", "title": "Chiamata di terzo", "text": ""}
{"id": "2570586", "revid": "339392", "url": "https://it.wikipedia.org/wiki?curid=2570586", "title": "Esposizione Universale (1889)", "text": ""}
{"id": "2570587", "revid": "287204", "url": "https://it.wikipedia.org/wiki?curid=2570587", "title": "Suss l'ebreo", "text": ""}
{"id": "2570591", "revid": "253269", "url": "https://it.wikipedia.org/wiki?curid=2570591", "title": "June Allyson", "text": "Biografia.\nJune Allyson nacque come Eleanor Geisman, soprannominata Ella, nel quartiere del Bronx, a New York, da Clara (nata Provost) e Robert Geisman. I suoi nonni paterni, Harry Geisman e Anna Hafner, erano immigrati dalla Germania, sebbene la Allyson pretendesse che il suo cognome fosse originariamente \"Van Geisman\", e che fosse d'origine olandese. Le biografie la citano come \"Jan Allyson\", nata da genitori franco-britannici. Alla sua morte, la sorella disse che June era nata come \"Eleanor Geisman da una madre francese e un padre olandese\".\nNell'aprile del 1918, quando la Allyson aveva solo sei mesi, il padre, alcolizzato, che lavorava come guardiano, abbandon\u00f2 la famiglia. La Allyson fu allevata in uno stato di quasi assoluta povert\u00e0, dai suoi nonni materni. Per sopravvivere, sua madre lavor\u00f2 come telefonista e cassiera di ristorante e quando riusciva a risparmiare abbastanza soldi, si riuniva occasionalmente alla figlia, ma pi\u00f9 spesso la Allyson restava \"parcheggiata\" presso i suoi nonni o altri parenti.\nNel 1925, quando la Allyson aveva 8 anni, un ramo secco d'un albero le rovin\u00f2 addosso mentre giocava col suo triciclo, con il suo piccolo terrier a rimorchio. Il pesante ramo uccise il cagnolino e frattur\u00f2 la spina dorsale della Allison. I medici dissero che non avrebbe pi\u00f9 potuto camminare e le applicarono per quattro anni un gravoso bustino d'acciaio che andava dal collo alle anche. Recuper\u00f2 infine la sua salute ma quando divenne famosa, era terrorizzata dalla possibilit\u00e0 che la gente potesse scoprire il suo doloroso passato e parl\u00f2 negli studi di una sua passata \"vita rosea\", inclusa una storia intricata circa i mesi che avrebbe dedicato ad esercizi di nuoto nella speranza di diventare una campionessa di quello sport. Nelle sue ultime memorie la Allyson descrisse un programma estivo di nuoto da lei seguito che l'avrebbe aiutata dal punto di vista fisico.\nDopo una faticosa riabilitazione che la port\u00f2 dalla sedia a rotelle alle grucce per poi riavere la possibilit\u00e0 di camminare senza impedimenti ulteriori, la prima vera \"fuga\" della Allyson dalla sua misera vita fu quella di andare al cinema, dove fu estasiata dai film di Ginger Rogers e Fred Astaire. Nell'et\u00e0 adolescenziale, impar\u00f2 a memoria i passi di danza di Ginger Rogers e afferm\u00f2 in seguito di aver visto \"Cerco il mio amore\" (The Gay Divorcee) 17 volte. Tent\u00f2 anche di emulare il modo di cantare delle star del cinema, sebbene non avesse alcuna possibilit\u00e0 di registrare la musica. Quando sua madre si rispos\u00f2 e la famiglia fu riunita e fru\u00ec di un pi\u00f9 confortevole standard finanziario, la determinazione e l'ambizione della Allyson la portarono ad entrare nella Ned Wayburn Dancing Academy, cominciando a prender parte a gare di danza sotto il nome di \"Elaine Peters.\"\nCon la morte del suo patrigno e con un futuro tranquillizzante davanti a lei, lasci\u00f2 la scuola di danza dopo aver frequentato solo i primi due anni e mezzo, per cercare lavoro come ballerina. Il suo primo lavoro, pagato 60 dollari a settimana, fu quello di ballerina di tip-tap al Lido Club di Montreal. Tornata a New York, trov\u00f2 lavoro come attrice in cortometraggi prodotti dalle Educational Pictures. La svolta si ebbe quando il cast delle Educational Pictures le offr\u00ec di lavorare assieme al cantante Lee Sullivan, ai ballerini comici Herman Timberg Jr., Pat Rooney Jr. e alla futura star cinematografica Danny Kaye. Quando le Educational cessarono di operare, la Allyson si spost\u00f2 alla Vitaphone di Brooklyn, cominciando a lavorare col ballerino Hal Le Roy) in piccoli short musicali.\nInizi.\nAlternando il lavoro al \"Copacabana Club\" con la recita di piccoli ruoli presso Vitaphone, la piccola (1.55\u00a0m) e snella (meno di 40\u00a0kg) Allyson dai capelli rossi nel 1938 fece parte del coro nel \"musical\" \"Sing out the News\" a Broadway."}
{"id": "2570596", "revid": "1776051", "url": "https://it.wikipedia.org/wiki?curid=2570596", "title": "The Price of Existence", "text": "The Price of Existence \u00e8 il secondo album degli All Shall Perish, pubblicato dall'etichetta discografica Nuclear Blast l'8 agosto 2006."}
{"id": "2570599", "revid": "767487", "url": "https://it.wikipedia.org/wiki?curid=2570599", "title": "Illachime Quartet", "text": "L'Illachime Quartet \u00e8 una band italiana dedita ad una fusione sperimentale tra rock dai toni post punk e molteplici elementi derivanti tanto dalla musica elettronica quanto dal free jazz.\nPer molti anni, pur definendosi \"quartet\" (quartetto) il nucleo stabile della band \u00e8 stato formato in realt\u00e0 da 2 membri, Fabrizio Elvetico e Gianluca Paladino, coadiuvati da un nutrito cast di collaboratori, cui si \u00e8 aggiunto nel 2006 Pasquale Termini.\nPi\u00f9 di recente, la formazione si \u00e8 assestata su un vero e proprio quartetto con la permanenza stabile di Ivano Cipolletta. Il termine \"Illachime\" invece, deriva dalla locuzione \"in lacrime\" che, sostituendo alcune lettere, diventa l'unione tra gli articoli \"il\" e \"la\" e i pronomi \"chi\" e \"me\".\nBiografia e produzione.\nFondati nel 2002, hanno pubblicato il primo album, omonimo, nel 2004.\nNell'esordio appaiono gi\u00e0 chiare le coordinate di ricerca sonora del gruppo, in cui il background accademico di Elvetico, professore di armonia e analisi presso il conservatorio, si incontra e scontra con le asprezze del post punk e con l'improvvisazione radicale del free jazz.\nNel 2008 lo stesso Elvetico fa parte della formazione che esegue assieme a Rhys Chatham il suo \"Guitar Trio\" nella tappa di Napoli della tourn\u00e9e mondiale del compositore e chitarrista statunitense.\nNel 2009 esce invece \"I'm Normal, My Heart Still Works\", in cui spiccano le collaborazioni con Rhys Chatham, Graham Lewis dei Wire e Mark Stewart del Pop Group.\nL'album desta attenzione da parte della critica specialisitica nonostante le soluzioni sonore adottate rimangano fedeli all'approccio avanguardista che contraddistingue la band.\nNel 2010 Elvetico si dedica al progetto parallelo FERC con Rossella Cangini con cui realizza \"the Trail of Monologues\" (Silta Records). Nel 2012 \u00e8 uscito un terzo album del gruppo composto da un inedito e 11 remix di brani dalle precedenti release, ad opera, tra gli altri, di artisti come Mark Stewart, Schneider TM, Domenico Sciajno, Retina.it., Philippe Petit.\nNel 2012 esce \"Sales\", album che coincide con l'interruzione dell'attivit\u00e0 live. Contiene dodici tracce, tra cui un inedito e 11 remix di brani dei dischi precedenti, a opera di musicisti italiani e internazionali, tra cui spiccano Mark Stewart, Philippe Petit, SchneiderTM, Retina.it, Domenico Sciajno.\nNel 2015 esce il volume di Antonello Cresti \"Solchi sperimentali Italia, 50 anni di italiche musiche altre\" (Crac Edizioni) in cui c'\u00e8 un paragrafo dedicato alla band e un'intervista a Elvetico. Il gruppo, assieme a Riccardo Veno, \u00e8 l'unico progetto completamente partenopeo a essere citato. In occasione della presentazione del libro presso l'Asilo Filangieri di Napoli, avviene la reunion del quartetto (con Ivano Cipolletta alla batteria), che annuncia di essere tornato in studio per lavorare al quarto album.\nIl nuovo album (primavera del 2019) \u00e8 un concept diviso in due parti ispirate a una pellicola cult del 1970, Cinque pezzi facili.\nParte A - Five Easy Pieces: \u00e8 composta di rielaborazioni di colonne sonore originali di Illachime Quartet prodotte per vari filmati e documentari, ed eseguite con una vera e propria Big Band.\nParte B - Five Uneasy Pieces: \u00e8 il risultato di due sessioni di integrale improvvisazione tenute dal Quartetto presso il teatro de l'Asilo (ex Asilo Filangieri) di Napoli nel febbraio 2018.\n\"Soundtrack (for Parties on the Edge of the Void)\" \u00e8 il titolo dell'album che, da un lato, richiama la destinazione originaria di una parte delle composizioni (quelle della Parte A), dall'altro conferma l'attenzione della band ai segnali che vengono dalla realt\u00e0 sociale e politica del mondo attuale, che sembra sempre pi\u00f9 sull'orlo del baratro a causa di violenze di ogni genere, devastazione ambientale, economie predatorie e razzismo dilagante. In opposizione a questo, il gruppo intende invitare - non senza una certa amara ironia - all'incontro accogliente e festoso, e alla condivisione tra le persone."}
{"id": "2570600", "revid": "115808627", "url": "https://it.wikipedia.org/wiki?curid=2570600", "title": "Culmo", "text": "Lo stelo delle graminacee assume il nome di culmo. Esso \u00e8 nettamente suddiviso in nodi ed internodi (frequentemente cavi).\nDai nodi prendono il via le foglie (una per nodo). I nodi sono molto ravvicinati alla base del culmo e vanno distanziandosi mano a mano che ci si allontana dal terreno. Questo perch\u00e9 il meccaniscmo di accrescimento primario della pianta \u00e8 basato appunto sulla crescita dei nodi ed il conseguente allontanamento degli internodi. Dai primi nodi (molto ravvicinati) si formano nuovi culmi. Questo aspetto consente alla pianta di accrescersi in larghezza a formare cespi pi\u00f9 o meno compatti. \u00c8 particolarmente rilevante se si considera lo sfalcio (da parte dell'uomo o in seguito a pascolamento).\nIn alcune specie i nodi basali del culmo possono accumulare sostanze di riserva."}
{"id": "2570601", "revid": "287204", "url": "https://it.wikipedia.org/wiki?curid=2570601", "title": "Guangzhou International Women's Open 2009", "text": "Il Guangzhou International Women's Open 2009 (conosciuto anche come \"TOE Life Ceramics Guangzhou International Women's Open\" per motivi sponsorizzazione) \u00e8 stato un torneo di tennis giocato sul cemento. \u00c8 stata la 6\u00aa edizione del Guangzhou International Women's Open, che fa parte della categoria International nell'ambito del WTA Tour 2009. Si \u00e8 giocato a Canton in Cina, dal 14 settembre al 20 settembre 2009.\nPartecipanti.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nGiocatrici lucky loser:\nCampionesse.\nSingolare.\n Shahar Peer contro Alberta Brianti 6-3 6-4\nDoppio.\n Ol'ga Govorcova / Tat'jana Pu\u010dek contro Kimiko Date Krumm / Sun Tiantian 3-6 6-2 10-8"}
{"id": "2570604", "revid": "196390", "url": "https://it.wikipedia.org/wiki?curid=2570604", "title": "Sentenza passata in giudicato", "text": ""}
{"id": "2570605", "revid": "1646297", "url": "https://it.wikipedia.org/wiki?curid=2570605", "title": "Acrotomofilia", "text": "L'acrotomofilia (dal greco \u1f00\u03ba\u03c1\u03cc\u03c4\u03bf\u03bc\u03bf\u03c2 \"avere l'estremit\u00e0 tagliata\" (da \u1f04\u03ba\u03c1\u03bf\u03bd \" akron \" \"estremit\u00e0\" e -\u03c4\u03bf\u03bc\u03bf\u03c2 \" -tomos \" da \u03c4\u03ad\u03bc\u03bd\u03c9 \" temno \" \"taglio\" ) e \u03c6\u03b9\u03bb\u03af\u03b1 \" philia \" \"amore\") \u00e8 una parafilia che porta il soggetto a provare interesse sessuale verso le persone amputate (la menomazione pu\u00f2 essere posseduta dalla nascita o acquisita successivamente).\nPanoramica.\nGli acrotomofili possono essere attratti dagli amputati per il loro aspetto o per la somiglianza tra il moncone dell'amputato e un oggetto fallico, o che pu\u00f2 essere usato per piacere sessuale. Gli acrotomofili tendono ad apprezzare l'idea di dominare l'amputato durante il sesso e possono anche eccitarsi al pensiero di dover prendersi cura di un amputato.\nApprofondimento.\nDa una indagine condotta, questi soggetti hanno mostrato preferenza per le amputazioni delle gambe rispetto a quelle delle braccia, di un singolo arto rispetto ad amputazioni doppie, e per amputazioni che lasciano un moncone. \nSecondo Solvang (2007), \"I devoti aderiscono alle concezioni standard di attrattiva in tutte le altre questioni al di fuori delle amputazioni\". Una spiegazione junghiana per questa parafilia \u00e8 che possa derivare dal desiderio di risolvere le discontinuit\u00e0 nell'inconscio collettivo mediante la distorsione della rappresentazione geometrica dell'uomo, che tradizionalmente comporta cinque punti, sei quando si concentra sulla sessualit\u00e0 maschile e sette quando si discute di incarnazioni del Logos da certe culture religiose.\nL'acrotomofilia pu\u00f2 essere associata al disturbo dell'identit\u00e0 dell'integrit\u00e0 corporea (BIID).\nTerminologia.\nIl termine amelotatismo \u00e8 stato anche usato per descrivere l'acrotomofilia. La sua controparte \u00e8 l'apotemnofilia, ovvero il desiderio di subire l'amputazione degli arti. John Money (1977) us\u00f2 i termini \"autoapotemnofilia\" e \"alloapotemnofilia\" per descrivere l'interesse erotico di voler essere o apparire un amputato rispetto al desiderio di amputati tra partner sessuali; nessuno dei due termini \u00e8 stato per\u00f2 ampiamente utilizzato da allora. Il termine \"teratofilia\" \u00e8 usato per descrivere l'eccitazione di persone deformi o mostruose.\nNei media.\nUn noto film che tratta il tema dell'acrotomofilia \u00e8 \"Boxing Helena\"."}
{"id": "2570606", "revid": "196390", "url": "https://it.wikipedia.org/wiki?curid=2570606", "title": "Passato in giudicato", "text": ""}
{"id": "2570607", "revid": "196390", "url": "https://it.wikipedia.org/wiki?curid=2570607", "title": "In giudicato", "text": ""}
{"id": "2570617", "revid": "287204", "url": "https://it.wikipedia.org/wiki?curid=2570617", "title": "Bell Challenge 2009", "text": "Il Bell Challenge 2009 \u00e8 stato un torneo di tennis giocato sul sintetico indoor. \u00c8 stata la 17\u00aa edizione del Bell Challenge, che fa parte della categoria International nell'ambito del WTA Tour 2009. Si \u00e8 giocato al PEPS sport complex di Qu\u00e9bec in Canada, dal 14 settembre al 20 settembre 2009.\nPartecipanti.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nGiocatrici Lucky Loser:\nCampionesse.\nSingolare.\n Melinda Czink contro Lucie \u0160af\u00e1\u0159ov\u00e1 4-6, 6-3, 7-5\nDoppio.\n Vania King / Barbora Z\u00e1hlavov\u00e1-Str\u00fdcov\u00e1 contro Sofia Arvidsson / S\u00e9verine Br\u00e9mond Beltrame 6-1, 6-3"}
{"id": "2570620", "revid": "767487", "url": "https://it.wikipedia.org/wiki?curid=2570620", "title": "\u00d5", "text": "La lettera \u00d5, in minuscolo \u00f5, \u00e8 una lettera derivata dalla O dell'alfabeto latino, sormontata dal segno diacritico della tilde. \nLa lettera \u00e8 presente in alcuni alfabeti, come l'alfabeto portoghese, quello estone e quello vietnamita.\nIn estone.\nIn lingua estone la lettera indica una vocale posteriore semichiusa non arrotondata, la nel linguaggio alfabeto fonetico internazionale.\nIn portoghese.\nIn lingua portoghese indica invece una vocale nasale medio-superiore posteriore arrotondata. La lettera per\u00f2 non \u00e8 considerata una lettera indipendente dell'alfabeto portoghese.\nIn vietnamita.\nIn lingua vietnamita la lettera indica il suono ."}
{"id": "2570628", "revid": "1318658", "url": "https://it.wikipedia.org/wiki?curid=2570628", "title": "Volley Bergamo 2008-2009", "text": "Questa voce raccoglie le informazioni riguardanti il Volley Bergamo nelle competizioni ufficiali della stagione 2008-2009.\nStagione.\nLa stagione 2008-09 \u00e8 stata per il Volley Bergamo, sponsorizzato dalla Foppa Pedretti, la quindicesima consecutiva in Serie A1; come allenatore viene confermato Lorenzo Micelli, cos\u00ec come buona parte della rosa: tra le partenze si registrano quelle di Paola Croce, Valentina Fiorin, Angelina Gr\u00fcn, Maja Poljak e Milena Rosner, sostituite da Erika Araki, Lucia Bacchi, Antonella Del Core e Serena Ortolani, quest'ultima ritornata dal prestito; tra le conferme Francesca Piccinini, Eleonora Lo Bianco, Valentina Arrighetti e Jenny Barazza.\nLa stagione si apre con la Supercoppa italiana, a cui la squadra di Bergamo partecipa come vincitrice della Coppa Italia 2007-08, sfidando le campionesse d'Italia del Robursport Volley Pesaro: sono queste ultime a vincere il trofeo con il risultato di 3-1.\nIl girone di andata del campionato \u00e8 un monologo di vittorie, eccetto una sola sconfitta all'undicesima giornata contro la squadra di Pesaro, chiudendo al secondo posto in classifica. Il girone di ritorno si apre invece con lo stop inferto dalla , a cui segue una vittoria e una sconfitta: dopo tre successi consecutivi, il Volley Bergamo viene fermato dall'Asystel Volley: il resto delle \"regular season\" \u00e8 caratterizzata solo da vittorie, eccetto la gara persa al tie-break contro il Chieri Volley, chiudendo al terzo posto in classifica. Nei quarti di finale dei play-off scudetto incontro la Pallavolo Sirio Perugia, la quale vince gara 1, ma poi perde le due successivo, consentendo al club orobico di accedere alle semifinali: nel penultimo atto del campionato, la sfida \u00e8 contro la formazione di Novara, la quale vince gara 1, perde le due successive, ma poi riesce ad aggiudicarsi gara 4 e gara 5, estromettendo il Volley Bergamo dalla corsa allo scudetto.\nTutte le squadre partecipanti alla Serie A1 2008-09 sono di diritto qualificate alla Coppa Italia; il Volley Bergamo parte dagli ottavi di finale, che vince battendo, sia nella gara di andata che in quella di ritorno, il Santeramo Sport: supera poi nei quarti di finale il Florens Volley Castellana Grotte, mentre viene eliminata in semifinale dall'Asystel Volley.\nGrazie al secondo posto e l'uscita alle semifinali nel campionato 2007-08, il club lombardo si qualifica per la Champions League: chiude la fase a gironi al primo posto nel proprio raggruppamento con cinque vittorie all'attivo ed una sola sconfitta maturata nella gara contro il Mi\u0119dzyszkolny Klub Sportowy Muszynianka. Nella fase ad eliminazione diretta, supera nei play-off a 12 il Pilskie Towarzystwo Pi\u0142ki Siatkowej di Pi\u0142a, mentre nei play-off a 6 sfida l'altra squadra italiana del Robursport Volley Pesaro: dopo aver vinto la gara di andata, perde quella di ritorno, sempre per 3-1, ma riesce a qualificarsi per la Final Four di Perugia grazie alla vittoria del golden set. Con il successo in semifinale sulla Pallavolo Sirio Perugia, accede alla finale contro la Dinamo Mosca: grazie al 3-2 finale, il Volley Bergamo festeggia il suo sesto titolo nella massima competizione europea.\nOrganigramma societario.\nArea direttiva\nArea tecnica\nArea sanitaria"}
{"id": "2570632", "revid": "729019", "url": "https://it.wikipedia.org/wiki?curid=2570632", "title": "Stazione di Barcellona Francia", "text": "Barcellona-Stazione di Francia (Barcelona-Estaci\u00f3 de Fran\u00e7a, ufficialmente e in catalano, Barcelona-Estaci\u00f3n de Francia, in spagnolo), anticamente chiamata \"Barcellona-Termino\", \u00e8 una delle stazioni ferroviarie dell'ADIF di Barcellona e la seconda dopo la stazione di Sants in quanto a traffico di lunga e media percorrenza. Dalla stazione di Francia partono quasi tutte le linee regionali della Catalogna e alcuni servizi di lunga percorrenza. Dai barcellonesi \u00e8 chiamata semplicemente \"Estaci\u00f3 de Fran\u00e7a\".\nCon l'arrivo dell'alta velocit\u00e0 a Barcellona, \u00e8 molto probabile che questa stazione perda gran parte del suo volume passeggeri, visto che il traffico di lunga percorrenza verr\u00e0 centralizzato nelle stazioni di Sants e Sagrera.\nDal 2006 la linea 10 della Cercanias di Barcellona parte dalla stazione di Francia e arriva fino all'Aeroporto di Barcellona, passando dalla stazione di Sants. Nel febbraio 2009 la Linea 2 delle Cercanias ha assorbito la linea 10, la stazione di Francia \u00e8 per\u00f2 rimasta come terminal della linea R2-Sud (St. Vicen\u00e7 de Calders/Vilanova i la Geltr\u00fa).\nServizi ferroviari.\nLunga percorrenza.\nLo scalo \u00e8 servito dai treni che provengono dalla Francia per giungere a Barcellona."}
{"id": "2570634", "revid": "110157", "url": "https://it.wikipedia.org/wiki?curid=2570634", "title": "AC3Filter", "text": "AC3Filter \u00e8 un filtro per DirectShow per la decodifica dei formati audio AC3, DTS e MPEG. Consente di riprodurre film che includono le tracce audio di cui prima."}
{"id": "2570638", "revid": "290948", "url": "https://it.wikipedia.org/wiki?curid=2570638", "title": "\u0395-caprolattame", "text": ""}
{"id": "2570640", "revid": "290948", "url": "https://it.wikipedia.org/wiki?curid=2570640", "title": "2-ossoperidroazepina", "text": ""}
{"id": "2570646", "revid": "287204", "url": "https://it.wikipedia.org/wiki?curid=2570646", "title": "Carlucci", "text": ""}
{"id": "2570649", "revid": "307923", "url": "https://it.wikipedia.org/wiki?curid=2570649", "title": "Film musicale", "text": ""}
{"id": "2570652", "revid": "599013", "url": "https://it.wikipedia.org/wiki?curid=2570652", "title": "Pasotti", "text": ""}
{"id": "2570653", "revid": "30794", "url": "https://it.wikipedia.org/wiki?curid=2570653", "title": "Merkhet", "text": "Il merkhet era uno strumento astronomico formato da una foglia di palma avente un intaglio sulla sommit\u00e0 ed una squadra col filo a piombo. Questo strumento veniva usato per determinare l'asse del tempio o delle piramidi, per osservare il transito al meridiano delle stelle ed anche per misurare i campi. \nPer conoscere le ore della notte due o pi\u00f9 osservatori stavano seduti ad una giusta distanza l'uno di fronte all'altro, secondo l'asse Nord-Sud, tenendo lo strumento nelle mani. La nervatura della palma serviva come mirino con il quale si traguardavano le stelle che culminavano attraverso il filo a piombo della squadra e riferendosi alla sagoma dell'osservatore che volgeva le spalle a sud; un aiutante leggeva l'ora secondo la posizione che la stella aveva sulla tavola stellare. Questo oggetto, secondo alcune fonti, risale addirittura al 2600 a.C. Molto probabilmente grazie a questo strumento era possibile, nella costruzione delle piramidi, raggiungere un grado di precisione di allineamento con i punti cardinali altissimo. "}
{"id": "2570654", "revid": "1543377", "url": "https://it.wikipedia.org/wiki?curid=2570654", "title": "Give Peace a Chance", "text": "Give Peace a Chance \u00e8 un singolo del 1969 della Plastic Ono Band. La canzone, scritta dall'ex Beatle John Lennon, divenne un inno del movimento pacifista americano.\nIl brano.\nComposizione e registrazione.\nLa canzone fu scritta durante la celebre luna di miele Bed-In di Lennon e Yoko Ono: quando un giornalista chiese loro cosa pensassero di ottenere standosene a letto, Lennon rispose spontaneamente: \"\u00abAll we are saying is give peace a chance\u00bb\" (\"Tutto quello che stiamo dicendo \u00e8 date una possibilit\u00e0 alla pace\"); a Lennon la frase piacque e decise di imbastirci intorno una canzone. Cant\u00f2 il brano diverse volte durante il Bed-In, e infine, il 1\u00ba giugno 1969, nella stanza numero 1742 del Queen Elizabeth Hotel di Montr\u00e9al, la registr\u00f2 usando soltanto quattro microfoni e un registratore a quattro piste noleggiato da uno studio di registrazione locale.\nLa sessione di registrazione fu seguita da dozzine di giornalisti e da varie celebrit\u00e0, inclusi Timothy Leary, il rabbino Abraham Feinberg, Joseph Schwartz, Allan Rock, Rosemary Woodruff Leary, Petula Clark, Dick Gregory, Allen Ginsberg, Murray the K, Al Capp e Derek Taylor, molti dei quali parteciparono anche cantando nei cori e vengono menzionati da Lennon nel testo del brano. Lennon suon\u00f2 la chitarra acustica, e a lui poi si aggiunse Tommy Smothers degli Smothers Brothers, anche lui alla chitarra acustica.\nQuando venne pubblicata nel 1969, la canzone fu accreditata a Lennon e McCartney. In qualche uscita successiva, solo Lennon \u00e8 accreditato come autore; come nella ristampa dell'album del 1972 \"Live in New York City\", nel documentario del 2006 \"U.S.A. contro John Lennon\", e nella raccolta \"\" del 1997.\nLennon in seguito dichiar\u00f2 il suo rammarico per aver indicato McCartney come coautore del suo primo singolo da solista invece di accreditare Y\u014dko Ono, che aveva veramente contribuito a scrivere il pezzo. Inoltre Lennon dichiar\u00f2 anche che l'aver attribuito a Paul i crediti per il brano, era una forma di ringraziamento verso McCartney per averlo aiutato a registrare \"The Ballad of John and Yoko\".\nTesto e significato.\nLe liriche del brano si compongono praticamente solo dello slogan pacifista del titolo, ripetuto svariate volte. Lo stesso Lennon considerava la canzone come una sorta di \"canovaccio\" sul quale improvvisare riferimenti agli avvenimenti attuali.\nNell'ultimo verso del brano Lennon cita i nomi \"John and Yoko, Timmy Leary, Rosemary, Tommy Smothers, Bob Dylan, Tommy Cooper, Derek Taylor, Norman Mailer, Allen Ginsberg, Hare Krishna\".\nNella performance di \"Give Peace a Chance\" inclusa nell'album \"Live Peace in Toronto 1969\", Lennon si dimentic\u00f2 i nomi esatti dell'ultimo verso e improvvis\u00f2 dicendo: \"\u00abJohn and Yoko, Eric Clapton, Klaus Voormann, Penny Lane, Roosevelt, Nixon, Tommy Jones, Tommy Cooper e qualcun altro.\u00bb\"\nPubblicazione e lascito.\n\"Give Peace a Chance\" venne pubblicata su singolo (B-side \"Remember Love\" di Yoko Ono) il 4 luglio 1969 in Gran Bretagna su etichetta Apple Records (n. cat. APPLE 13) e qualche giorno dopo, il 7 luglio, negli Stati Uniti (APPLE 1809). Il 45 giri raggiunse la seconda posizione nella Official Singles Chart, e la numero 14 nella classifica \"Billboard\" Hot 100.\nIl brano divenne in poco tempo l'inno pacifista delle manifestazioni anti-guerra del Vietnam e dei movimenti di protesta della controcultura, e fu intonato da una folla di mezzo milione di dimostranti durante una manifestazione a Washington, D.C. in occasione del Vietnam Moratorium Day, il 15 novembre 1969. Il coro venne guidato da Pete Seeger, che interpose le frasi: \"\u00abAre you listening, Nixon?\u00bb\" (\"Stai ascoltando, Nixon?\") e \"\u00abAre you listening, Agnew?\u00bb\" (\"Stai ascoltando, Agnew?\"), mentre il coro di manifestanti intonava il ritornello \"\u00abAll we are saying [...] is give peace a chance\u00bb\" (\"Tutto quello che stiamo dicendo... \u00e8 di dare una possibilit\u00e0 alla pace\").\nIl brano appare anche in una scena chiave del film \"Fragole e sangue\" (\"The Strawberry Statement\") del 1970 in cui viene intonato da un grande gruppo di studenti e manifestanti pacifisti dentro una palestra mentre la polizia si prepara a fare irruzione.\nIl gruppo musicale britannico Yes omaggi\u00f2 la canzone di Lennon nell'album \"The Yes Album\" del 1971, nel brano \"Your Move\".\nDopo essere stata pubblicata su singolo, la canzone apparve in versione ridotta nella compilation \"Shaved Fish\" del 1975. La prima inclusione della versione integrale del pezzo si ebbe nella raccolta \"The John Lennon Collection\" del 1982. Anche se tecnicamente \"Give Peace a Chance\" fu il primo singolo \"solista\" di un membro dei Beatles, il 45 giri \u00e8 ufficialmente accreditato alla Plastic Ono Band, e non al solo John Lennon. Poco tempo dopo l'assassinio di Lennon, i fan si riunirono fuori dal Dakota Building ed iniziarono a cantare \"Give Peace a Chance\". Il singolo rientr\u00f2 in classifica nel gennaio 1981, raggiungendo la posizione numero 33. La canzone \u00e8 una delle tre composizioni da solista di Lennon, insieme a \"Instant Karma!\" e \"Imagine\", che sono state inserite nella lista \"500 Songs that Shaped Rock and Roll\" della Rock and Roll Hall of Fame."}
{"id": "2570655", "revid": "7", "url": "https://it.wikipedia.org/wiki?curid=2570655", "title": "TV commerciali", "text": ""}
{"id": "2570656", "revid": "210951", "url": "https://it.wikipedia.org/wiki?curid=2570656", "title": "Equilibrio di potere", "text": ""}
{"id": "2570663", "revid": "709406", "url": "https://it.wikipedia.org/wiki?curid=2570663", "title": "Carbometene", "text": ""}
{"id": "2570665", "revid": "709406", "url": "https://it.wikipedia.org/wiki?curid=2570665", "title": "Allen-1-one", "text": ""}
{"id": "2570666", "revid": "767487", "url": "https://it.wikipedia.org/wiki?curid=2570666", "title": "Cheteni", "text": "I cheteni sono una classe di composti organici studiati per la prima volta dal chimico tedesco Hermann Staudinger aventi come formula di struttura R'R\"C=C=O. L'etenone \u00e8 il pi\u00f9 semplice dei cheteni (dove R' ed R\" sono atomi di idrogeno) e ne rappresenta quindi la molecola capostipite.\nSintesi.\nI cheteni possono essere ottenuti a partire da un cloruro acilico sfruttando l'eliminazione di acido cloridrico per trattamento con una base (B).\nLa base utilizzata per strappare l'idrogeno \u03b1 \u00e8 solitamente la trietilammina. \nI cheteni si ottengono anche dopo riarrangiamento di Wolff di \u03b1-diazochetoni."}
{"id": "2570674", "revid": "775372", "url": "https://it.wikipedia.org/wiki?curid=2570674", "title": "Consiglio legislativo del Brunei", "text": "Il Consiglio legislativo del Brunei (in lingua malese \"Majlis Mesyuarat Negara\") \u00e8 il parlamento del Brunei.\nFu istituito dalla costituzione del Brunei del 1959, sezione 23; la sezione 24 stabilisce che il Consiglio \u00e8 composto dai membri del governo, da titolati, da personalit\u00e0 che si sono distinte nel proprio campo, dai rappresentanti di distretto e dal segretario del Consiglio; tutte queste persone entrano a far parte del Consiglio su nomina del sultano. Il Consiglio fu sciolto nel 1984 subito dopo l'indipendenza ma il 25 settembre 2004 il sultano ne permise la ricostituzione.\nIl Consiglio legislativo \u00e8 composto dai seguenti membri:"}
{"id": "2570683", "revid": "438678", "url": "https://it.wikipedia.org/wiki?curid=2570683", "title": "La chiave magica", "text": "La chiave magica (\"The Indian in the Cupboard\") \u00e8 un film del 1995 diretto da Frank Oz.\nTrama.\nPer il suo nono compleanno Omri riceve in regalo un armadietto magico e ci mette dentro un indiano di plastica che diventa Piccolo Orso, un coraggioso guerriero. All'inizio Piccolo Orso pensa che il bambino sia il Grande Spirito poi capendo che \u00e8 solo un bambino, seppur gigantesco, i due diventano amici, scambiandosi confidenze e informazioni sui rispettivi mondi. La situazione si complica quando Patrick, amico di Omri, usa l'armadietto per portare in vita un cowboy. Dopo un inizio burrascoso il cowboy e l'indiano diventano amici."}
{"id": "2570687", "revid": "767487", "url": "https://it.wikipedia.org/wiki?curid=2570687", "title": "La luna nel deserto", "text": "La luna nel deserto \u00e8 un cortometraggio di animazione diretto da Cosimo Damiano Damato del 2008, liberamente ispirato al romanzo di Raffaele Nigro \"Desdemona e Cola Cola\". \nIl film, realizzato interamente in computer grafica 3D dalla CCBC di Bari, \u00e8 una favola moderna che affronta il tema dell'integrazione razziale affidandolo a creature del mondo animale.\nFra i personaggi che prestano la voce ai protagonisti del cartoon figurano Arnoldo Fo\u00e0, Renzo Arbore, Caterina Sylos Labini, Michele Placido, Violante Placido, Emilio Solfrizzi, Antonio Stornaiolo, i giornalisti RAI Attilio Romita e Leonardo Metalli, il conduttore di Radio2 Rai Savino Zaba e il produttore Angelo Tumminelli. La sceneggiatura \u00e8 stata realizzata a quattro mani dal regista e dall'autore del romanzo. Le musiche originali sono composte dal gruppo italo-palestinese Radiodervish. Il mediometraggio \u00e8 stato presentato durante la 65\u00aa Mostra internazionale d'arte cinematografica di Venezia.\nTrama.\nIl film narra le vicende di una gazza originaria del deserto africano e di una colomba nata a Venezia. La gazza Cola Cola, nera come tutte le gazze, \u00e8 angosciata da una fame spaventosa e la sua \u00e8 la fame di tutto lo stormo di uccelli che si trovano nel palmeto del deserto.\nUna legge feroce impedisce alle gazze di allontanarsi dal luogo di origine. Il cane Nureddin capo di un branco di cani del deserto fa in modo che la legge venga rispettata da tutti. La Luna, che ama la gazza Cola Cola, racconta che al di l\u00e0 del deserto esiste l'isola della ricchezza e del cibo, ed \u00e8 necessario che si armi di coraggio e che parta nottetempo. Sar\u00e0 lei a guidarlo. Cola Cola raggiunge dunque Aljazir e di qui parte alla volta di Venezia. La citt\u00e0 \u00e8 bellissima e attraversata da frotte di turisti, i quali lasciano cadere per strada chicchi di grano di miglio e di mais. Alla gazza \u00e8 sufficiente girare per le calli di Venezia e beccare il cibo sparso per terra.\nCola Cola in un sottoportico sente cantare una colomba. \u00c8 la bella Desdemona, che interpreta il ruolo di un'eroina del melodramma.\nCola Cola scopre in questo modo la finzione del teatro e per una serie di vicissitudini si sostituir\u00e0 a Otello. \nCola Cola finir\u00e0 con l'innamorarsi di Desdemona e la piccola colomba ricambier\u00e0 il sentimento. Ma il loro amore trover\u00e0 un mondo ostile alla loro unione mista. Sar\u00e0 allora l'intervento della Luna a portare a soluzione la vicenda."}
{"id": "2570698", "revid": "203463", "url": "https://it.wikipedia.org/wiki?curid=2570698", "title": "Rana freccia", "text": ""}
{"id": "2570703", "revid": "1294148", "url": "https://it.wikipedia.org/wiki?curid=2570703", "title": "P\u0103rva profesionalna futbolna liga", "text": "La P\u0103rva profesionalna futbolna liga (in bulgaro \u041f\u044a\u0440\u0432\u0430 \u043f\u0440\u043e\u0444\u0435\u0441\u0438\u043e\u043d\u0430\u043b\u043d\u0430 \u0444\u0443\u0442\u0431\u043e\u043b\u043d\u0430 \u043b\u0438\u0433\u0430, \"Prima lega calcistica professionistica\") \u00e8 la massima divisione del campionato bulgaro di calcio, organizzata dall'ente omonimo.\nFormula.\nDal 2016-2017 il campionato bulgaro di massima serie \u00e8 composto da 14 squadre con gironi di andata e ritorno e play-off e play-out per determinare la squadra campione e le retrocesse. La squadra vincitrice del torneo \u00e8 decretata Campione di Bulgaria e accede al secondo turno di qualificazione della UEFA Champions League.\nLe squadre pi\u00f9 titolate della manifestazione sono il CSKA Sofia (31 titoli) e il Levski Sofia (26 titoli), che insieme hanno vinto la maggior parte dei campionati sinora disputati. Dal 2012 la lega \u00e8 dominata dal Ludogorec.\nStoria.\nIl primo campionato bulgaro fu disputato nel 1924 come una competizione ad eliminazione diretta, ma non fu concluso. Il primo campione bulgaro risale perci\u00f2 all'anno successivo con la vittoria del Vladislav Varna. Nel 1927 non fu disputato, ma si continu\u00f2 dall'anno successivo con la formula dell'eliminazione diretta fino al 1937, anno in cui fu introdotta il girone unico nazionale formato da 10 squadre, con stagione dall'autunno alla primavera.\nDopo 3 campionati, si ritorn\u00f2 alla precedente formula su base annuale, fino al 1948, con un'interruzione del 1944. Dal campionato 1948-49 si torn\u00f2 alla gi\u00e0 sperimentata lega a 10 squadre, passando all'ordinamento annuale dal 1950, che divennero poi 12 e per un periodo anche 14. Nel 1958-59 si adott\u00f2 il definitivo andamento della stagione a cavallo fra i due anni, arrivando nel 1962-63 alle 16 squadre. Nel 1971-72 e nel 1972-73 furono aumentate temporaneamente le squadre a 18, ma presto si torn\u00f2 alle ormai tradizionali 16.\nNel 1984-85 fu introdotta una nuova regola, che ebbe corso per 3 campionati, per cui i pareggi per 0-0 non davano punti a nessuna delle due squadre, essendo equiparati, quindi, ad una sconfitta. A quella stagione risale per\u00f2 un noto \"caso\" del calcio bulgaro: nella finale di coppa nazionale, disputatasi fra le prime due in campionato (ad una giornata dal termine), vi fu una terribile rissa, in cui fu coinvolto anche un giovane Hristo Stoi\u010dkov. In conseguenza di questa rissa CSKA Sofia e Levski Sofia furono espulse dal campionato e sciolte (anche se presto rifondate) e il titolo assegnato alla terza in campionato, il Botev Plovdiv. Nel 1990 la Federazione bulgara riassegn\u00f2 il titolo al Levski.\nDalla stagione 1993-94 sono assegnati 3 punti per la vittoria. Ulteriori sperimentazioni risalgono al 2000-01 con un campionato a 14 squadre e al 2001-02 con un analogo campionato e play-off per il titolo fra le prime 6. Si \u00e8 tornati per\u00f2 alla formula usuale a 16 squadre per alcune stagioni. In seguito a gravi fallimenti tra cui quello del CSKA, nel 2016 la Federcalcio sciolse la lega e cre\u00f2 l\u2019attuale.\nDi tutti i titoli finora assegnati, la gran parte sono divisi fra le due massime squadre bulgare (che nel corso degli anni hanno assunto varie denominazioni): il CSKA Sofia e il Levski Sofia (compreso quello annullato e poi riassegnato nel 1984-85).\nSquadre.\nStagione 2021-2022. \nPartecipazioni per squadra.\nSono 69 le squadre ad aver preso parte alle 74 edizioni della Prima Lega dal 1948-1949 al 2021-2022 (in grassetto le squadre partecipanti alla stagione 2021-2022):"}
{"id": "2570708", "revid": "6923", "url": "https://it.wikipedia.org/wiki?curid=2570708", "title": "Topolino e il mondo che verr\u00e0", "text": "Topolino e il mondo che verr\u00e0 \u00e8 una storia a fumetti Disney, scritta e disegnata da Casty e pubblicata per la prima volta sul settimanale \"Topolino\" nel 2008. La storia ripropone un personaggio, la Spia poeta, esordito nel 1948, sui n. dal 13 al 15 di \"Topolino.\" \nTrama.\nAntartide: uno strano veicolo si muove tra i ghiacci. Degli uomini scendono e trovano due professori, contenti che qualcuno sia arrivato a prenderli. Un uomo taciturno scende dal veicolo e i due scienziati gli dicono che si potrebbe partire anche subito. Dopo poche parole, i professori capiscono di non potersi fidare di quegli uomini ed inventano una parola d'ordine per qualcuno che abita a Topolinia. Intanto, l'uomo misterioso recita delle parole in rima.\nTopolinia: Minni si trova a casa del professor Guatabend per scrivere sul portatile le proprie memorie.\nSquilla il campanello. Un uomo dice: \"Chi vuol esser lieto spia nel doman non c'\u00e8 certezza\". Guatabend gli sbatte la porta in faccia e sussurra a Minni di scappare con una pagina del suo Diario. L'uomo sfonda la porta e vede i nomi sul computer. Minni si precipita da Topolino. Quando Minni gli parla dell'uomo che parla in rima, Topolino sente un brivido lungo la schiena. Sta forse per incontrare un vecchio nemico?"}
{"id": "2570711", "revid": "1573940", "url": "https://it.wikipedia.org/wiki?curid=2570711", "title": "Shahrest\u0101n di Mianeh", "text": "Lo shahrest\u0101n di Miana o Miyana o Miyaneh (farsi \u0634\u0647\u0631\u0633\u062a\u0627\u0646 \u0645\u06cc\u0627\u0646\u0647) \u00e8 uno dei 19 \"shahrest\u0101n\" dell'Azarbaijan orientale, in Iran. Il capoluogo \u00e8 Mianeh. Lo shahrest\u0101n \u00e8 suddiviso in 4 circoscrizioni (\"bakhsh\"): \nNella cittadina di Torkaman Chay (o Turkmenchay) venne firmato, nel 1828, a conclusione della guerra russo-persiana, il Trattato di Turkmenchay. "}
{"id": "2570721", "revid": "367445", "url": "https://it.wikipedia.org/wiki?curid=2570721", "title": "Turnover", "text": "Con il termine turnover (inglese per \"rotazione\", \"ricambio\") si possono intendere vari significati."}
{"id": "2570723", "revid": "123536045", "url": "https://it.wikipedia.org/wiki?curid=2570723", "title": "Siddharta (romanzo)", "text": "Siddharta (nell'ultima edizione Adelphi Siddhartha, come nell'originale tedesco) \u00e8 un romanzo dello scrittore tedesco Hermann Hesse edito nel 1922.\nConsiderato dallo stesso Hesse come un \"poema indiano\", il romanzo presenta un registro molto originale che unisce lirica ed epica, ma anche narrazione e meditazione, elevazione e sensualit\u00e0. Il romanzo \u00e8 ispirato liberamente alla vicenda biografica del Buddha, Siddhartha Gautama, anche se il Siddharta protagonista non \u00e8 il Buddha storico, il quale compare nel libro come personaggio secondario sotto il nome di \"Gotama\", ma un personaggio di fantasia che rappresenta \u00abuno dei tanti Buddha potenziali\u00bb.\nIl successo del libro arriv\u00f2 un ventennio dopo la pubblicazione e sulla scia del Premio Nobel conferito ad Hesse nel 1946, e fu frutto soprattutto dei giovani che fecero della figura di Siddharta un compendio dell'inquietudine adolescenziale, dell'ansia di ricerca di se stessi, dell'orgoglio dell'individuo davanti al mondo e alla storia, accomunati in un rifiuto senza appello. \nIl libro ebbe poi un periodo di rinnovato successo anche nel corso degli anni sessanta e settanta, alimentato anche dall'interesse che una parte del mondo giovanile e artistico dell'epoca aveva per la cultura orientale e indiana in particolare.\nSiddharta fu tradotto in italiano da Massimo Mila durante gli anni trascorsi prima nelle prigioni fasciste e poi nella Resistenza, e fu pubblicato nel 1945 dall'editore Frassinelli.\nTrama.\nIl libro narra la vita di Siddharta, giovane indiano, che cerca la sua strada nei pi\u00f9 svariati modi. Fin dall'inizio il narratore si dimostra esterno, bench\u00e9 faccia intuire che la storia di Siddharta sia tra le pi\u00f9 particolari, non esprime un suo punto di vista. Si pu\u00f2 dire che la focalizzazione sia quella del giovane. Siddharta inizia il suo viaggio affiancato dall'inseparabile amico d'infanzia, Govinda, il quale lo ha sempre visto come un saggio. I due decidono di andare a vivere con i \"Samana\", asceti che vivono di poco o nulla, che imparano a immedesimarsi con tutto ci\u00f2 che incontrano: cos\u00ec fa infatti Siddharta.\nDopo aver vissuto con loro, lui e Govinda decidono di andare a vedere il Buddha Gotama, alla setta del quale Govinda decide di aggregarsi. Siddharta rimane quindi solo e arriva in una citt\u00e0, dove conosce la bella Kamala. Il personaggio, che dapprima sembrava \u201cimmacolato\u201d, si dimostra soggetto alle debolezze umane, lui che considerava male quei comportamenti e che se ne considerava superiore. Dopo anni e anni passati con Kamala, Siddharta si dispera, capisce il suo errore e scappa. Kamala abbandonata dall'uomo che ama e da cui sa di non essere amata porta in grembo un figlio destinato a chiamarsi come il padre.\nAnche senza dichiararlo apertamente, l'autore lascia intendere che Siddharta incontrer\u00e0 il figlio. Questo succeder\u00e0 solo dopo un lungo periodo di transizione dell'ormai uomo Siddharta che, dilaniato dai rimorsi per il suo stile di vita degli ultimi anni, ipotizza per s\u00e9 il suicidio come forma estrema di purificazione. Ma il caso, forse il destino, lo aiuta: prima desiste dal suo intento grazie alla meditazione dell'Om, poi incontra Govinda divenuto monaco buddhista. L'amico subito non lo riconosce, anzi si ferma pensando di aiutare uno sconosciuto. L'incontro tra i due \u00e8 toccante, ma quando si separano si ha di nuovo la sensazione che si rivedranno. Siddharta ha ritrovato un motivo di vita e cerca una nuova strada, che trova sulle sponde dello stesso fiume nel quale pensava di porre fine alla sua vita.\nA quel punto si imbatte in un barcaiolo che insegna al ragazzo l'essenza dell'acqua, mostrandogli il proprio spirito, come se il fiume fosse un'entit\u00e0 viva. Vasudeva, questo il suo nome, ci abita e condivide con Siddharta l'idea che il fiume sia vivo, che parli, che insegni. Siddharta decide di rimanere con Vasudeva da cui imparer\u00e0 molto, anche durante i lunghi silenzi. Un'altra scena toccante si ha con il passaggio di Kamala che \u00e8 in viaggio per trovare Gotama, il Buddha ormai morente; con lei c'\u00e8 il piccolo Siddharta. Un serpente morde la madre, il piccolo piange e richiama l'attenzione del padre che, riconosciuta la donna, cerca di aiutarla, ma tutto \u00e8 inutile: ora Siddharta ha un figlio da crescere.\nCome in tutti i romanzi c'\u00e8 l'antagonista dell'eroe, ma \u00e8 un paradosso: di Siddharta \u00e8 lo stesso figlio. Il giovane ragazzo \u00e8 ribelle, non lavora, si annoia, non vuole imparare: totalmente il contrario del padre. Dopo anni di sofferenza, il figlio scappa e Siddharta \u00e8 costretto a lasciarlo andare: sono troppo diversi per poter convivere. Questo episodio, inoltre, induce Siddharta a pensare a quando anche lui aveva abbandonato suo padre e al dolore che gli aveva sicuramente procurato. Ascoltando la voce del fiume, tuttavia, il dolore di Siddharta si placa gradualmente e l'uomo ottiene una maggiore comprensione del mondo e di se stesso che arriver\u00e0 al culmine con l'illuminazione.\nVedendo che finalmente l'amico ha raggiunto la sua meta, anche il vecchio barcaiolo lascia Siddharta, recandosi nella foresta. E qui si chiude il libro, nel rincontro di Siddharta e Govinda, ormai vecchi, vissuti, sapienti. L'amico ancora una volta non riconosce Siddharta, invecchiato, cambiato. Si raccontano le loro vite, ma soprattutto Govinda chiede all'amico quale sia, dopo tutti questi anni, la sua filosofia e Siddharta attua un monologo in cui esprime il suo insegnamento morale, come una lezione di vita su come giudicare per essere giudicati, su come cercare la conoscenza e su come anche il pi\u00f9 puro degli uomini si possa ritrovare nel peccato. Alla fine Govinda si accorge, con una sorta di visione, che Siddharta \u00e8 anch'egli un buddha, ed \u00e8 ormai unito all'\u0101tman (l'anima del mondo), avendo raggiunto il nirvana in vita, come il suo maestro Gotama (e il barcaiolo Vasudeva). Il romanzo termina con un profondo inchino di rispetto di Govinda verso Siddharta.\nGenere e ambientazione.\n\u00c8 un romanzo di formazione. Le vicende si svolgono in India, l'autore per\u00f2 non si sofferma sulla descrizione dei luoghi, e non si sa nulla di Siddharta, tranne il fatto che \u00e8 figlio di un bramino. Si riesce a capire in che paese si svolgono le vicende soltanto grazie ai caratteristici nomi propri di citt\u00e0 e persona.\nLe dottrine che fanno da sfondo al romanzo (oltre al pensiero di Schopenhauer e a quello di Henri Bergson) sono l'induismo (in particolare l'ascetismo in stile sadhu e il brahmanesimo) e il buddhismo, sia nella sua forma originale (oggi chiamata theravada) tramite la figura del Buddha , sia in una forma propria elaborata del protagonista, quale la illustra a Govinda nel capitolo finale e che \u00e8 assai simile al buddhismo insegnato da N\u0101g\u0101rjuna circa mezzo secolo dopo l'epoca del Buddha:\nSiddharta ricorda anche la figura del pratyekabuddha o \"buddha solitario\"; anche se conosce il Buddha, non lo segue e diventa Buddha da s\u00e9, senza avere discepoli o codificare una dottrina.\nHesse stesso per\u00f2 esprimer\u00e0 la sua personale preferenza per alcune forme del variegato induismo, in quanto, come Siddharta, sostiene che per superare il mondo e comprendere l'unit\u00e0 del Tutto bisogna prima conoscerlo a fondo, mentre il buddhismo appare a lui troppo rinunciatario. Sul romanzo \u00e8 riconosciuta anche l'influenza di Nietzsche (specie i concetti di eterno ritorno e amor fati), che Hesse lesse attentamente in giovent\u00f9.\nPersonaggi.\nIl protagonista \u00e8 Siddhartha, un uomo che, per tutta la vita, \u00e8 tormentato da dubbi esistenziali; soltanto alla fine trover\u00e0 la liberazione.\nCome personaggi secondari, troviamo:"}
{"id": "2570724", "revid": "1543377", "url": "https://it.wikipedia.org/wiki?curid=2570724", "title": "Rifugio Capanna 2000", "text": "Il rifugio Capanna 2000 \u00e8 un rifugio situato nel comune di Oltre il Colle (BG), in Val Brembana, nelle Prealpi Orobiche, a 1960\u00a0m.\nPosto sulle pendici del Pizzo Arera, offre un colpo d'occhio su gran parte delle Prealpi Orobie, nonch\u00e9 sull'alta val Seriana e sulla val Serina.\nCaratteristiche e informazioni.\nIl rifugio Capanna 2000 \u00e8 di propriet\u00e0 del comune di Oltre il Colle ed \u00e8 aperto in modo continuato da met\u00e0 giugno a met\u00e0 settembre. Da maggio a giugno e da ottobre a novembre, il rifugio \u00e8 aperto solo nei giorni prefestivi e festivi. Il resto dell'anno rimane chiuso, per la disponibilit\u00e0 telefonare direttamente al rifugio (0345.95096), che pu\u00f2 contare su 30 posti letto e 70 posti a sedere.\nAccessi.\nIl rifugio \u00e8 raggiungibile dalla localit\u00e0 \"Plassa Arera\" (comune di Oltre il Colle), segnavia n. 221 percorribile in 1,45 h.\nPu\u00f2 essere raggiunto da Valcanale, in Val Seriana, tramite il rifugio Alpe Corte segnavia 220 fino al lago Branchino, poi seguendo la traccia CAI 222, per un totale di circa 3 ore.\nInfine vi si pu\u00f2 accedere da Roncobello mediante il sentiero nr.219 fino al lago Branchino, poi tramite il numero 222."}
{"id": "2570725", "revid": "661526", "url": "https://it.wikipedia.org/wiki?curid=2570725", "title": "The Maine", "text": "The Maine sono un gruppo musicale alternative rock statunitense, formatosi a Tempe, in Arizona, nel 2007.\nStoria del gruppo.\nFormatisi il 21 gennaio 2007, la prima formazione dei The Maine era composta dal batterista Pat Kirch, dai chitarristi Ryan Osterman ed Alex Ross, dal bassista Garrett Nickelsen e dal cantante John O'Callaghan, mentre Pat e Garrett frequentavano ancora la scuola superiore. Il fratello di Pat, nonch\u00e9 manager della band, Tim Kirch, chiese a O'Callaghan di entrare nella band dopo averlo sentito cantare ad una festa.\nNella primavera del 2007 entr\u00f2 nella band Kennedy Brock, che cantava nei Last Call For Camden (attualmente The Summer Set), e poco dopo Ryan Osterman lasci\u00f2 i The Maine, che lo sostituirono con Jared Monaco. I The Maine devono il loro nome alla canzone \"Coast Of Maine\" degli Ivory, band che li influenza insieme ai Death Cab for Cutie e ai The Starting Line.\nLa band ha suonato per la prima volta davanti a pi\u00f9 di 600 fans, che hanno conosciuto i The Maine grazie a siti internet come MySpace. La loro performance live ha attirato l'attenzione della Fearless Records e del tour manager Matt Galle, che ha fatto subito firmare loro un contratto.\nL'8 maggio 2007 la band incise un EP dal titolo \"Stay Up, Get Down\", contenente la canzone \"Count 'Em One, Two, Three\" che verr\u00e0 incisa una seconda volta per il loro primo album \"Can't Stop, Won't Stop\", pubblicato l'anno successivo.\nNel dicembre del 2008 la band ha pubblicato il libro \"This Is Real Life\", che contiene le loro memorie dell'estate trascorsa durante il Vans Warped Tour e foto esclusive scattate da Dirk Mai.\nI The Maine sono rappresentati da Tim Kirch per la sua agenzia Eighty One Twenty Three. Tra gli artisti della Eighty One Twenty Three ci sono anche This Century, Brighten, Austin Gibbs e Colby Wedgeworth.\n\"\"The Way We Talk\" \u00e8 un altro EP che contiene \"I Wanna Love You\", cover di Akon che verr\u00e0 inserita anche nella compilation \"Punk Goes Crunk\".\n\"Can't Stop, Won't Stop\" \u00e8 il loro primo album, uscito nell'estate del 2008 e che \u00e8 stato prodotto da Matt Squire (Boys Like Girls, Panic! At The Disco). Il primo singolo dell'album \u00e8 \"Everything I Ask For\", per la quale hanno girato anche un video.\nLa band ha inciso un ep per le vacanze il 9 dicembre 2008, dal titolo \"...And A Happy New Year\", che include anche la reinterpretazione dei Wham! \"Last Christmas\" ed inoltre hanno aggiunto la loro canzone \"Santa Stole My Girlfriend\".\nI The Maine hanno pubblicato il 14 giugno 2009 la Deluxe Version di \"Can't Stop, Won't Stop\", che contiene il documentario \"In Person\".\nIl 13 luglio 2010 \u00e8 uscito il loro secondo album dal titolo \"Black &amp; White\", che contiene 10 tracce nella versione basic e 12 tracce nella versione deluxe. Il 3 maggio \u00e8 uscito il primo singolo \"Inside Of You\", mentre il secondo singolo \"Growing Up\" \u00e8 uscito il 18 maggio.\nLa band \u00e8 stata inserita nell'uscita di marzo 2010 di Vanity Fair.\nIl 6 dicembre 2011 \u00e8 uscito il loro nuovo album \"Pioneer\". Il primo singolo \"Don't Give Up On (Us)\" \u00e8 uscito il 1\u00ba novembre, mentre il secondo \"Some Days\" il 14. L'album contiene 13 tracce.\nI The Maine erano candidati per un Libby Award dalla Peta per la loro denuncia \"Animal Testing Breaks Hearts\".\nNel 2015 esce l'album \"American Candy\", contenente 10 tracce.\nNel 2017 pubblicano \"Lovely, Little, Lonely\".\nNel 2019 esce il settimo album \"You Are OK\".\nIl 9 luglio 2021 esce \"XOXO: From Love and Anxiety in Real Time\". Collaborano al singolo \"Go On Then, Love\", che esce il 3 ottobre, insieme al DJ Said The Sky.\nIl 27 gennaio 2022 esce il singolo \"Loved You a Little\", in collaborazione con Adam Lazzara dei Taking Back Sunday e Charlotte Sands.\nStile musicale.\nLo stile musicale dei The Maine \u00e8 stato descritto come alternative rock, pop punk, pop rock, emo pop ed emo. Sono stati indicati come appartenenti al neon pop punk."}
{"id": "2570732", "revid": "62004", "url": "https://it.wikipedia.org/wiki?curid=2570732", "title": "Lars Boom", "text": "Gi\u00e0 campione del mondo di ciclocross nel 2008, \u00e8 stato professionista su strada dal 2009 al 2019, vincendo una tappa alla Vuelta a Espa\u00f1a 2009 e una al Tour de France 2014, un Eneco Tour e due Tour of Britain. Dopo il ritiro dalle corse \u00e8 divenuto direttore sportivo del team femminile SD Worx.\nCarriera.\nGli esordi e le vittorie nel ciclocross.\nProtagonista nelle competizioni di ciclocross gi\u00e0 nelle categorie giovanili, Boom diventa campione del mondo Juniores di specialit\u00e0 nel 2003 e campione del mondo Under-23 nel 2007. Nel 2008, al primo anno tra gli Elite, riesce ad aggiudicarsi anche il titolo mondiale di ciclocross di categoria, battendo Zden\u011bk \u0160tybar e Sven Nys sul traguardo di Treviso. Dal 2007 al 2012, inoltre, conquista per sei volte il campionato nazionale di specialit\u00e0.\nPer quanto riguarda l'attivit\u00e0 su strada, si specializza presto nelle cronometro brevi e nelle corse di un giorno. Da Under-23, vestendo la maglia della Rabobank Continental, ottiene diversi successi sfruttando spesso l'abilit\u00e0 nelle prove contro il tempo: nel 2006 trionfa alla Volta ao Distrito de Santar\u00e9m e al Triptyque des Monts et Ch\u00e2teaux, nel 2007 si aggiudica il Tour de Bretagne, l'Omloop der Kempen, due tappe all'Olympia's Tour e il titolo mondiale a cronometro under-23, mentre nel 2008 vince l'Olympia's Tour, la Volta a Lleida e il titolo nazionale Elite sia in linea che a cronometro.\n2009-2014: il professionismo e le vittorie a Tour e Vuelta.\nNel 2009 passa al professionismo con la Rabobank: in stagione vince la classifica generale del Giro del Belgio e, con un arrivo in solitaria, la tappa di Cordova alla Vuelta a Espa\u00f1a. L'anno dopo si aggiudica il prologo della Parigi-Nizza e partecipa per la prima volta al Tour de France, mentre nel 2011, sempre in maglia Rabobank, vince la prima tappa della Tirreno-Adriatico (cronometro a squadre), il prologo del Crit\u00e9rium du Dauphin\u00e9 e la classifica finale del Tour of Britain.\nNel 2012 si mette in evidenza alla Parigi-Roubaix, riuscendo a cogliere un sesto posto finale, ai campionati nazionali \u2013 con il secondo posto sia in linea che a cronometro \u2013 e all'Eneco Tour, nel quale, pur senza successi di tappa, ottiene il successo nella graduatoria finale; in stagione partecipa anche ai Giochi olimpici di Londra, correndo sia la gara in linea che quella a cronometro, e ai campionati del mondo di Valkenburg, piazzandosi quinto nella prova in linea vinta da Philippe Gilbert. A inizio 2013 si impone nella cronometro del Tour M\u00e9diterran\u00e9en e in una tappa del Tour du Haut-Var, che chiude al secondo posto della generale; nel giugno dello stesso anno fa quindi suo lo Ster ZLM Toer, mentre in agosto, grazie a tre podi di tappa, vince la classifica a punti dell'Eneco Tour. Nel 2014 \u00e8 protagonista al Tour de France, con il successo in solitaria nella tappa del pav\u00e9 con arrivo ad Arenberg, e all'Eneco Tour, dove chiude secondo.\n2015-2019: il biennio in Astana e gli ultimi anni.\nNel biennio 2015-2016, lasciata la Belkin (ex Rabobank), veste la maglia dell'Astana. Nel 2015 \u00e8 sesto al Giro delle Fiandre e quarto alla Parigi-Roubaix, e si aggiudica la prima tappa del Giro di Danimarca; l'anno dopo non va oltre il sesto posto all'E3 Harelbeke e alcuni piazzamenti in frazioni di brevi corse a tappe.\nNel 2017, tornato alla Belkin (divenuta nel frattempo Lotto NL), vince una tappa al BinckBank Tour, e quindi una cronometro e la classifica finale del Tour of Britain, corsa che lo aveva gi\u00e0 visto trionfare nel 2011; si impone poi anche nel campionato nazionale di MTB Marathon. Non ottiene successi su strada nel 2018 (anno in cui \u00e8 campione europeo di MTB beach race), come neanche nel 2019, stagione in cui, lasciata la Lotto NL, veste la divisa della formazione Professional Continental Roompot-Charles. Conclude l'attivit\u00e0 agonistica a fine 2019."}
{"id": "2570737", "revid": "125391437", "url": "https://it.wikipedia.org/wiki?curid=2570737", "title": "Sofia Vanni Rovighi", "text": "Biografia.\nNel 1926 a Milano si diplom\u00f2 al Liceo Ginnasio Giovanni Berchet e nel 1930, dopo aver frequentato la Facolt\u00e0 di Lettere e Filosofia dell'Universit\u00e0 Cattolica del Sacro Cuore, dove incontr\u00f2 professori come Amato Masnovo, Emilio Chiocchetti, Giuseppe Zamboni e Francesco Olgiati, discusse una tesi di laurea su Giovanni Duns Scoto, con Masnovo come relatore.\nDal 1931 al 1938 svolse le esercitazioni di Filosofia alla Facolt\u00e0 di Magistero dell'Universit\u00e0 Cattolica di Milano, quindi, conseguita la libera docenza in Filosofia nel 1939, fu nominata assistente incaricata prima di Filosofia, poi di Storia della filosofia nella stessa facolt\u00e0. Nel 1948 pass\u00f2 all'insegnamento di Filosofia morale alla Facolt\u00e0 di Lettere e Filosofia, che tenne fino al 1951 quando, vinto l'ordinariato, pass\u00f2 alla cattedra di Storia della filosofia medievale presso la stessa facolt\u00e0, quindi, nel 1959, a quella di Storia della filosofia. Nel 1973 ebbe la cattedra di Filosofia teoretica della stessa facolt\u00e0, che resse fino al 1978, anno in cui and\u00f2 in quiescenza.\nSi interess\u00f2 prevalentemente di storia del pensiero medievale, in particolare di San Tommaso d'Aquino (di cui diede una originale reinterpretazione neotomistica alla luce del pensiero husserliano), e di filosofia moderna e contemporanea, con particolare attenzione al rapporto fra filosofia e scienza sulla scia del pensiero di Jacques Maritain. Ha inoltre contribuito, con le sue riflessioni e i suoi studi di analisi storica e teoretica, a favorire \u2013 anche in Italia \u2013 una impostazione filosofica di tipo neoscolastico, aperta alla metafisica e in dialogo con tutte le scienze. \nIl collocare la sua indagine teoretica costantemente fra il periodo medioevale e quello contemporaneo, in un reciproco confronto dialettico del pensiero filosofico di autori come Sant'Agostino, Sant'Anselmo, D'Auriole, Galilei, Kant, Hegel, Scheler, era sostanzialmente finalizzato alla ricerca di contenuti filosofici in un certo senso \"perenni\", cio\u00e8 invarianti al passare delle epoche. Notevoli anche i suoi studi su Kant, Husserl e Heidegger. Da segnalare altres\u00ec i suoi interessi verso la teoria della conoscenza e l'epistemologia, nonch\u00e9 l'etica.\nAppartenente a diverse associazioni e societ\u00e0 scientifiche e culturali italiane e straniere, direttrice, dal 1962 al 1971, della \"Rivista di Filosofia Neo-Scolastica\" dell'Universit\u00e0 Cattolica di Milano e, dal 1973 al 1978, dell'Istituto di Filosofia della stessa, nel 1980 l'Accademia Nazionale dei Lincei le confer\u00ec il Premio Feltrinelli per le Scienze Filosofiche.\nOpere principali.\nLa maggior parte di queste opere, ha avuto pi\u00f9 ristampe e successive edizioni."}
{"id": "2570741", "revid": "124123", "url": "https://it.wikipedia.org/wiki?curid=2570741", "title": "Mohamed Zain bin Serudin", "text": "Biografia.\nNel 1963 fu il primo bruneiano a laurearsi all'Universit\u00e0 Al-Azhar; nello stesso anno fu nominato vice Gran Cad\u00ec e nel 1967 Gran Cad\u00ec. \nLa carriera politica inizi\u00f2 nel 1965 con la nomina a segretario del Dipartimento affari religiosi; nel 1970 divenne primo funzionario degli Affari religiosi e nel 1986 ministro.\nMohamed Zain \u00e8 anche uno scrittore, non solo in materia religiosa ma anche di racconti: nel 1991 \u00e8 stato premiato al South East Asia Written Awards di Bangkok."}
{"id": "2570743", "revid": "93556", "url": "https://it.wikipedia.org/wiki?curid=2570743", "title": "Locomotiva FS 473", "text": "La locomotiva gruppo 473 era una locomotiva a vapore delle Ferrovie dello Stato acquisita in conto riparazioni di guerra, nel 1919, in seguito al Trattato di Versailles.\nStoria.\nLe locomotive erano un prodotto delle industrie tedesche Henschel &amp; Sohn, Borsig, Rheinmetall, Grafenstaden, Krupp, Orenstein &amp; Koppel e Hohenzollern il cui numero raggiunse a fine produzione le 3000 unit\u00e0 circa e la cui produzione era iniziata nel 1910.\nAlla fine della prima guerra mondiale molte di esse vennero cedute come risarcimento danni di guerra a vari paesi europei; circa 200 locomotive ferroviarie di costruzione tedesca di vari gruppi vennero assegnate all'Italia; tra queste \u00e8 il gruppo di 9 locomotive appartenenti al gruppo prussiano delle \"prussiane\" G 10 costruite quasi tutte tra il 1917 e il 1918 dalla fabbrica tedesca di locomotive, Henschel &amp; Sohn e quindi quasi nuove di fabbrica; faceva eccezione solo la 004 che era stata costruita nel 1914 dalla Borsig. Le locomotive vennero immatricolate nel parco rotabili delle Ferrovie dello Stato come gruppo 473 con i numeri progressivi 001-009 e assegnate a Torino per il servizio sulle linee ad essa afferenti. Successivamente furono divise tra gli impianti di Pistoia, di Alessandria e di Milano Smistamento per il traino dei treni merci di elevata composizione; in seguito vennero assegnate al servizio di manovra pesante fino alla fine degli anni cinquanta. L'ultima di esse venne demolita nel 1963.\nCaratteristiche.\nLe locomotive del Gruppo 473 erano a vapore surriscaldato, con surriscaldatore tipo Schmidt e pressione di esercizio in caldaia di 12 bar; l'acqua veniva preriscaldata da un preriscaldatore Knorr. Il meccanismo motore era il semplice ma robusto tipo a 2 cilindri gemelli, esterni al telaio, a semplice espansione. La distribuzione era del tipo classico a cassetto cilindrico con meccanismo di azionamento tipo Walschaerts. Il rodiggio 0-5-0 permetteva una marcia equilibrata nei due sensi e una notevole forza di trazione essendo massima la massa aderente. Per agevolare l'inscrizione in curva l'asse centrale aveva il bordino si spessore ridotto di 5\u00a0mm e gli assi estremi, anteriore e posteriore potevano traslare di 28\u00a0mm per lato. \nIl peso in servizio era di 70,5\u00a0t, la velocit\u00e0 massima 60\u00a0km/ora.\nL'impianto frenante era ad aria compressa del tipo automatico Westinghouse; era inoltre presente il freno moderabile. Il compressore d'aria era del tipo a due stadi di pressione. Era dotata di prese per il riscaldamento a vapore dei treni viaggiatori.\nAlle locomotive era accoppiato un tender di tipo 3T16,5 in gradi di trasportare 7\u00a0t di carbone e 16,5\u00a0m\u00b3 di acqua."}
{"id": "2570747", "revid": "400694", "url": "https://it.wikipedia.org/wiki?curid=2570747", "title": "Episodi di The Big Bang Theory (terza stagione)", "text": "La terza stagione della sitcom The Big Bang Theory \u00e8 stata trasmessa dal 21 settembre 2009 al 24 maggio 2010 dal network statunitense CBS, ottenendo un'audience media di 14.143.000 telespettatori, risultando cos\u00ec una delle serie TV pi\u00f9 seguite della stagione televisiva statunitense 2009-2010.\nIn Italia, la terza stagione \u00e8 stata trasmessa in prima visione assoluta dal 9 maggio al 18 luglio 2010 sul canale televisivo a pagamento Steel. Dal 15 novembre al 15 dicembre 2010 \u00e8 stata trasmessa anche in chiaro su Italia 1.\nLa fluttuazione dell'apriscatole elettrico.\nTrama.\nDi ritorno dalla spedizione di tre mesi al polo nord, Sheldon viene a sapere da Howard e Raj che i ragazzi avevano modificato i risultati della sua ricerca nel tentativo di migliorare il suo umore; infatti Sheldon in certi momenti era assolutamente insopportabile, al punto che gli altri stavano addirittura studiando vari modi per ucciderlo. Sheldon si sente umiliato perch\u00e9 aveva gi\u00e0 comunicato la sua scoperta ai colleghi dell'universit\u00e0, e decide di licenziarsi e tornare in Texas dalla madre. Proprio la madre di Sheldon chiama Leonard per chiedergli di venire e provare a convincerlo a tornare nella sua casa in California. All'arrivo dei ragazzi Sheldon ha ancora intenzione di restare ma, dopo un diverbio con la madre riguardo all'evoluzionismo, perdona i suoi amici e decide di tornare da loro. Nel frattempo Penny, al ritorno di Leonard dalla spedizione, si getta immediatamente tra le sue braccia baciandolo; alla fine dell'episodio i due sono a letto ed entrambi si rendono conto che il sesso tra amici \u00e8 strano.\nLa congettura del grillo parlante.\nTrama.\nLeonard e Penny cercano di capire come superare i problemi nella loro relazione, e una serata romantica finisce coi due che finiscono per ubriacarsi e stare male. Il giorno dopo Penny si confida con Sheldon al riguardo, con quest'ultimo che sottolinea che se le cose non funzionano possono sempre tornare amici. Dopo aver appreso da Sheldon, Leonard va da Penny, la quale gli dice che tornare amici sarebbe meglio per tutti e due; entrambi accettano ma non resistono alla passione e si baciano. Intanto Sheldon e Howard scommettono due dei loro fumetti da collezione determinando a quale specie appartiene un grillo: Sheldon sostiene (basandosi sulla frequenza del suo frinire calcolata sulla temperatura dell'appartamento) che sia un \"Oecanthus fultoni\" mentre Howard un comune grillo campestre; dopo averlo trovato, lo portano all'entomologo dell'universit\u00e0, e dopo la sua analisi Howard risulta vincitore della scommessa.\nTecniche di condizionamento.\nTrama.\nPenny e Leonard si ritrovano in camera di lui, dopo aver rotto il letto di lei mentre avevano un rapporto sessuale; questo comporta grande disappunto in Sheldon, che aumenta quando, il giorno seguente, la ragazza prepara la colazione, andando contro la sua consueta dieta settimanale. Il fisico allora cerca di utilizzare il rinforzo positivo (come si fa con gli animali, mediante \"premi\") per addestrarla (offrendole dei cioccolatini) a comportarsi come vuole lui, nonostante Leonard sia contrario al fatto che la sua fidanzata venga trattata come un animale. Intanto Howard e Raj vanno in un locale goth e abbordano due ragazze; dopo essere finiti in un negozio di tatuaggi, i ragazzi ammettono di essersi finti goth, perdendo cos\u00ec un'occasione con le ragazze piuttosto che farsi un doloroso tatuaggio.\nLa soluzione del pirata.\nTrama.\nRaj confessa ai suoi amici che se non trover\u00e0 presto un nuovo lavoro verr\u00e0 deportato in India, dopo che l'universit\u00e0 gli ha tagliato i fondi e comunque non avendo combinato granch\u00e9 nelle sue ricerche negli ultimi mesi. Dopo un colloquio andato male, Raj sembra ormai rassegnato, quando Sheldon gli offre di lavorare \"per\" lui, anzich\u00e9 \"con\" lui, e il ragazzo accetta a malincuore. Sentendosi solo, visto che Raj \u00e8 molto occupato, Howard diventa il terzo incomodo fra Leonard e Penny, disturbandoli nei momenti in cui la coppia preferirebbe stare per conto suo. Raj, durante una discussione con Sheldon, se ne va, ma Sheldon si scusa.\nIl corollario del rivestimento raccapricciante.\nTrama.\nSheldon accetta di partecipare a un torneo di carte quando viene a sapere che parteciper\u00e0 anche Wil Wheaton, odiato profondamente da Sheldon per non aver partecipato a una convention di fantascienza molti anni prima. Con Raj come suo partner, Sheldon raggiunge la finale del torneo contro Stuart, il proprietario della fumetteria, e Wheaton; Sheldon pu\u00f2 vincere la partita ma Wheaton gli dice di non aver partecipato all'evento perch\u00e9 sua nonna era morta da poco, ma questo \u00e8 solo uno stratagemma che fa commuovere Sheldon al punto di far vincere il suo avversario. Intanto Leonard accetta a malincuore di rispettare un vecchio patto con Howard, e chiede a Penny se pu\u00f2 presentargli una sua amica cos\u00ec da organizzare un doppio appuntamento. Howard e la ragazza, Bernadette, non sembrano avere nulla in comune, almeno fino a quando non scoprono entrambi di avere problemi con le proprie madri.\nIl teorema del football.\nTrama.\nSheldon insegna a Leonard le regole del football per poter vedere le partite insieme a Penny: la ragazza all'inizio non lo invita non perch\u00e9 si vergogna di presentarlo ai suoi amici, ma perch\u00e9 fortemente convinta che lui si possa annoiare con i suoi amici a parlare di sport. Durante la partita Leonard cerca di dimostrare ci\u00f2 che ha imparato, ma le sue spiegazioni sono troppo complicate e non riesce a trovarsi bene con gli amici di Penny. Intanto Raj perde il suo aquilone in una sfida contro Sheldon perch\u00e9 Howard lo abbandona in un momento critico per inseguire una ragazza; quest'ultimo, per rimediare, si offre di trascorrere il sabato pomeriggio con l'amico.\nL'amplificazione del chitarrista.\nTrama.\nLeonard e Penny discutono animatamente dopo che lei gli riferisce di aver invitato un suo amico chitarrista, col quale \u00e8 uscita per un breve periodo, a stare da lei per un po'; Leonard \u00e8 veramente arrabbiato e non riesce a capire come mai Penny ritenga normale la situazione. Sheldon assiste alla lite e ne rimane sconvolto, infatti da piccolo i suoi genitori litigavano molto spesso e non si \u00e8 pi\u00f9 ripreso. Allora Sheldon va prima da Howard e poi da Raj, ma anche loro sono impegnati in alcune discussioni, e finisce per rifugiarsi in un angolo della fumetteria. Alla fine l'amico di Penny \u00e8 finito a dormire sul divano di Sheldon, mentre Leonard e Penny sono a letto insieme.\nLa carenza delle paperelle adesive.\nTrama.\nLeonard, Raj e Howard vanno nel deserto per vedere una pioggia di meteore. Dopo averci provato con delle donne di un accampamento vicino, Howard torna con dei biscotti; i ragazzi li mangiano, ma i biscotti contengono marijuana e i ragazzi vengono colti dalla fame chimica che li spinge a cercare qualcosa da mettere sotto i denti, e finiscono per perdersi la pioggia di meteore. Intanto Sheldon, che \u00e8 rimasto a casa, sente delle urla provenire dall'appartamento di Penny e scopre che la ragazza \u00e8 scivolata mentre faceva la doccia e si \u00e8 fatta male. Sheldon, alquanto imbarazzato nel vedere Penny nuda, l'aiuta a vestirsi e, pur avendo poca esperienza nella guida, non avendo alternativa l'accompagna al pronto soccorso per poi riportarla a casa. Penny una volta a letto, sotto l'effetto degli anestetici somministratigli in ospedale, chiede a Sheldon di cantarle \"Soffice Kitty\", la canzone di Sheldon quando \u00e8 ammalato.\nLa formula della vendetta.\nTrama.\nBernadette chiede ad Howard dove stia andando il loro rapporto dopo il terzo appuntamento; lui la evita per una settimana, nervoso all'idea di avere una relazione stabile con lei. Tuttavia Howard capisce di aver commesso un errore e alla Fabbrica del Cheesecake, il ristorante dove lavora la ragazza, le chiede di sposarlo davanti a tutti, ma viene respinto ancora e per riconquistarla decide di cantare la sua versione di \"Bernadette\" dei Four Tops. Bernadette rimane affascinata dal gesto di Howard, ritenendola una delle cose pi\u00f9 romantiche che qualcuno le abbia mai fatto. Nel frattempo Barry Kripke mette in imbarazzo Sheldon, riempiendo di elio il suo ufficio durante un'intervista per la radio pubblica nazionale. Inizialmente imbronciato, Sheldon, convinto da Leonard e Raj, medita la sua vendetta con uno scherzo ai danni di Kripke. Il piano funziona (e parte un video in cui Sheldon rivendica il gesto facendo anche i nomi dei suoi amici, che si ritrovano senza volerlo a essere complici), ma sfortunatamente nello scherzo rimane coinvolto anche il rettore dell'universit\u00e0.\nProgetto gorilla.\nTrama.\nBernadette, a casa dei ragazzi per la cena, mostra il proprio interesse per la fisica, in particolare per il lavoro di Leonard, che la invita a vedere il suo laboratorio. Howard diventa geloso e accusa Leonard di essere interessato alla sua ragazza. Bernadette, prima di fare l'amore con Howard, riceve un messaggio da Leonard in cui le spiega la situazione, e minaccia di rompere con lui; Howard affronta l'amico al laboratorio, e quando arriva Bernadette si scusa con lei e i due si baciano. Penny, visto l'interesse di Bernadette per il lavoro di Leonard, si sente tagliata fuori dalle conversazioni sulla scienza e chiede a Sheldon di insegnarle la fisica. Nonostante il suo iniziale rifiuto, Sheldon accetta la sfida e, alla fine dell'episodio, Penny sorprende tutti entrando nella discussione e parlando dell'esperimento di Leonard.\nLa coerenza materna.\nTrama.\nSi avvicina il Natale e la madre di Leonard viene in visita; a quest'ultimo la cosa d\u00e0 molto fastidio, mentre Sheldon \u00e8 molto eccitato. Anche Penny \u00e8 sconvolta, in quanto Leonard non le ha detto nulla riguardo alla loro relazione, ma questo \u00e8 poco rispetto a quando Leonard si rende conto che Sheldon sa molte pi\u00f9 cose di sua madre di quante non ne sappia lui. Leonard inoltre viene a sapere che sua madre sta divorziando dopo che il marito l'ha tradita; per farla sciogliere, Penny la porta in un bar e la fa bere, rivelandole che sta insieme a suo figlio. Una volta tornata a casa la madre di Leonard, ubriaca, d\u00e0 un grosso bacio a Sheldon.\nIl vortice psichico.\nTrama.\nSheldon e Raj vanno a una festa, dopo che quest'ultimo ha corrotto l'amico, e conoscono due ragazze molto carine. Sheldon non \u00e8 interessato a un secondo appuntamento, ma accetta prontamente dopo che Raj lo corrompe di nuovo; i quattro si ritrovano nell'appartamento di Sheldon e, dopo aver annunciato la sua intenzione di andare a letto, una delle due gli chiede se pu\u00f2 venire con lui, visto che Raj e l'altra ragazza stanno entrando in intimit\u00e0, ma Sheldon, non capendo che la ragazza ha un secondo fine, rifiuta. Intanto Leonard, ad un doppio appuntamento con Howard e Bernadette, \u00e8 sorpreso di scoprire che Penny consulta una sensitiva e la prende in giro. Pi\u00f9 tardi Howard dice all'amico che, se vuole mantenere la relazione, deve accettare che la sua partner abbia convinzioni diverse; Leonard si scusa e accetta di incontrare la sensitiva.\nLa reazione Bozeman.\nTrama.\nDopo aver scoperto che il loro appartamento \u00e8 stato svaligiato, Leonard e Sheldon chiedono ad Howard di installare un sistema di sicurezza all'avanguardia. Tuttavia Sheldon \u00e8 ancora sconvolto e lo stesso sistema gli si rivolta contro, cos\u00ec, valutando diverse ipotesi, decide di trasferirsi in un posto pi\u00f9 sicuro di Pasadena, scegliendo la tranquilla cittadina di Bozeman, nel Montana. Una volta arrivato l\u00ec, Sheldon viene derubato e decide di tornare indietro.\nL'approssimazione di Einstein.\nTrama.\nSheldon da diversi giorni sta cercando di completare una formula, e questa ossessione lo tiene sveglio tutte le notti; decide allora di cercare un lavoro umile per poter pensare meglio, ispirato da Albert Einstein, che aveva elaborato la sua teoria della relativit\u00e0 lavorando in un ufficio brevetti. Dal momento che l'ufficio brevetti si trova a Washington, e visto che non vuole muoversi da Pasadena, Sheldon, dopo una visita all'ufficio di collocamento, va al ristorante dove lavora Penny e inizia a lavorare come cameriere, pur non essendo mai stato assunto. Alla fine Sheldon, dopo aver fatto cadere un vassoio di piatti, trova la risposta al suo problema nei vari frammenti.\nLa grande collisione degli adroni.\nTrama.\nLeonard ha ricevuto un invito per andare in Svizzera a visitare l'acceleratore di particelle del CERN e pu\u00f2 portare con s\u00e9 una persona e, visto che il viaggio coincide con San Valentino, sceglie di portare Penny con grande disappunto di Sheldon, il quale cercher\u00e0 invano di far cambiare idea al coinquilino. La notte prima della partenza per\u00f2, a Penny sale la febbre alta e Leonard, non potendo pi\u00f9 farsi accompagnare dalla sua ragazza, accetta di portare Sheldon, che si \u00e8 ammalato a sua volta; il ragazzo \u00e8 quindi costretto a portare Raj.\nL'acquisizione dell'Excelsior.\nTrama.\nSheldon scopre di dover comparire in tribunale per un'infrazione al codice della strada e, dopo aver insultato il giudice, viene messo in prigione finch\u00e9 non \u00e8 pronto a scusarsi, perdendo cos\u00ec un incontro con Stan Lee, a cui gli altri partecipano senza preoccuparsi troppo dei guai che il loro amico sta passando. Sentendosi in colpa, Penny va in fumetteria per chiedere a Stuart il numero di Stan Lee e Stuart, ancora invaghito di lei, le d\u00e0 addirittura il suo indirizzo. Pi\u00f9 tardi Sheldon e Penny si presentano senza preavviso di fronte alla porta di Stan Lee, il quale chiede un ordine restrittivo contro Sheldon; di ritorno a casa, Sheldon annuncia la \"grande\" notizia, affermando che l'ordine \"autografato\" da Stan Lee star\u00e0 benissimo di fianco a quello di Leonard Nimoy.\nLa suddivisione del tesoro.\nTrama.\nI ragazzi trovano uno degli anelli originali usati nelle riprese de \"Il Signore degli Anelli\" e iniziano a contenderselo, ma Leonard decide di darlo a Penny per sicurezza. Nella notte Sheldon si intrufola nella stanza di Leonard per prendere l'anello dal collo di Penny, ma la ragazza si sveglia e gli tira un pugno sul naso. Il giorno seguente i ragazzi arrivano a stringere tutti insieme le dita attorno all'anello e decidono che l'ultimo che moller\u00e0 la presa potr\u00e0 tenerselo; Leonard \u00e8 il primo a farlo, mentre gli altri continuano fino a quando non si addormentano sul divano. La mattina dopo Leonard dice agli altri di aver spedito l'anello al legittimo proprietario, ma in realt\u00e0 lo ha tenuto nascosto in camera sua. Sheldon, sospettando che l'amico non se ne sia disfatto, s'intrufola nuovamente in camera di Leonard e, svegliatosi quest'ultimo, iniziano a picchiarsi contendendo il mitico anello.\nL'alternativa ai pantaloni.\nTrama.\nIl panico da palcoscenico divide Sheldon dal ricevere un ambito premio dall'universit\u00e0 e i suoi amici si offrono di dargli una mano, ognuno a proprio modo. Penny lo accompagna a comprare un abito per l'occasione, mentre Leonard e Raj cercano di aiutarlo con la psicologia e la meditazione ma senza successo. Al momento di salire sul palco, Sheldon si sente debole e Penny lo fa bere tanto da farlo ubriacare; il discorso di Sheldon finir\u00e0 poi su YouTube.\nIl ritorno di Wheaton.\nTrama.\nLeonard sorprende Penny dicendole che l'ama, ma lei risponde solo con un grazie, ed entrambi iniziano a chiedersi dove stia andando la loro relazione. Il giorno dopo, i ragazzi si incontrano con Stuart e la sua squadra della fumetteria per una partita di bowling, e uno dei loro membri \u00e8 sostituito da Wil Wheaton; Sheldon pregusta gi\u00e0 la sua vendetta, ma un litigio fra Leonard e Penny, con la ragazza che se ne va, lo costringe a ritirarsi. Sheldon aiuta la coppia a fare pace, ma solo perch\u00e9 ha bisogno di loro per la rivincita contro Wheaton, il quale, con uno stratagemma mentale, riesce nell'intento di far abbandonare la partita a Penny. L'episodio termina coi ragazzi che, dopo aver perso la scommessa, arrivano in fumetteria travestiti ognuno da supereroina.\nGli spaghetti catalizzatori.\nTrama.\nLeonard e Penny si sono lasciati, e Sheldon cerca di nascondere all'amico che la sua amicizia con lei continua. Incontrandola sul pianerottolo, le dice che gli piacerebbe che restassero amici; Penny rimane sorpresa dal suo atteggiamento e lo invita a cena. Per non farlo sapere agli altri, Sheldon prima mangia con loro, poi con una scusa si allontana e va da Penny. Sheldon non ce la fa pi\u00f9 a mentire e confessa a Leonard che \"si vede\" ancora con Penny, e Leonard risponde che non gli importa; dopo averlo accompagnato a Disneyland, Leonard e Penny concordano sul fatto che possano ancora restare amici.\nLa stimolazione Plimpton.\nTrama.\nSheldon ospita nel suo appartamento una famosa fisica, la dottoressa Elizabeth Plimpton, di cui Leonard \u00e8 grande fan. Anche lei \u00e8 interessata a Leonard, al punto di entrare nella sua camera nel cuore della notte e copulare con lui. La mattina dopo Sheldon \u00e8 completamente all'oscuro di quello che \u00e8 successo, ma Penny lo intuisce e diventa gelosa, visto che lei e Leonard hanno rotto da poco. Si scopre poi che questa donna \u00e8 una ninfomane e alla fine, a casa di Raj, propone una cosa a quattro con quest'ultimo, Howard e Leonard. Inizialmente i ragazzi sono scossi, quindi Raj fa in modo che gli amici escano, per poi chiudersi a chiave in casa, rimanendo solo con Elizabeth.\nNel covo del nemico.\nTrama.\nDopo una lite con Sheldon, Leonard va da Penny, che gli chiede come mai si sia trasferito da lui. A quel punto Leonard le racconta di come ha conosciuto Sheldon: tutto \u00e8 iniziato sette anni prima quando, dopo aver incontrato il vecchio coinquilino di Sheldon, il quale lo avverte di scappare finch\u00e9 \u00e8 in tempo, arriva all'appartamento per la prima volta. Una volta arrivato, Sheldon sottopone Leonard a una serie di domande per verificare se pu\u00f2 essere un buon coinquilino o meno. Altri flashback riguardano l'origine del contratto tra coinquilini e l'ingresso nel gruppo di Howard e Raj; inoltre si viene a sapere che Sheldon ha inavvertitamente impedito a Leonard di rivelare un piano segreto a una spia nordcoreana, interrompendoli mentre avevano un rapporto sessuale, e sempre Sheldon ha salvato la vita ai suoi amici, chiudendo un esperimento letteralmente \"esplosivo\" di Leonard nell'ascensore (da qui in poi l'ascensore \u00e8 perennemente rotto).\nL'eccitazione lunare.\nTrama.\nI ragazzi preparano un esperimento sul tetto dell'edificio: far rimbalzare un laser sulla Luna e di nuovo sulla Terra. Leonard invita Penny ad assistere, e scopre che \u00e8 in compagnia di un ragazzo, Zack, per niente intelligente. Pi\u00f9 tardi, Penny si presenta alla porta di Leonard, ubriaca e sola, raccontandogli di aver passato una serata orribile perch\u00e9, dopo aver passato cos\u00ec tanto tempo con lui, ora Penny non sopportare pi\u00f9 i ragazzi con cui usciva un tempo, belli e a volte anche simpatici, ma intellettualmente poco stimolanti; la mattina dopo la ragazza si rende conto di aver fatto un errore. Allora Leonard, deluso, pensa di poter fare lo stesso e va da Leslie Winkle, che prontamente lo scarica, quindi, dopo essersi ubriacato, va da Penny e le chiede di dormire con lei, ma questa gli sbatte la porta in faccia. Nel frattempo Howard e Raj iscrivono Sheldon ad un sito di incontri e sorprendentemente trovano una corrispondenza in una certa Amy Farrah Fowler. Sheldon inizialmente rifiuta di incontrarla, ma poi accetta dietro ricatto dei due. Sul luogo dell'appuntamento aspetta solo di potersene andare, ma poi Amy arriva e mostra di comportarsi esattamente come lui, stuzzicando il suo interesse a tal punto da spingerlo a offrirle qualcosa da bere, cosa che lei accetta. Vedendoli cos\u00ec \"affiatati\", Howard e Raj realizzano che il loro piano ha funzionato, ma ora gli sale il dubbio se fare incontrare i due sia stata davvero una buona idea."}
{"id": "2570753", "revid": "339392", "url": "https://it.wikipedia.org/wiki?curid=2570753", "title": "La jena (film 1945)", "text": ""}
{"id": "2570754", "revid": "1504506", "url": "https://it.wikipedia.org/wiki?curid=2570754", "title": "Preistoria della Georgia", "text": "La preistoria della Georgia \u00e8 un periodo tra la prima abitazione umana del territorio nell'attuale nazione della Georgia e il tempo quando gli assiri e urartiani, e pi\u00f9 precisamente, i resoconti classici, portarono le trib\u00f9 proto-georgiane nell'ambito della storia registrata.\nEt\u00e0 della pietra.\nGli uomini hanno abitato la Georgia per un tempo estremamente lungo, come viene attestato dalle scoperte, nel 1999 e 2002, di due teschi di \"Homo erectus\" (\"H. georgicus\") a Dmanisi nella Georgia meridionale. Dallo strato archeologico insieme ai resti umani, sono stati portati alla luce centinaia di utensili in pietra e numerose ossa di animali datati approssimativamente a 1,6-1,8 milioni di anni fa (poich\u00e9 lo strato di lava basaltica sottostante riporta un'et\u00e0 approssimativa di 1,8 milioni di anni). Il sito dimostra inequivocabilmente la pi\u00f9 antica presenza dei primi uomini, escludendo comunque i resti umani trovati nel continente africano.\nPi\u00f9 tardi sono stati scoperti i siti acheuleani del paleolitico inferiore negli altopiani della Georgia, particolarmente nelle caverne di Kudaro (1600 m sopra il livello del mare), e a Tsona (2100 m). I siti acheuleani all'aperto e i luoghi dei ritrovamenti si trovano anche in altre regioni della Georgia, per esempio nell'Altopiano di Javakheti dove furono trovati amigdale acheuleane a 2400 m sopra il livello del mare.\nIl primo insediamento ininterrotto su territorio georgiano risale al periodo del Paleolitico medio, pi\u00f9 di 200.000 anni fa. I siti di questo periodo sono stati trovati a Shida Kartli, Imeretia, Abcasia e in altre aree.\nConservati dai monti del Caucaso, e beneficiando degli effetti migliorativi del Mar Nero, la regione sembra essere servita da refugium biogeografico per tutto il pleistocene. Queste caratteristiche geografiche evitavano al Caucaso meridionale le severe oscillazioni climatiche permettendo alla razza umana di prosperare in molte parti della regione per millenni.\nResti del paleolitico superiore sono stati investigati a Devis Khvreli, Sakazhia, Sagvarjile, Dzudzuana, Gvarjilas Klde e altre grotte, delle quali in una a Dzudzuana sono state scoperte le pi\u00f9 antiche fibre di lino colorate risalenti a 36.000 anni BP. A quel tempo, l'area orientale del Caucaso meridionale sembra essere stata scarsamente popolata, contrariamente alle valli del fiume Rioni e Kvirila nella Georgia occidentale. Il paleolitico termin\u00f2 circa 10.000-12.000 anni, cedendo il passo alla cultura mesolitica, quando l'ambiente geografico e i paesaggi del Caucaso vennero infine a formarsi cos\u00ec come li appaiono oggi.\nNella Georgia sono trovati i segni della cultura neolitica, e la transizione dalla pratica dei cacciatori-raccoglitori all'agricoltura e allevamento di bestiame, risalenti almeno al 5000 a.C. I primi siti neolitici vengono principalmente trovati nella Georgia occidentale, come Khutsubani, Anaseuli, Kistriki, Kobuleti, Tetramitsa, Apiancha, Makhvilauri, Kotias Klde, Paluri e altri. Nel V millennio a.C., anche il bacino del Kura (Mtkvari) venne stabilmente popolato, e gli insediamenti come quelli a Tsopi, Aruchlo e Sadakhlo lungo il Kura nella Georgia orientale sono distinti da una lunga e durevole tradizione culturale, una caratteristica architettura e un'abilit\u00e0 considerevole nella lavorazione della pietra. La maggior parte di questi siti hanno attinenza con il fiorente complesso archeologico del tardo neolitico/eneolitico noto come la cultura di Shulaveri-Shomu. La datazione del radiocarbonio riferita ai siti di Shulaveri indica che i suoi pi\u00f9 antichi insediamenti risalgono al tardo VI \u2212 inizio V millennio a.C.\nNegli altopiani dell'Anatolia orientale e Caucaso meridionale, la giusta combinazione di animali domestici e cereali e legumi seminabili rese possibile la prima agricoltura. In questo senso, la regione pu\u00f2 giustamente essere considerata una delle \"culle della civilt\u00e0\".\nL'intera regione si presume sia stata, nel periodo iniziante nell'ultimo quarto del IV millennio a.C., abitata da genti che furono possibilmente imparentate etnicamente e gruppi hurriti. L'unit\u00e0 etnica e culturale di questi 2.000 anni viene caratterizzata da alcuni studiosi come calcolitica o eneolitica.\nEt\u00e0 del bronzo e del ferro.\nDal 3400 al 2000 a.C. ca., la regione vide lo sviluppo della cultura di Kura-Araxes o prima cultura transcaucasica incentrata nelle zone dei bacini del Kura e Araxes. Durante questo periodo, venne raggiunta la stabilit\u00e0 economica basata sull'allevamento di bestiame e ovini ed un notevole sviluppo culturale. I capitrib\u00f9 locali sembra essere stati uomini ricchi e potenti. Dai loro tumuli di sepoltura sono stati estratti vasi finemente lavorati in oro e argento; alcuni incisi con scene rituali che suggeriscono l'influenza cultuale medio-orientale. Questa cultura vasta e fiorente aveva contatti con la pi\u00f9 avanzata civilt\u00e0 accadica della Mesopotamia, ma gradualmente and\u00f2 in declino cessando nel 2300 a.C. ca., essendosi alla fine frantumata in diverse culture regionali, delle quali una delle pi\u00f9 antiche \u00e8 la cultura di Bedeni nella Georgia orientale.\nAlla fine del III millennio a.C., c'\u00e8 l'evidenza di uno sviluppo economico considerevole con un commercio in aumento fra le trib\u00f9. Nella Georgia occidentale, un'unica cultura nota come colchica venne a svilupparsi tra il 1800 e il 700 a.C., e nella Georgia orientale la cultura di Trialeti kurganica (dei tumuli) arrivata al suo culmine intorno al 1500 a.C. Negli ultimi secoli del II millennio a.C., la lavorazione del ferro appariva nel Caucaso meridionale, e iniziava cos\u00ec la vera et\u00e0 del ferro con l'introduzione di utensili e armi su larga scala e di qualit\u00e0 superiore a quelli fino ad allora fatti con rame e bronzo, un mutamento che nella maggior parte del Vicino Oriente potrebbe non essere accaduto prima del X o IX secolo a.C.\nDurante questo periodo, come hanno dimostrato alcuni linguisti, l'unit\u00e0 etnica e linguistica dei proto-georgiani infine si venne a suddividere in diversi rami che adesso formano la famiglia delle lingue caucasiche meridionali o kartveliane. La prima a differenziarsi fu la lingua svan nella Georgia nord-occidentale, verso il XIX secolo a.C. Nell'VIII secolo a.C. divennero lingue distinte lo zan, la base del mingrelio e il laz. Su basi linguistiche, \u00e8 stato stabilito che la pi\u00f9 antica etnia georgiana/kartveliana era costituita da quattro trib\u00f9 principalmente relazionate: i georgiani propriamente detti (\"karti\"), i zan (megreli-laz, colchici), e gli svan \u2013 che infine formeranno la base dell'attuale popolo georgiano."}
{"id": "2570759", "revid": "26713431", "url": "https://it.wikipedia.org/wiki?curid=2570759", "title": "Professoressa universitaria", "text": ""}
{"id": "2570763", "revid": "38120", "url": "https://it.wikipedia.org/wiki?curid=2570763", "title": "Pensiero medievale", "text": ""}
{"id": "2570765", "revid": "287204", "url": "https://it.wikipedia.org/wiki?curid=2570765", "title": "Marigot (Saint Martin)", "text": "Marigot \u00e8 la citt\u00e0 capoluogo della collettivit\u00e0 di Saint-Martin, dipendente dalla Francia e parte settentrionale dell'isola di Saint Martin. Ha una popolazione di 6.000 abitanti (2008).\nOriginariamente era un villaggio di pescatori su una palude, Marigot divenne capitale durante il regno di Luigi XVI di Francia, che ha costruito Il Forte St. Louis su una collina vicino a Marigot Bay. Oggi, il forte, \u00e8 la costruzione di maggior interesse a Marigot.\nMarigot \u00e8 una tipica citt\u00e0 dei Caraibi. \nIl mercoled\u00ec e il sabato mattina si svolge il mercato, dove si pu\u00f2 trovare di tutto da noci di cocco, avocado, patata dolce e altri tipi di frutti tropicali e verdure, vari tipi di spezie e di pesce fresco, si possono trovare anche manufatti artigianali o artistici locali."}
{"id": "2570767", "revid": "124768941", "url": "https://it.wikipedia.org/wiki?curid=2570767", "title": "Enrico Pasteur", "text": "Era conosciuto come Pasteur II per distinguerlo dal fratello Edoardo, anch'egli calciatore e arbitro.\nBiografia.\nFu uno dei primi giocatori del , portato a giocare nel club ligure dal fratello Edoardo.\nEra di famiglia svizzera, imparentato con il batteriologo Louis Pasteur, anche se nacque a Genova.\nSportivo a tutto tondo, oltre al calcio e alla pallanuoto, pratic\u00f2 il motociclismo, l'automobilismo e l'atletica, disciplina in cui ottenne il titolo di campione ligure nei 100 metri piani nel 1902.\nCalciatore.\nTra i protagonisti del dominio del nel campionato italiano degli albori, con i \"rossobl\u00f9\" vinse quattro campionati. Ricopriva il ruolo di ala sinistra, dotato di una notevole resistenza fisica e morale.\nIl suo esordio \u00e8 datato 16 aprile 1899, nella finale di campionato vinta per tre a uno contro l'.\nCon il Genoa vincer\u00e0 anche i campionati 1902, 1903 e 1904\nPartecip\u00f2 nell'aprile 1903 anche al primo match disputato da un club italiano in terra straniera, incontro che vide il Genoa affrontare il Football Velo-Club de Nice. La partita termin\u00f2 per tre a zero per i \"rossobl\u00f9\" e vide Pasteur entrare nel tabellino dei marcatori insieme a Karl Senft, autore di una doppietta.\nAllenatore di calcio.\nDurante la Grande Guerra guid\u00f2 la formazione genoana nei trofei e nelle amichevoli che si svolgevano al posto del campionato. Pasteur II \u00e8 considerato lo scopritore di Ottavio Barbieri, che lanci\u00f2 in prima squadra durante un'amichevole contro il British Head Quarters, formazione formata da calciatori professionisti britannici sotto le armi.\nPallanuotista.\nSotto la presidenza del del fratello Edoardo, Enrico fu tra i promotori principali della sezione pallanuoto del Genoa del quale viene spesso considerato il fondatore, distinguendosi anche in questo sport e contribuendo ai successi del club \"rossobl\u00f9\". Fu infatti il portiere titolare della squadra nelle stagioni 1914 e 1920, vincendo nella prima il campionato e, nella seconda il Torneo Preolimpico di Millesimo.\nArbitro.\nAl termine dell'attivit\u00e0 agonistica, divenne stimato arbitro di calcio e pallanuoto."}
{"id": "2570769", "revid": "339392", "url": "https://it.wikipedia.org/wiki?curid=2570769", "title": "Liceo classico Berchet", "text": ""}
{"id": "2570775", "revid": "21880", "url": "https://it.wikipedia.org/wiki?curid=2570775", "title": "Poace\u00e6", "text": ""}
{"id": "2570782", "revid": "767487", "url": "https://it.wikipedia.org/wiki?curid=2570782", "title": "Corpo spugnoso", "text": "Il corpo spugnoso, \"corpus spongiosum\" in lingua latina, chiamato anche corpo cavernoso dell'uretra, \u00e8 la sezione costituita da tessuto spugnoso che circonda l'uretra del pene.\nCaratteristiche.\n\u00c8 una struttura cilindrica di tessuto erettile, che costituisce una delle tre principali strutture del pene, insieme alle altre due che sono i corpi cavernosi. Il corpo spugnoso avvolge l'uretra per tutta la sua lunghezza e nella parte terminale si espande assumendo una forma sferoidale, costituendo il glande. Nella parte basale si espande a formare il bulbo del pene per allacciarsi al perineo.\nFunzione.\nLa funzione del corpo spugnoso \u00e8 quella di prevenire, durante l'erezione, la chiusura dell'uretra, mantenendo pervia la via per permettere l'eiaculazione. Per permettere ci\u00f2, il corpo spugnoso durante l'erezione, al contrario dei corpi cavernosi, rimane flessibile e non turgido consentendo alle pareti dell'uretra di rimanere separate."}
{"id": "2570783", "revid": "84184", "url": "https://it.wikipedia.org/wiki?curid=2570783", "title": "Mutti", "text": ""}
{"id": "2570790", "revid": "110157", "url": "https://it.wikipedia.org/wiki?curid=2570790", "title": "Storms in Africa", "text": "Storms in Africa \u00e8 una canzone della cantante e musicista irlandese Enya, pubblicata nel 1989 come terzo singolo estratto dall'album \"Watermark\".\nIl Singolo.\nDescrizione.\nLa canzone \u00e8 stata originariamente pubblicata come ultima traccia dell'album \"Watermark\" in gaelico. Ma al momento della pubblicazione del singolo Enya realizz\u00f2 una nuova versione in Inglese, utilizzata anche nel video musicale. Per un periodo \"Watermark\" ha contenuto entrambe le versioni della canzone, ma oggi le ristampe dell'album comprendono solo la versione originale.La canzone \u00e8 stata usata insieme al brano strumentale \"Watermark\" nella colonna sonora del film di Peter Weir \"Green Card - Matrimonio di convenienza\" (1990)\nVideo.\nNel video musicale Enya canta con delle bambine su uno sfondo del deserto africano. Successivamente alla figura della cantante si alternano immagini di elefanti, leoni, gazzelle, aquile e altri animali della savana finch\u00e9 un gruppo di suonatori non scandisce il tempo della canzone con i loro tamburi.Nel complesso il video richiama l'atmosfera esotica della savana con gli animali e le popolazioni che la abitano, mentre l'idea della tempesta \u00e8 data da effetti sonori presenti nella canzone stessa."}
{"id": "2570792", "revid": "1652134", "url": "https://it.wikipedia.org/wiki?curid=2570792", "title": "HMS Cossack (F03)", "text": "L'HMS \"Cossack\", quinta nave da guerra britannica a portare questo nome, \u00e8 stato un cacciatorpediniere classe Tribal della Royal Navy. Impostato il 9 giugno 1936 nei cantieri Vickers-Armstrong di Newcastle, venne varato l'8 giugno 1937 ed entr\u00f2 in servizio il 7 giugno 1938.\nServizio.\nLa prima azione della \"Cossack\" fu il cosiddetto incidente dell'Altmark, il 16 febbraio 1940, che si svolse nello J\u00f8ssingfjord, nelle acque della ancora neutrale Norvegia, risolvendosi nella liberazione dei marinai britannici fatti prigionieri dalla \"Graf Spee\" e tenuti a bordo della nave appoggio \"Altmark\" e nell'uccisione di sette membri dell'equipaggio. La \"Cossack\" giunse a Leith, in Scozia, il 17 febbraio seguente con i 299 prigionieri liberati. Il governo norvegese protest\u00f2 ufficialmente per la violazione della neutralit\u00e0 del paese e richiese la restituzione dei prigionieri, spinto anche dalle proteste reiterate del governo tedesco.\nIl 13 aprile partecip\u00f2 alla Seconda battaglia di Narvik, rimanendo gravemente danneggiata e arenendosi sulla spiaggia. Riusc\u00ec a tornare in patria il 29 aprile, dopo una serie di riparazioni di emergenza effettuate in Norvegia. Nel mese di dicembre, insieme all'incrociatore da battaglia \"Hood\", all'incrociatore leggero \"Edinburgh\" e ai cacciatorpediniere \"Electra\", \"Echo\" ed \"Escapade\", prese parte ad una missione di ricerca di una corsara tedesca che sembrava aver rotto il blocco alleato riuscendo a raggiungere l'Atlantico settentrionale.\nL'informazione si rivel\u00f2 essere falsa e, dopo una settimana in mare, torn\u00f2 in porto il 31 dicembre.\nNel maggio 1941 partecip\u00f2 alla caccia alla Bismarck, dopo essere stato richiamata dalla scorta al convoglio WS-8B diretto in Medio Oriente, insieme ad altri quattro cacciatorpediniere, per dirigersi nell'area in cui era stata segnalata la nave da battaglia nemica. La \"Bismarck\" venne individuata nel pomeriggio del 26 maggio ed i cacciatorpediniere la attaccarono con i siluri per tutta la notte, impedendo ai marinai della nave di riposare per la battaglia del giorno successivo.\nIl 24 ottobre seguente, mentre scortava un convoglio diretto da Gibilterra al Regno Unito, la \"Cossack\" venne colpita da un siluro lanciato dall'U-Boot U-563, comandato da Klaus Bargsten, che uccise 159 uomini dell'equipaggio compreso il capitano. Venne presa a rimorchio da un rimorchiatore che inizi\u00f2 il traino verso Gibilterra, reso impossibile il giorno seguente dal peggiorare delle condizioni atmosferiche. La nave affond\u00f2 il 27 ottobre nell'Atlantico circa 100 miglia ad ovest di Gibilterra."}
{"id": "2570793", "revid": "339392", "url": "https://it.wikipedia.org/wiki?curid=2570793", "title": "Cannone PomPom", "text": ""}
{"id": "2570798", "revid": "123415624", "url": "https://it.wikipedia.org/wiki?curid=2570798", "title": "Giovanni Forbicini", "text": "Biografia.\nUna precoce vocazione politica.\nFiglio dell'imbianchino Francesco Forbicini e di Maria Barbieri, si trasferisce a Roma e, sotto lo pseudonimo di \"Forbice\" inizia ad essere conosciuto, appena ventenne, dai servizi dello stato preposti alla repressione del \"sovversivismo\". Nel 1884 \u00e8 fra i fondatori dei circoli anarchici \"La Morte\" e \"Dinamite\". Repentinamente arrestato per attivit\u00e0 sovversiva viene rilasciato per insufficienza di prove subendo poco dopo un nuovo arresto per partecipazione ad un attentato. Prosciolto nuovamente sia da questo capo di imputazione che da quello correlato, cio\u00e8 di associazione a delinquere, gli viene per\u00f2 comminato il domicilio coatto nel mese di agosto del 1884. La pena non verr\u00e0 applicata, anche perch\u00e9, alcuni mesi pi\u00f9 tardi, dovr\u00e0 partire per compiere il servizio militare.\nGli anni fra la fine dell'Ottocento ed il primo Novecento.\nTerminato il servizio militare, riprende subito la sua attivit\u00e0 di militante anarchico e i suoi pi\u00f9 stretti compagni nel periodo sono Ciro Corradini, Armando Acciarino , Giuseppe Del Bravo, Enrico Bartolini, Dante Lucchesi. Insieme ad un folto gruppo di anarchici romani viene arrestato nel 1898 dopo l'assassinio della Principessa d'Austria per concorso morale nell'attentato, ma sar\u00e0 assolto assieme ai compagni per mancanza e/o insufficienza di indizi comprobanti il capo di imputazione. Forbicini il 7 agosto 1900 viene nuovamente incarcerato con l'accusa di associazione a delinquere. Verr\u00e0 tuttavia liberato dopo solo qualche mese perch\u00e9, ancora una volta, il capo di imputazione non ha supporti comprobanti. Il 25 agosto 1901 Giovanni Forbicini viene eletto, con ben 1.519 voti (solo Eolo Varagnoli ne otterr\u00e0 un numero maggiore), nella Commissione Esecutiva della CdL romana che si era sciolta nel 1898 e ricostituita nel periodo immediatamente precedente all'elezione della dirigenza. \u00c8 l'anno in cui gli anarchici stanno rinforzandosi a livello nazionale, ottenendo numerosi consensi e adesioni alle scelte ideologiche effettuate e alle strategie politiche da seguire. A tale proposito viene presentato un programma in tutto il paese chiamato \"programma socialista anarchico\" elaborato anche dalla FSAL. Alla strutturazione del programma partecipano Luigi Fabbri e Aristide Ceccarelli.\nIl movimento anarchico \u00e8 in fase di rinnovamento e si stacca dal metodo settario che aveva influenzato il modo di agire negli ultimi anni del secolo precedente: i programmi sono pi\u00f9 ampi e concreti e risentono principalmente dell'influsso di Errico Malatesta. Giovanni Forbicini, seguendo le nuove linee guida, vorrebbe formare un \"partito socialista anarchico\", visto il momento di fioritura di Federazioni e Unioni anarchiche sia regionali che cittadine. In questo rinnovato metodo di impostazione del lavoro politico \u00e8 importante il ruolo della CdL di Roma, di cui Forbicini \u00e8 uno fra i massimi dirigenti. Si crea inoltre una forte interazione, nel periodo, fra il movimento anarchico e quello sindacale. Giovanni Forbicini \u00e8 in prima linea, sia come propagandista che come organizzatore di agitazioni e manifestazioni, fra cui quella in favore dei lavoratori romani del settore edile. In quel periodo il settore edile \u00e8 di primaria importanza a Roma ed \u00e8 composto in gran parte da lavoratori non specializzati, con una forte percentuale di manodopera immigrata dalle regioni vicine, in precarie condizioni economiche e particolarmente esposta al rischio di incidenti anche mortali. Forbicini si trova pertanto a guidare la protesta in uno dei settori lavorativi pi\u00f9 delicati e di maggiore importanza nel panorama romano, con una base operaia sensibile al richiamo ideologico anarchico e/o anarco-socialista.\nIl movimento del settore della classe operaia cui si \u00e8 fatto accenno ha dei precedenti, o per lo meno molte similitudini, col movimento del maggio del 1881 che port\u00f2 agli scontri di piazza dopo il comizio tenuto da Amilcare Cipriani. Anche il 15 febbraio 1902 viene infatti tenuta, come nel 1881, una manifestazione con comizio, alla presenza di oltre 10.000 operai che sono convinti da Giovanni Forbicini a seguire la linea d'azione ipotizzata dalla corrente libertaria, in contrasto con le correnti repubblicane e socialiste avverse allo sciopero generale. Alcuni membri CdL romana, rendendosi conto della forza che riveste la componente \"libertaria\" fra gli edili, impediscono che la proposta Forbicini abbia seguito adducendo cavilli organizzativi. A questo punto l'attivit\u00e0 politico-sindacale di Forbicini si svolge sostanzialmente al di fuori della struttura organizzativa sindacale ed acquista una rilevanza tale, che egli stesso viene segnalato ripetutamente come un agitatore fra i pi\u00f9 attivi dai servizi preposti alla repressione del \"sovversivismo\", situazione peraltro gi\u00e0 vissuta in passato dal tenace anarchico. Pur essendo tenuto sotto strettissimo controllo dai suddetti servizi, nel 1903 riesce comunque a tenere, sfuggendo ai sorveglianti, diverse conferenze sia a Forl\u00ec che a Ravenna e a partecipare alla celebrazione del 1\u00ba maggio, in cui viene commemorato il compagno Pietro Calcagno, e ad altre manifestazioni. I servizi preposti alla repressione degli elementi giudicati sovversivi, sottolineano il tono impetusoso del Forbicini nella sua veste di oratore ed il \"pericolo\" rappresentato dai suoi continui richiami alla rivoluzione e a un mondo pi\u00f9 giusto, fondato sull'eguaglianza sociale.\nUn paio d'anni pi\u00f9 tardi Giovanni Forbicini scrive e pubblicizza \"Le Quattro Forche di Chicago\": denunciato per tale opuscolo, viene multato. Successivamente partecipa alla festa per il ritorno dagli USA di Ceccarelli che, subito dopo essere rientrato in Italia, ricopre nuovamente la sua funzione politica oltrech\u00e9 quella di conferenziere e propagandista dell'ideologia anarchica, sia a Roma che in altri luoghi del centro Italia. Denuncia la condizione dei lavoratori del tempo, impoveriti dal \"carovita\" e predica l'antimilitarismo, ipotizzando una rivoluzione sociale che lo porta ad avvicinarsi sempre pi\u00f9 alla FSAL. In questo periodo si diffonde fra i lavoratori italiani, la netta sensazione che la guerra italo-turca ormai sia stata decisa delle classi dominanti. Giovanni Forbicini intensifica la propaganda e l'attivit\u00e0 di agitatore per opporsi all'imperialismo ed al conseguente militarismo. Nel 1913 Forbicini \u00e8 oratore in due manifestazioni indette per commemorare Pietro Gori, la seconda delle quali si svolge a Piombino in occasione del 1\u00ba maggio: i servizi preposti alla repressione dei movimenti \"sovversivi\" lo segnalano appartenere alla cerchia dei massimi esponenti del Fascio Comunista Anarchico di Roma.\nGli anni della Grande guerra.\nNel periodo della prima guerra mondiale e precisamente nel mese di luglio del 1914, nel corso di una delle conferenze che \u00e8 solito tenere, invita i compagni a prepararsi a un imminente periodo rivoluzionario e che ricorda in qualche modo Lenin che propugnava di trasformate la guerra imperialista in rivoluzione. Forbicini \u00e8 sottoposto in questo periodo a rigorosissimi controlli, ma riesce a proseguire la sua attivit\u00e0 di propaganda contro la guerra imperialista. Viene tuttavia richiamato alle armi nel 1917, all'et\u00e0 di ben 44 anni. Rimarr\u00e0 in servizio attivo fino al gennaio del 1919, venendo sottoposto a una sorveglianza speciale. Riesce ad intervenire tuttavia personalmente ad un incontro pubblico, nel 1918, nel quale esprime la possibilit\u00e0 e l'augurio che a porre fine alla guerra, con la forza, siano le classi sociali subalterne, non quelle dominanti, in modo tale da iniziare un processo rivoluzionario che ponga fine al dominio e allo sfruttamento di queste ultime nei confronti del popolo.\nIl legame con gli Arditi del Popolo.\nNel 1921 interviene, quale delegato degli anarcocomunisti del Lazio presso il \"Comitato di Difesa Proletaria\", al comizio di saluto di una manifestazione operaia che rende pubblica, mediante una sfilata con inquadramento militare in centurie, la nascita degli Arditi del Popolo. Tale organizzazione, emanazione degli Arditi d'Italia, unisce il fronte popolare e progressista e accoglie nel suo seno molti valorosi ex-combattenti. Fondata da Argo Secondari, dopo la riunione dell'Orto Botanico a Roma, nasce per contrastare le violenze fasciste, divenendo subito la pi\u00f9 popolare e combattiva organizzazione antifascista italiana.\nSotto il regime fascista.\nSotto il fascismo Forbicini \u00e8 tenuto sotto stretto controllo dai servizi del regime preposti alla represione dell'Antifascismo, cessando apparentemente ogni attivit\u00e0 politica. La polizia segnala tuttavia al Ministero degli interni alcuni incontri fra l'anarchico emiliano ed Enrico Malatesta. In realt\u00e0 Forbicini, riuscendo ad evitare di farsi prendere, continua con gran astuzia a tenere i collegamenti nella rete di quel che \u00e8 restato del movimento anarchico romano.\nGli anni del secondo dopoguerra.\nDopo la Liberazione, nel 1945, Giovanni Forbicini torna ad agire pubblicamente, inaugurando il circolo \"P. Gori\" di Piombino. Viene considerato, dai servizi atti alla repressione del \"sovvertivismo\", fra i fondatori della FCL e tale circostanza conferma l'attivit\u00e0 politica dell'anarchico durante la seconda guerra mondiale. La FCL, pur essendo un'organizzazione di livello nazionale, gravita in parte sulla sede di Roma, che riunisce un gran numero di compagni aderenti. Nel settembre del 1945 \u00e8 delegato a rappresentare il gruppo comunista anarchico laziale (con Sacconi), nel congresso di Carrara, che sancisce la nascita della FAI. Nell'anniversario della morte di Pietro Gori partecipa come oratore, con Armando Borghi, alla commemorazione del noto anarchico e alla posa in opera a Civitavecchia di un busto in suo onore. Nonostante gli anni, non pochi per una vita di combattente anarchico, \u00e8 ancora fra i principali organizzatori di formazioni libertarie che intervengono nel settore sindacale , come d'altronde aveva gi\u00e0 fatto molti anni prima in quello edile a Roma. Le posizioni assunte da queste strutture politiche sono di dura critica sia nei confronti del PCI, che della CGIL, che della stessa Costituzione. L'ultimo intervento pubblico di Giovanni Forbicini, ricordato per lo spessore politico, \u00e8 del 1947, in un comizio indetto in contrapposizione a quello contemporaneo promosso dalla sinistra istituzionale e in cui Giovanni Forbicini \u00e8 oratore insieme ad Armando Borghi e a Riccardo Sacconi."}
{"id": "2570807", "revid": "253269", "url": "https://it.wikipedia.org/wiki?curid=2570807", "title": "Dan Dailey", "text": "Biografia.\nNato da James J. ed Helen Dailey, entrambi newyorkesi, era ancora molto giovane quando apparve in un \"minstrel show\" e in spettacoli di genere \"vaudeville\". Debutt\u00f2 a Broadway nel 1937 in \"Babes in Arms\". Nel 1940 fu scritturato dalla casa cinematografica Metro-Goldwyn-Mayer per girare una serie di film. Sebbene fosse specializzato in commedie musicali, venne impiegato nell'inusuale ruolo di nazista in \"Bufera mortale\" (1940). Alla MGM si accorsero subito dell'errore e da l\u00ec in avanti venne impiegato in \"cast\" di \"musical\" e film musicali in genere.\nPoco dopo l'attacco giapponese alla base di Pearl Harbor, Dailey sospese la carriera cinematografica per andare a servire nell'esercito degli Stati Uniti. Fu assegnato al Signal Corps Officer dove rimase fino al 1946, prima di essere congedato con il grado di capitano. Terminato il conflitto, nel 1947 riprese l'attivit\u00e0 d'attore interpretando nuovi musical, a partire da \"Come nacque il nostro amore\" (1947), diventando partner ricorrente di Betty Grable. La sua interpretazione nel film \"When My Baby Smiles at Me\" (1948) gli valse una candidatura al premio Oscar al miglior attore.\nNel 1950 recit\u00f2 in \"Bill sei grande!\", film per il quale fu candidato al Golden Globe 1951 come miglior attore in un film musicale, e \"La figlia dello sceriffo\" (1950), uno dei primi film in cui apparve Marilyn Monroe, in un brevissimo ruolo come ballerina di sala. Nel 1953 recit\u00f2 in \"Incontriamoci alla fiera\", prima di comparire l'anno successivo in uno dei film per i quali \u00e8 maggiormente ricordato, \"Follie dell'anno\" (1954), una pellicola interpretata anche da Ethel Merman, Marilyn Monroe, Donald O'Connor e Johnnie Ray, con le musiche di Irving Berlin.\nIntorno alla met\u00e0 degli anni cinquanta, dopo la partecipazione a due ulteriori film musicali - \"\u00c8 sempre bel tempo\" (1955), e \"Donne... dadi... denaro!\" (1956), entrambi accanto a Cyd Charisse - Dailey recit\u00f2 anche in film commedia veri e propri o di taglio drammatico, come ad esempio \"Fermata per dodici ore\" (1957), accanto a Jayne Mansfield. Dall'inizio degli anni sessanta altern\u00f2 l'attivit\u00e0 teatrale con quella televisiva, con la partecipazione a film seriali, tra cui \"The Governor &amp; J.J.\" (1969-1970). Proprio per questa serie, fu il primo attore a vincere il premio Golden Globe per il miglior attore in una serie commedia o musicale.\nDailey fu sposato tre volte: con Esther Rodier, da cui divorzi\u00f2 nel 1941; con Elizabeth Hofert dal 1942 al 1951, e con Gwen Carter O'Connor dal 1955 al 1960.\n\u00c8 sepolto al Forest Lawn Memorial Park di Glendale (California).\nAnche la sorella Irene \u00e8 stata attrice, interprete nella \"soap opera\" \"Another World\" (in Italia distribuita come \"Destini\")."}
{"id": "2570811", "revid": "62004", "url": "https://it.wikipedia.org/wiki?curid=2570811", "title": "Vladislav Mirchev", "text": ""}
{"id": "2570817", "revid": "30909", "url": "https://it.wikipedia.org/wiki?curid=2570817", "title": "Frank Archer", "text": ""}
{"id": "2570827", "revid": "1573940", "url": "https://it.wikipedia.org/wiki?curid=2570827", "title": "Shahrest\u0101n di Osku", "text": "Lo shahrest\u0101n di Osku (farsi \u0634\u0647\u0631\u0633\u062a\u0627\u0646 \u0627\u0633\u06a9\u0648) \u00e8 uno dei 19 \"shahrest\u0101n\" dell'Azarbaijan orientale, in Iran. Il capoluogo \u00e8 Osku. Lo shahrest\u0101n \u00e8 suddiviso in 2 circoscrizioni (\"bakhsh\"): \nNella circoscrizione di Osku si trova il villaggio di Kandovan, a 2.200 m s.l.m. (), con le sue case scavate nella roccia e i suoi camini delle fate simili a quelli di G\u00f6reme in Turchia."}
{"id": "2570834", "revid": "404449", "url": "https://it.wikipedia.org/wiki?curid=2570834", "title": "Andrea Bento", "text": ""}
{"id": "2570841", "revid": "118895869", "url": "https://it.wikipedia.org/wiki?curid=2570841", "title": "Villa Belvedere (San Giuliano Terme)", "text": "La Villa Belvedere, anche conosciuta come Villa Bosniaski o \"villa del polacco\", fu edificata nell'anno 1881, sullo sperone apicale del Monte Castellare sopra San Giuliano Terme, vicino a Pisa, dal polacco Sigismondo De Bosniaski e per la sua consorte Elisa di Rulikowski, contessa russa.\nStoria e descrizione.\nLa villa \u00e8 sviluppata su due piani pi\u00f9 il seminterrato ed ha una pianta rettangolare. L'edificio era composto da 12 stanze ugualmente disposte sui tre piani complessivi. Nel seminterrato De Bosniaski aveva allestito una sorta di museo privato dei fossili vegetali carboniferi che possedeva. Il rifornimento idrico era garantito da alcune cisterne che ricevevano l'acqua piovana dalle grondaie della villa stessa e da alcune condutture che prelevavano l'acqua dai terrazzamenti realizzati in muri a secco per l'agricoltura.\nPer accedere alla villa fu realizzata una nuova strada sul crinale del monte che parte da Asciano nella localit\u00e0 di \"Asciano Valle\". Un altro accesso \u00e8 dalla parte di San Giuliano Terme attraverso uno stretto sentiero parzialmente interrotto a causa delle cave di estrazione del marmo calcareo sottostanti.\nLa villa venne abbandonata in seguito alla morte di De Bosniaski, dopodich\u00e9 fu usata dai tedeschi nella seconda guerra mondiale come postazione di osservazione. Attualmente la villa \u00e8 un rudere inagibile in quanto il tetto \u00e8 crollato insieme a parte dei solai.\nLa villa \u00e8 immersa in un giardino di cui ancora oggi si notano le specie floreali inusuali e gli alberi da frutto che ancora crescono nel territorio circostante alla villa."}
{"id": "2570842", "revid": "83531", "url": "https://it.wikipedia.org/wiki?curid=2570842", "title": "Ken Kelly", "text": "Nella sua carriera si \u00e8 distinto per il suo stile incentrato in soggetti di genere sword and sorcery e fantasy eroico. \n\u00c8 stato allievo di Frank Frazetta.\nCome soggetti ricorrenti delle sue opere ritroviamo Conan il barbaro, Tarzan, scenari guerreschi, paesaggi esotici e tutti gli stilemi tipici di mondi onirici e di fantasia.\nHa curato l'artwork di copertina di numerose band quali KISS, Manowar, Rainbow, Fathom, Coheed and Cambria, Crystal Empire e Alabama Thunderpussy oltre ad aver disegnato su commissione i personaggi di storiche linee di giocattoli quali i Micronauti e i Masters of the Universe."}
{"id": "2570850", "revid": "1573940", "url": "https://it.wikipedia.org/wiki?curid=2570850", "title": "Shahrest\u0101n di Sarab", "text": "Lo shahrest\u0101n di Sarab (farsi \u0634\u0647\u0631\u0633\u062a\u0627\u0646 \u0633\u0631\u0627\u0628) \u00e8 uno dei 19 \"shahrest\u0101n\" dell'Azarbaijan orientale, in Iran. Il capoluogo \u00e8 Sarab. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2570851", "revid": "2015336", "url": "https://it.wikipedia.org/wiki?curid=2570851", "title": "Gens Curia", "text": "La gens Curia (o \"Curii\") era una famiglia plebea romana. Il loro nomen era Curius. Il nome della famiglia non compare fino al III secolo a.C. Il solo cognomen presente durante la Repubblica, \u00e8 Dentatus. \nSecondo alcune iscrizioni ritrovate sul sito di Lucus Pisaurensis presso Pesaro, la gens Curia sarebbe originaria di Cures Sabini.\nPersonaggi noti della famiglia sono:"}
{"id": "2570855", "revid": "287204", "url": "https://it.wikipedia.org/wiki?curid=2570855", "title": "Castletown Metropolitan Football Club", "text": "Il Castletown Metropolitan Football Club \u00e8 una societ\u00e0 calcistica di Castletown, Isola di Man. Milita nella Premier League, la massima divisione del campionato nazionale."}
{"id": "2570856", "revid": "599013", "url": "https://it.wikipedia.org/wiki?curid=2570856", "title": "Groovy Times", "text": "Groovy Times \u00e8 un singolo dei Clash, contenuto nel loro E.P. \"The Cost of Living\". Fu pubblicato in Australia dalla \"Epic Records\" (AE7 1178) come singolo promozionale nel 1979.\nIl brano.\nLa canzone stata originariamente registrata come \"Groovy Times Are Here Again\" durante le registrazioni per \"Give 'Em Enough Rope\". Questo demo non \u00e8 mai stato pubblicato su uno dei loro album in studio, ma pu\u00f2 essere trovato su molti \"bootleg\" del gruppo. Non \u00e8 mai stata eseguita dal vivo.\nIl testo del brano si concentra sui temi del degrado urbano, dei disordini civili, l'alienazione, la monotonia e l'oppressione. Secondo l'autore, Joe Strummer, l'ispirazione per il testo venne fuori dal suo disgusto per la costruzione di recinzioni nei belvedere calcistici britannici, costruiti per \"tenere a bada\" i tifosi in risposta al teppismo negli stadi.\nLa musica fu prevalentemente scritta da Mick Jones e presenta parti eseguite con l'armonica a bocca suonate da lui stesso ma accreditate a \"Bob Jones\", pseudonimo che sembra riferirsi al cantautore americano Bob Dylan.\n\"Groovy Times\" fu poi ripubblicato in CD su: \"Clash on Broadway\", \"Singles Box\", \"The Singles\", \"Super Black Market Clash\", \"The Essential Clash\".\nFormazione.\nThe Clash\nCrediti"}
{"id": "2570870", "revid": "253269", "url": "https://it.wikipedia.org/wiki?curid=2570870", "title": "Stephen Boyd", "text": "Biografia.\nStephen Boyd era il nono e ultimo figlio di Marta Boyd e James Alexander Millar, un camionista canadese che lavorava a Belfast. Studi\u00f2 alla scuola superiore di Ballyclare e poi frequent\u00f2 la \"Hughes Commercial Academy\". Terminati gli studi lavor\u00f2 per una compagnia di assicurazioni irlandese e per un'agenzia di viaggio. Fin da bambino si era avvicinato al teatro, recitando in compagnie semi-professioniste, fino all'ingresso nella \"Ulster Theatre Group\", una compagnia in cui ebbe i primi ruoli da protagonista, mentre nello stesso periodo lavorava saltuariamente alla radio.\nDecise quindi di trasferirsi a Londra per tentare il salto di qualit\u00e0 nella carriera teatrale. Poco dopo il suo arrivo si ammal\u00f2 durante la grande epidemia d'influenza del 1952, tanto da rischiare la vita. In attesa di affermarsi come attore, accett\u00f2 altre occupazioni saltuarie come il cameriere in un bar, l'usciere al Teatro Odeon e il musicista di strada.\nL'attore Michael Redgrave lo scopr\u00ec proprio al Teatro Odeon e lo fece entrare nella \"Windsor Repertory Company\". Boyd recit\u00f2 anche alla televisione inglese, in spettacoli di prosa della BBC, e debutt\u00f2 sul grande schermo con il film \"Born for Trouble\" (1955) di Desmond Davis (1955), cui fece seguito \"An Alligator Named Daisy\" (1955) di J. Lee Thompson.\nLe sue doti di interprete e il suo virile aspetto fisico gli consentirono di ottenere nel 1956 un contratto di sette anni a Hollywood con la 20th Century-Fox. Nello stesso anno recit\u00f2 in \"L'uomo che non \u00e8 mai esistito\" di Ronald Neame, prodotto da Alexander Korda e suo primo film americano. Il 30 agosto 1958 spos\u00f2 la produttrice italiana Mariella di Sarzana, ma il matrimonio fu brevissimo e il successivo 23 settembre la coppia divorzi\u00f2. Quello stesso anno recit\u00f2 anche in \"Gli amanti del chiaro di luna\" di Roger Vadim e nel western \"Bravados\" di Henry King.\nIl regista William Wyler, che chiese alla Fox di cedergli Boyd per farlo recitare nel film che stava per dirigere. L'attore ottenne cos\u00ec il ruolo per il quale \u00e8 maggiormente ricordato, quello del malvagio Messala nel kolossal \"Ben Hur\" (1959), film vincitore di 11 premi Oscar. Per la sua interpretazione, Boyd vinse un Golden Globe.\nIl ruolo di Messala, che nel 1959 fece di lui un divo, fin\u00ec tuttavia per condizionare gli anni migliori della sua non lunga carriera, anche se l'attore diede comunque altre significative interpretazioni, come in \"Tramonto di un idolo\" (1966) di Russell Rouse, nei panni di un attore il cui rapido successo viene seguito da un altrettanto rapido declino, e \"Viaggio allucinante\" (1966) di Richard Fleischer, ove interpret\u00f2 uno scienziato dedito a un progetto rivoluzionario. In quegli anni Boyd apparve anche nei film \"La ragazza pi\u00f9 bella del mondo\" (1962) di Charles Walters, con Doris Day, \"Il terzo segreto\" (1964) di Charles Crichton, accanto anche all'esordiente Judi Dench, e \"Il carnevale dei ladri\" (1967) di Russell Rouse, con Giovanna Ralli e Yvette Mimieux. Nel 1962 affianc\u00f2 Gina Lollobrigida in \"Venere imperiale\" di Jean Delannoy. \nAllo scadere del suo contratto con la Fox, decise di lavorare come attore freelance, senza pi\u00f9 legarsi ad alcuna casa produttrice. Da allora recit\u00f2 in altri celebri film come il kolossal storico \"La caduta dell'Impero romano\" (1964) di Anthony Mann, \"La Bibbia\" (1966) di John Huston e il western \"Shalako\" (1968) di Edward Dmytryk. Lavor\u00f2 molto in Inghilterra, ma anche in Italia e Spagna, in numerosi film che dal 1968 in avanti diventarono tuttavia sempre meno significativi. A tal riguardo Stephen Boyd disse di s\u00e9: \u00ab\"Hanno tentato di fare di me un protagonista, ma io non lo sono. Anche quando ho avuto la possibilit\u00e0 di scegliere un ruolo da protagonista, ho preferito quello di caratterista, se mi sembrava pi\u00f9 interessante\"\u00bb. E anche: \u00ab\"Tutta la mia vita \u00e8 stata nel mondo dello spettacolo. Mi piace vedere la gente sorridere. Quando qualcuno ride, viene fuori la sua anima\"\u00bb, rammaricandosi di non essersi dedicato abbastanza al teatro, troppo preso dal cinema.\nNel 1976 si spos\u00f2 per la seconda volta con Elizabeth Mills, segretaria del British Arts Council, che aveva conosciuto nel 1955 e che lo aveva seguito negli Stati Uniti alla fine degli anni cinquanta come assistente personale e segretaria.\nDopo aver concluso le riprese del film britannico \"Il racket dei sequestri\", il 2 giugno 1977 Boyd mor\u00ec all'et\u00e0 di quarantasei anni, in seguito a un infarto occorsogli mentre era alla guida di un golf cart su un campo da golf del Porter Valley Country Club, a Northridge, presso Los Angeles, in California, dopo una mattina di gioco con la moglie. Giunto in ambulanza all'ospedale di Granada Hills in completo arresto cardiaco, mor\u00ec dopo meno di un'ora. Le sue ceneri sono tumulate all'Oakwood Memorial Park di Chatsworth, in California. Nel 2007 nella stessa celletta sono state tumulate le ceneri della moglie."}
{"id": "2570878", "revid": "216401", "url": "https://it.wikipedia.org/wiki?curid=2570878", "title": "Campionato italiano di calcio femminile 1977", "text": ""}
{"id": "2570881", "revid": "180202", "url": "https://it.wikipedia.org/wiki?curid=2570881", "title": "Premio Silvio Piola", "text": ""}
{"id": "2570882", "revid": "216401", "url": "https://it.wikipedia.org/wiki?curid=2570882", "title": "Campionato italiano di calcio femminile 1975", "text": ""}
{"id": "2570886", "revid": "216401", "url": "https://it.wikipedia.org/wiki?curid=2570886", "title": "Campionato italiano di calcio femminile 1974", "text": ""}
{"id": "2570889", "revid": "216401", "url": "https://it.wikipedia.org/wiki?curid=2570889", "title": "Campionato italiano di calcio femminile 1973", "text": ""}
{"id": "2570892", "revid": "216401", "url": "https://it.wikipedia.org/wiki?curid=2570892", "title": "Campionato italiano di calcio femminile 1972", "text": ""}
{"id": "2570895", "revid": "125930", "url": "https://it.wikipedia.org/wiki?curid=2570895", "title": "Premio Piola", "text": ""}
{"id": "2570896", "revid": "216401", "url": "https://it.wikipedia.org/wiki?curid=2570896", "title": "Campionato italiano di calcio femminile 1971", "text": ""}
{"id": "2570899", "revid": "216401", "url": "https://it.wikipedia.org/wiki?curid=2570899", "title": "Campionato italiano di calcio femminile 1970", "text": ""}
{"id": "2570900", "revid": "287204", "url": "https://it.wikipedia.org/wiki?curid=2570900", "title": "St Johns United Association Football Club", "text": "Il St Johns United A.F.C. \u00e8 una societ\u00e0 calcistica di St John's, Isola di Man. Milita nella Premier League, la massima divisione del campionato nazionale."}
{"id": "2570904", "revid": "216401", "url": "https://it.wikipedia.org/wiki?curid=2570904", "title": "Campionato italiano di calcio femminile 1968", "text": ""}
{"id": "2570905", "revid": "216401", "url": "https://it.wikipedia.org/wiki?curid=2570905", "title": "Campionato italiano di calcio femminile 1969", "text": ""}
{"id": "2570908", "revid": "115325790", "url": "https://it.wikipedia.org/wiki?curid=2570908", "title": "Elizabeth Strout", "text": "Biografia.\nLaureata in letteratura inglese al Bates College nel 1977 e in giurisprudenza alla Syracuse University, ha insegnato al Manhattan Community College e i suoi racconti sono apparsi su \"Redbook\", \"Seventeen\", \"Oprah Magazine\" e \"New Yorker\".\nNel 2000 \u00e8 stata tra i finalisti dell'Orange Prize ed \u00e8 stata nominata per il Premio PEN/Faulkner per la narrativa. Nel 2007 ha insegnato alla Colgate University come professoressa del National Endowment for the Humanities. Nel 2009 ha vinto il Premio Pulitzer per la narrativa con \"Olive Kitteridge\" (2008) romanzo che nel 2010 le ha permesso di aggiudicarsi anche il Premio Bancarella, con l'edizione tradotta e pubblicata dalla Fazi Editore nel 2009. Nel 2012 ha vinto il Premio Mondello.\nVive tra il Maine e New York, con il marito James Tierney, avvocato e politico, e la figlia."}
{"id": "2570913", "revid": "216401", "url": "https://it.wikipedia.org/wiki?curid=2570913", "title": "Campionato italiano di calcio femminile 1976", "text": ""}
{"id": "2570919", "revid": "116591023", "url": "https://it.wikipedia.org/wiki?curid=2570919", "title": "Giovanni Francesco Brivio", "text": "Biografia.\nFiglio di Giacomo Stefano Brivio e di sua moglie Antonia Gallerani, sorella della famosa Cecilia Gallerani, e proveniente da un'importante famiglia del patriziato milanese, Giovanni Francesco venne ammesso alla corte ducale dal 1482. Alla morte del padre il 26 dicembre 1484, che svolgeva la mansione di maestro delle entrate ordinarie, venne chiamato a sostituirlo nel medesimo incarico. Fu questore del Magistrato Ordinario del Ducato di Milano, conte e signore di Melegnano, sedendo nel Consiglio Generale del ducato dal 1513.\nFu molto attivo politicamente. Partitante per gli Sforza anche a costo dell'esilio dopo la calata dei francesi, nel 1512 venne investito da Ottaviano Sforza del feudo di Melegnano, ottenendo inoltre la carica di capitano di giustizia e vicario ducale.\nAttivo non solo politicamente, ma anche come mecenate, commission\u00f2 attorno al 1495 il ritratto eseguito dal pittore Vincenzo Foppa, attualmente conservato presso il Museo Poldi Pezzoli. Nel 1485 ottenne dai frati di Sant'Eustorgio a Milano la possibilit\u00e0 di erigere una cappella all'interno della medesima basilica, destinata alla sepoltura di s\u00e9, dei propri antenati e discendenti, completando cos\u00ec la volont\u00e0 testamentaria espressa da suo padre. Per il progetto, Giovanni Francesco diede la commissione a Bartolomeo da Novara per la costruzione ed agli scultori Cazzarniga e Briosco per la realizzazione di un grandioso monumento funebre ancora oggi presente al suo interno.\nSpos\u00f2 la nobildonna Margherita Landriani e mor\u00ec il 2 dicembre 1517 a Milano; venne sepolto nella chiesa di Santa Maria presso San Satiro, dove era prevista la sua sepoltura in marmo nella cappella di San Teodoro, gi\u00e0 commissione di Ludovico Maria Sforza."}
{"id": "2570929", "revid": "767487", "url": "https://it.wikipedia.org/wiki?curid=2570929", "title": "Odoardo Giansanti", "text": "Quasi cieco, sciancato, con una tuba nera in testa e una lunga palandrana, ricco solo del proprio umorismo, con voce tonante declamava versi dialettali per le strade di Pesaro.\n\"Pasqual\u00f3n\", divenuto il cantore del popolo pesarese, veniva da tutti accolto con simpatia, e viveva di quel poco che gli donavano. La gente lo ascoltava con rispetto, forse anche per la sua figura e la voce corposa che si imponevano all'ascolto dei passanti.\nBiografia.\nNasce proprio durante l'occupazione degli austriaci che avevano restaurato nelle Marche lo Stato Pontificio. Il padre Francesco era di Zagarolo e nel 1847 si trasferisce a Pesaro dove sposa Maria Berardi da Cartoceto, una vedova senza figli. Odoardo nasce terzo di cinque figli e sar\u00e0 il solo a sopravvivere.\nLa prematura morte della madre nel 1862 vede Odoardo, a soli dieci anni, in grande difficolt\u00e0 e ben presto rester\u00e0 privo di qualunque sostegno. Il padre infatti si risposer\u00e0 tre mesi pi\u00f9 tardi con Anna Maria Pergolini, e ben presto Odoardo sar\u00e0 abbandonato da entrambi.\nSolitudine.\nRimasto senza famiglia, senza lavoro n\u00e9 sostegno, parte per Roma in cerca del padre, ma senza riuscire a farsi accogliere in seno alla nuova famiglia. Nella grande citt\u00e0 vive di piccoli lavori ed espedienti ma soffre la fame; per un breve periodo si fa frate per riconoscenza ai religiosi che lo salvano dalla morte. Finisce anche in carcere per vagabondaggio; nel marzo del 1878 viene rispedito a Pesaro dalle forze dell'ordine con un foglio di via.\nNel 1880 ormai cieco, disperato, in preda alla depressione, trascorre qualche tempo in manicomio, dove si innamora della poesia dialettale. In quel periodo compone una grande quantit\u00e0 di versi, che riscuotono un notevole successo di pubblico.\nLa salvezza nei versi.\nQuando esce dal manicomio, cieco e zoppo, inizia una nuova vita per le strade della sua citt\u00e0, dove declama i suoi componimenti nelle piazze e nelle vie del centro.\nLe sue poesie raccontano la vita quotidiana del tempo e i rapidi mutamenti della societ\u00e0 di inizio secolo. Poesie destinate alla recitazione per il pubblico agli angoli delle strade, nelle fiere, nelle taverne del paese. \u00c8 la voce del banditore, del narratore, delle persone che ridono e ascoltano attonite. Le ricorder\u00e0 tutte a memoria fino alla fine dei suoi giorni.\nNel marzo 1887 viene pubblicato a Pesaro il primo volume delle \"Pasqualoneidi\". La sua fortuna poetica culmina col primo premio al concorso di poesia dialettale all'Esposizione Regionale di Macerata del 1905.\nMa la felicit\u00e0 del componimento non trova corrispondenza in quella materiale. Rester\u00e0 solo e povero sino alla fine dei suoi giorni, e dipender\u00e0 sempre dall'elemosina che la gente gli elargir\u00e0 di buon grado per le strade della citt\u00e0."}
{"id": "2570935", "revid": "287204", "url": "https://it.wikipedia.org/wiki?curid=2570935", "title": "Aleksandar Branekov", "text": ""}
{"id": "2570939", "revid": "62004", "url": "https://it.wikipedia.org/wiki?curid=2570939", "title": "Georgi Chilikov", "text": ""}
{"id": "2570941", "revid": "62004", "url": "https://it.wikipedia.org/wiki?curid=2570941", "title": "Martin Kushev", "text": ""}
{"id": "2570942", "revid": "767487", "url": "https://it.wikipedia.org/wiki?curid=2570942", "title": "Pichidegua", "text": "Pichidegua \u00e8 un comune del Cile della provincia di Cachapoal nella Regione del Libertador General Bernardo O'Higgins. Al censimento del 2002 possedeva una popolazione di 17.756 abitanti."}
{"id": "2570945", "revid": "628767", "url": "https://it.wikipedia.org/wiki?curid=2570945", "title": "Quinta de Tilcoco", "text": "Quinta de Tilcoco \u00e8 un comune del Cile della provincia di Cachapoal nella Regione del Libertador General Bernardo O'Higgins. Al censimento del 2002 possedeva una popolazione di 11.380 abitanti."}
{"id": "2570946", "revid": "62004", "url": "https://it.wikipedia.org/wiki?curid=2570946", "title": "Stefan Stanchev", "text": ""}
{"id": "2570947", "revid": "228587", "url": "https://it.wikipedia.org/wiki?curid=2570947", "title": "Proroga delle sessioni", "text": "La proroga delle sessioni era un particolare istituto concesso dallo Statuto albertino, che consentiva di bloccare i lavori all'interno del Parlamento senza per\u00f2 sciogliere la Camera dei deputati, che rimaneva in stato di \"sospensione\".\nSistema delle sessioni.\nCome per i parlamenti di stampo anglosassone, i periodi dei lavori della Camera dei deputati del Regno d'Italia, all'interno della legislatura, si articolavano per \"sessioni\". \nLa proroga delle sessioni era disciplinata dall'articolo 9 dello Statuto: un potere formalmente in capo al Monarca, in realt\u00e0 consentiva al Governo di sfuggire al controllo della Camera dei deputati, in snodi politici delicati, evitando la trattazione di provvedimenti sui quali la maggioranza era precaria.\nLa prassi anglosassone \u00e8 invece temperata dal richiamo al principio di buona fede, per cui il primo ministro non pu\u00f2 consigliare al Monarca di firmare il decreto di proroga della sessione solo per evitare di essere sottoposto ad una sconfitta parlamentare o ad un voto di sfiducia alla Camera.\nEsito.\nNel momento in cui la maggioranza si ricompattava dietro il suo Esecutivo, le Camere riprendevano la loro funzione. \u00c8 stato per\u00f2 notato che, rispetto a questo modello comportamentale anglosassone volto a propiziare l'intesa politica, nel periodo statutario italiano la proroga della sessione si distanziava per il fatto di conseguire il diverso scopo di sottrarre l'Esecutivo al controllo della Camere: ecco perch\u00e9 essa in Italia fu seguita, assai spesso, dalla chiusura della sessione appena riaperta ovvero dal decreto di scioglimento anticipato della Camera."}
{"id": "2570948", "revid": "62004", "url": "https://it.wikipedia.org/wiki?curid=2570948", "title": "Chavdar Yankov", "text": ""}
{"id": "2570949", "revid": "628767", "url": "https://it.wikipedia.org/wiki?curid=2570949", "title": "Requ\u00ednoa", "text": "Requ\u00ednoa \u00e8 un comune del Cile della provincia di Cachapoal nella Regione del Libertador General Bernardo O'Higgins. Al censimento del 2002 possedeva una popolazione di 22.161 abitanti."}
{"id": "2570950", "revid": "62004", "url": "https://it.wikipedia.org/wiki?curid=2570950", "title": "Borislav Mihailov", "text": ""}
{"id": "2570953", "revid": "1745361", "url": "https://it.wikipedia.org/wiki?curid=2570953", "title": "Dimete", "text": "Nella mitologia greca, Dimete \u00e8 lo sventurato fratello di Trezene, citato dal poeta Partenio di Nicea.\nIl mito.\nDimete era fratello di Trezene, del quale spos\u00f2 la figlia Euopi, sua nipote. Il matrimonio si rivel\u00f2 tutt'altro che felice: quest'ultima, infatti, si era innamorata del suo stesso fratello. Dimete, accortosene, raccont\u00f2 a Trezene dell'incestuosa passione di Euopi la quale, accecata dalla vergogna e dall'ira, s'impicc\u00f2, augurando ogni specie di calamit\u00e0 su colui che aveva messo al corrente suo padre della vicenda.\nPoco tempo dopo, Dimete, che camminava sulla spiaggia, vide un bellissimo corpo di donna sospinto sulla sabbia dalle onde e, colpito da un perverso desiderio sessuale, si un\u00ec ad esso compiendo un esplicito atto di necrofilia. Quando il cadavere si decompose, l'uomo gli consacr\u00f2 una grande tomba ma, non potendo sopportare l'idea di abbandonare l'oggetto del suo amore, si trafisse con la spada sul sepolcro dell'amata."}
{"id": "2570956", "revid": "62004", "url": "https://it.wikipedia.org/wiki?curid=2570956", "title": "Martin Toshev", "text": ""}
{"id": "2570962", "revid": "628767", "url": "https://it.wikipedia.org/wiki?curid=2570962", "title": "San Vicente de Tagua Tagua", "text": "San Vicente de Tagua Tagua, o semplicemente San Vicente, \u00e8 un comune del Cile della provincia di Cachapoal, nella Regione del Libertador General Bernardo O'Higgins. Al censimento del 2002, possedeva una popolazione di 40.253 abitanti."}
{"id": "2570965", "revid": "110157", "url": "https://it.wikipedia.org/wiki?curid=2570965", "title": "Nokia 6500 slide", "text": "Il Nokia 6500 slide \u00e8 un telefonino prodotto dall'azienda finlandese Nokia ed entrato in commercio nel 2008. Questo modello \u00e8 la versione slide del \"Nokia 6500 classic\"."}
{"id": "2570967", "revid": "38120", "url": "https://it.wikipedia.org/wiki?curid=2570967", "title": "Donald Potter", "text": ""}
{"id": "2570969", "revid": "298229", "url": "https://it.wikipedia.org/wiki?curid=2570969", "title": "Born Into the '90s", "text": ""}
{"id": "2570971", "revid": "62004", "url": "https://it.wikipedia.org/wiki?curid=2570971", "title": "Aleksandar Tunchev", "text": ""}
{"id": "2570972", "revid": "62004", "url": "https://it.wikipedia.org/wiki?curid=2570972", "title": "Todor Yanchev", "text": ""}
{"id": "2570974", "revid": "628767", "url": "https://it.wikipedia.org/wiki?curid=2570974", "title": "La Estrella (Cile)", "text": "La Estrella \u00e8 un comune del Cile della provincia di Cardenal Caro nella Regione del Libertador General Bernardo O'Higgins. Al censimento del 2002 possedeva una popolazione di 4.221 abitanti."}
{"id": "2570977", "revid": "1745361", "url": "https://it.wikipedia.org/wiki?curid=2570977", "title": "Euopi", "text": "Nella mitologia greca, Euopi (o Evopi) \u00e8 la figlia di Trezene, promessa sposa allo zio Dimete. La sua vicenda \u00e8 narrata da Partenio di Nicea nelle \"Erotiche\".\nIl mito.\nFiglia di Trezene, Euopi aveva un fratello per il quale segretamente provava un incestuoso desiderio. Dopo che il padre l'ebbe promessa in sposa allo zio di lei, Dimete, quest'ultimo venne a conoscenza dei suoi veri sentimenti e, senza esitare, rivel\u00f2 ogni dettaglio a Trezene. Euopi, colta da un cieco sentimento di terrore misto a vergogna, s'impicc\u00f2 imprecando contro colui che aveva tradito il suo segreto. Pi\u00f9 tardi questa maledizione ebbe un tragico compimento."}
{"id": "2570982", "revid": "767487", "url": "https://it.wikipedia.org/wiki?curid=2570982", "title": "Litueche", "text": "Litueche \u00e8 un comune del Cile della provincia di Cardenal Caro nella Regione del Libertador General Bernardo O'Higgins. Al censimento del 2002 possedeva una popolazione di 5.526 abitanti."}
{"id": "2570989", "revid": "767487", "url": "https://it.wikipedia.org/wiki?curid=2570989", "title": "Marchig\u00fce", "text": "Marchig\u00fce \u00e8 un comune del Cile della provincia di Cardenal Caro nella Regione del Libertador General Bernardo O'Higgins. Al censimento del 2002 possedeva una popolazione di 6.904 abitanti."}
{"id": "2570990", "revid": "110157", "url": "https://it.wikipedia.org/wiki?curid=2570990", "title": "Sopi\u0161te", "text": " \nSopi\u0161te (in macedone \u0421\u043e\u043f\u0438\u0448\u0442\u0435) \u00e8 un comune rurale nella parte settentrionale della Macedonia del Nord di abitanti (dato 2002). La sede comunale \u00e8 nella localit\u00e0 omonima.\nGeografia fisica.\nIl comune confina con Skopje a nord, con \u017delino e Makedonski Brod a ovest e con Studeni\u010dani a est.\nSociet\u00e0.\nEvoluzione demografica.\nIn base al censimento del 2002 la popolazione \u00e8 cos\u00ec suddivisa dal punto di vista etnico:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2570993", "revid": "1226", "url": "https://it.wikipedia.org/wiki?curid=2570993", "title": "Il martello e la croce", "text": ""}
{"id": "2570994", "revid": "120476714", "url": "https://it.wikipedia.org/wiki?curid=2570994", "title": "H\u00e4ndel-Werke-Verzeichnis", "text": "Il sistema di catalogazione HWV, o H\u00e4ndel-Werke-Verzeichnis (\"Catalogo delle opere di H\u00e4ndel\") raccoglie tutti i lavori di H\u00e4ndel, incluse le note contenute nei manoscritti e le evenutali varie ristampe di una stessa composizione.\nIl catalogo.\nLa raccolta \u00e8 suddivisa in tre volumi ed \u00e8 stata pubblicata per la prima volta in Germania da Bernd Baselt fra il 1978 e il 1986.\nCome tutti i cataloghi musicali, l'HWV \u00e8 stato creato per numerare le varie opere del compositore barocco. Il numero di catalogo dei brani contenuti nella raccolta va da 1 a 612, anche se questo non sta a significare che la HWV 1 sia necessariamente la prima opera di H\u00e4ndel, e la HWV 612 l'ultima, come pure che le opere effettivamente scritte da H\u00e4ndel siano effettivamente 612. Come per le opere di Bach (BWV), anche questo catalogo \u00e8 stato ordinato, quindi, secondo tipologie di brani, come si pu\u00f2 notare dalla tabella sotto, in cui sono elencati i blocchi di numeri in cui sono contenuti i vari brani."}
{"id": "2571004", "revid": "599013", "url": "https://it.wikipedia.org/wiki?curid=2571004", "title": "Valentin Iliev", "text": "Carriera.\nClub.\nDopo un passato nelle giovanili del Botev Vratsa debutta con la squadra bulgara nel calcio professionistico nel 1998. Si trasferisce in Ucraina nel 2001, con il Metalurh Zaporizzja. Tra il 2004 ed il 2008 gioca nelle file del CSKA Sofia e diventa un idolo dei tifosi. Nel 2008 si trasferisce al , squadra russa, per 750.000 euro.\nNazionale.\nDal 2005 ha raccolto numerose presenze in Nazionale bulgara."}
{"id": "2571012", "revid": "1718925", "url": "https://it.wikipedia.org/wiki?curid=2571012", "title": "Studeni\u010dani", "text": " \nStudeni\u010dani (in macedone \u0421\u0442\u0443\u0434\u0435\u043d\u0438\u0447\u0430\u043d\u0438, in albanese Studeni\u00e7ani) \u00e8 un comune rurale nella parte settentrionale della Macedonia del Nord di abitanti (dato 2002). La sede comunale \u00e8 nella localit\u00e0 omonima.\nGeografia fisica.\nIl comune confina con Skopje a nord-est, con Sopi\u0161te a ovest, con \u010ca\u0161ka a sud, con Zelenikovo a est e con Petrovec a nord-est.\nSociet\u00e0.\nEvoluzione demografica.\nIn base al censimento del 2002 la popolazione \u00e8 cos\u00ec suddivisa dal punto di vista etnico:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2571027", "revid": "1226", "url": "https://it.wikipedia.org/wiki?curid=2571027", "title": "Gli dei di Asgard", "text": ""}
{"id": "2571029", "revid": "287204", "url": "https://it.wikipedia.org/wiki?curid=2571029", "title": "Waldemar Lysiak", "text": ""}
{"id": "2571035", "revid": "2149408", "url": "https://it.wikipedia.org/wiki?curid=2571035", "title": "Jose", "text": ""}
{"id": "2571036", "revid": "293377", "url": "https://it.wikipedia.org/wiki?curid=2571036", "title": "Enrico Sardi", "text": "Era noto anche come \"Sardi II\" per distinguerlo dai fratelli Sereno e Giusto.\nCarriera.\nGiocatore.\nClub.\nSecondo di tre fratelli, tutti calciatori, crebbe calcisticamente nel piccolo club argentino del General Kuroki di Buenos Aires.\nEsord\u00ec in Italia nell' nel 1908, per poi passare nel 1913 al , venendo per\u00f2 squalificato per un anno per professionismo.\nCon i rossobl\u00f9 vinse tre scudetti, nel 1914-15, assegnato solo al termine della Prima guerra mondiale, che aveva causato l'interruzione del campionato, e due consecutivi nei primi anni venti. Il 4 novembre 1921 fu scelto insieme ai compagni di squadra Ottavio Faini e Augusto Bergamino per portare il gagliardetto societario al settore Trento e Trieste del cimitero monumentale di Staglieno per le commemorazioni del Milite Ignoto.\nSuccessivamente pass\u00f2 alla , al per chiudere la carriera al .\nNella storia del Genoa \u00e8 il secondo marcatore in assoluto, dietro solo a Edoardo Catto.\nNazionale.\nEsord\u00ec in azzurro alle Olimpiadi di Stoccolma, scendendo in campo due volte ed andando in rete contro la Finlandia.\nDopo l'amichevole a Genova nel 1912 contro l'Austria, Sardi torn\u00f2 in nazionale solo nel 1920. In quell'anno partecip\u00f2 alle Olimpiadi di Anversa, e il match contro la Norvegia dove segn\u00f2 una rete, fu il suo ultimo incontro in azzurro.\nAllenatore.\nTerminata la carriera di calciatore, allen\u00f2 il fino alla diciannovesima giornata del campionato di Prima Divisione 1931-1932."}
{"id": "2571038", "revid": "838137", "url": "https://it.wikipedia.org/wiki?curid=2571038", "title": "Beatriz", "text": ""}
{"id": "2571041", "revid": "284225", "url": "https://it.wikipedia.org/wiki?curid=2571041", "title": "Stupratori", "text": ""}
{"id": "2571044", "revid": "287204", "url": "https://it.wikipedia.org/wiki?curid=2571044", "title": "Associazione Calcio Lumezzane 2008-2009", "text": "Questa pagina raccoglie i dati riguardanti l'Associazione Calcio Lumezzane nelle competizioni ufficiali della stagione 2008-2009.\nStagione.\nIl Lumezzane dopo aver iniziato la stagione con 8 pareggi e 2 vittorie, trova la prima sconfitta sul campo di . Nel procedere della stagione si susseguiranno risultati eterogenei e altalenanti, che ne comprometteranno il cammino. Si passa da partite come lo storico pareggio allo Stadio Bentegodi contro l'Hellas Verona, o la vittoria per 2-1 sul Lecco, a sconfitte come il 2-0 ottenuto sia in casa della Pro Patria, sia in casa del .\nIl Lumezzane conclude comunque la stagione al 10\u00ba posto, frutto di 10 vittorie, 15 pareggi e 9 sconfitte, evitando cos\u00ec sia i play-off promozione, sia i play-out salvezza.\nMaglie e sponsor.\nLo sponsor tecnico per la stagione 2008-2009 \u00e8 \"Acerbis sport\", mentre lo sponsor ufficiale \u00e8 Barclays.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "2571045", "revid": "284225", "url": "https://it.wikipedia.org/wiki?curid=2571045", "title": "Diritto penale islamico", "text": ""}
{"id": "2571047", "revid": "1924342", "url": "https://it.wikipedia.org/wiki?curid=2571047", "title": "Inna", "text": "Il suo singolo di debutto, \"Hot\", pubblicato a novembre 2008, \u00e8 entrato nella Top 10 in otto Paesi europei, garantendo alla cantante il successo del suo album, anch'esso intitolato \"Hot\", uscito l'agosto successivo. Dall'album sono stati estratti altri singoli di successo, come \"D\u00e9j\u00e0 vu\", \"Love\", \"Amazing\" e \"10 Minutes\". \"Hot\" \u00e8 l'ottavo album pi\u00f9 venduto in Romania nel 2010. Successivamente il singolo \"Sun Is Up\" ha raggiunto le prime dieci posizioni delle classifiche di otto Paesi, confermando il successo internazionale dell'artista. Nel corso degli anni ha continuato a firmare brani di successo a livello internazionale come \"More than Friends\", \"Caliente\", \"We Wanna\", \"Diggy Down, Cola Song\".\nNel corso della sua carriera, Inna ha pubblicato 8 album in studio, inciso musica in tre lingue (inglese, rumeno e spagnolo) e realizzato collaborazioni con artisti di fama mondiale come Daddy Yankee, Pitbull, Yandel, J Balvin e Sean Paul. Con 4 milioni di unit\u00e0 vendute con i suoi primi tre album, Inna \u00e8 fra gli artisti rumeni di maggior successo di sempre in termini di vendite.\nBiografia.\nElena Alexandra Apostoleanu \u00e8 nata il 16 ottobre 1986 nel quartiere di Neptun a Mangalia (Romania). La cantante ha affermato che il suo amore per la musica fu sempre sostenuto ed alimentato dalla sua famiglia dove sua madre ed i suoi nonni cantavano per diletto. Quando era bambina, suo nonno era solito chiamarla Inna, e per questo motivo ha adottato tale appellativo come suo nome d'arte. Da adolescente, Inna ascoltava una grande variet\u00e0 di generi musicali. Anche se il suo genere preferito \u00e8 l'electro-dance, le piaceva ascoltare anche Christina Aguilera e Beyonc\u00e9. Ha inoltre affermato che per lei risultava facile cantare qualunque canzone le piacesse.\nHa studiato al liceo economico di Mangalia, ora chiamato Colegiul Economic Mangalia. Dopo essersi diplomata alle scuole superiori con buoni voti, ha deciso di studiare scienze politiche all'Universit\u00e0 di Costanza. Verso la fine del 2007 Inna ha firmato un contratto con la squadra discografica rumena Play &amp; Win ed ha iniziato a registrare le sue prime canzoni. All'inizio del 2008 Inna ha presentato due canzoni, \"Goodbye\" e \"Sorry\", per rappresentare il suo Paese all'Eurovision Song Contest di quell'anno, ma nessuna di esse ha passato le selezioni.\nCarriera.\n2008-2010: il debutto con \"Hot\".\nIl 12 agosto 2008 \u00e8 stato lanciato sul mercato il singolo di debutto di Inna, intitolato \"Hot\", prodotto dai Play &amp; Win, un trio di musica dance nonch\u00e9 tra i pi\u00f9 celebri produttori musicali rumeni. Il singolo ha subito riscosso successo in Romania, giungendo alla quinta posizione della classifica del Paese il mese successivo; \u00e8 inoltre subito diventato un successo radiofonico nei Paesi balcanici e nel Medio Oriente. A novembre 2008, mentre Inna era alla ricerca di ballerini per il suo tour promozionale, alcune canzoni da lei registrate, come \"Left Right\" e \"O, ce veste minunat\u0103!\" sono apparse su Internet, successivamente il brano \"Left Right\" venne confermato come singolo promozionale dal disco. Inna ha cantato in molte discoteche rumene, tra le quali Club Turabo, una delle pi\u00f9 popolari del Paese, situata a Bucarest. Nel corso 2009, \"Hot\" \u00e8 uscito in tutta Europa. Il singolo \u00e8 stato un successo in tutto il continente: ha raggiunto la vetta delle classifiche in Spagna ed \u00e8 entrato nelle top ten di Fiandre, Vallonia, Francia, Paesi Bassi, Regno Unito, Repubblica Ceca ed Ungheria; ha inoltre avuto un rilevante successo radiofonico in Polonia, Ungheria e Turchia. Nel frattempo, nel corso del 2008, altri due singoli promozionali, \"Fever\" e \"On &amp; On\", sono stati resi disponibili gratuitamente sul sito della cantante per un periodo limitato di due settimane.\nIl 16 febbraio del 2009 pubblica il secondo singolo \"Love\" con il video musicale, la canzone ottenne successo in Romania. Inna ha ricevuto la Nomination del primo premio della sua carriera agli \"Eska Music Awards\" nel 2009, essendo stata nominata per la \"Miglior Cantante\" e per il \"Miglior Singolo\". Il 15 aprile 2009, Inna ha firmato un contratto con una prestigiosa etichetta discografica statunitense, la Ultra Records. Il 12 maggio, Inna \u00e8 stata candidata quattro volte alla MTV Romanian Music Awards, come \"Best Dance\", \"Best Debut\", \"Best Show\" e il premio speciale per \"Borderbreaker\". Prima del suo enorme successo nella primavera del 2009, ha collaborato con Inna il DJ rumeno e produttore Bob Taylor e insieme hanno inviato la loro canzone \"Deja vu\" alla radio \"Mainstream\" il 2 giugno 2009. \u00c8 diventata un'altra top ten al \"Romanian Top 100\", piazzandosi al numero sette nel luglio 2009. Il brano ha venduto oltre 40.000 copie durante quella estate. Il 6 agosto 2009, Inna pubblic\u00f2 il suo quarto singolo \"Amazing\", una canzone originale registrata da Anca Badiu. L'8 agosto \u00e8 uscito il suo album di debutto intitolato \"Hot\". La canzone \"Amazing\" ha raggiunto la numero uno della \"Romanian Top 100\" nel mese di ottobre 2009. Per Natale, la cantante pubblica il 12 dicembre 2009 un EP chiamato \"I Need You for Christmas\", con al suo interno il singolo omonimo pubblicato il 3 dicembre 2009, il brano \"O, ce veste minunat\u0103!\", gi\u00e0 noto dal 2008 e pubblicato poi come singolo promozionale il 24 dicembre 2009 e tre brani unreleased rilasciati nel 2007 durante i periodi pre-debutti della cantante. Nel 2010, Inna ha promosso un quinto singolo dal titolo \"10 Minutes\", diffuso dalla radio rumena il 25 gennaio 2010.\n2010-2011: \"I Am the Club Rocker\".\nNel giugno 2010 ha pubblicato il singolo \"Sun Is Up\"; il brano ha avuto un grande successo raggiungendo il primo posto in Bulgaria e la posizione n\u00ba 3 in Russia e la \"Top 20\" in molti altri paesi del mondo. Il video musicale di \"Sun Is Up\" \u00e8 stato girato il 24 agosto a Marbella, in Spagna, diretto da Alex Herron. Il video musicale \u00e8 stato reso ufficiale il 30 settembre sul sito ufficiale di Inna.\nInna ha deciso di pubblicare il suo secondo album, \"I Am the Club Rocker\", che contiene i brani \"Sun Is Up\" e \"Club Rocker\", insieme ai singoli promozionali incisi in precedenza \"July\", \"No Limit\", \"Se\u00f1orita\" e \"Moon Girl\" compreso \"Un Momento\". L'album \u00e8 stato pubblicato dalla UltraRecords il 19 settembre del 2011.\nAll'inizio del 2011 ha intrapreso il suo primo tour ufficiale, attraversando: Francia, Spagna, Germania, Turchia, Libano e Romania. \u00c8 stata in tour nel Regno Unito per la prima volta nel giugno 2011. Dal 4 luglio al 14 luglio 2011 Inna \u00e8 tornata in Francia, al fine di promuovere il secondo singolo dell'album, \"Club Rocker\". Nel 2011, Inna \u00e8 stata pi\u00f9 promossa negli Stati Uniti rispetto agli anni precedenti grazie alla collaborazione con Flo Rida nel singolo \"Club Rocker\".\nL'album di Inna \u00e8 stato pubblicato il 19 settembre e, sullo store italiano di iTunes Dance Album, l'album si trova alla posizione numero 4.\nSuccessivamente, nel novembre 2011 \u00e8 stato creato un nuovo sito per la campagna \"Bring The Sun in My Life\", contro la violenza domestica, di cui Inna \u00e8 l'ambasciatrice principale.\nUn nuovo singolo estratto dall'album \u00e8 \"Endless\", il cui video \u00e8 stato pubblicato sul canale YouTube della cantante il 25 novembre 2011.\n2012-2013: \"Party Never Ends\".\nNella prima met\u00e0 del 2012 Inna lancia un nuovo singolo intitolato \"Caliente\", compresi i singoli promozionali \"Ok\" e \"Alright\". Pubblica come singoli ufficiali anche \"Crazy Sexy Wild\", \"Inndia\" e \"J'adore\". L'11 novembre 2012 la cantante annuncia che durante la notte di San Silvestro si esibir\u00e0 al Meydan Racecourse di Dubai.\nIl 1\u00ba gennaio 2013 ha annunciato su Twitter che il suo nuovo album sar\u00e0 intitolato \"Party Never Ends\".\nIl 23 gennaio 2013 \u00e8 uscito il suo nuovo singolo, \"More than friends\", con annesso il video disponibile su youtube. Esiste una versione della canzone in collaborazione con Daddy Yankee. Il 27 maggio 2013 esce il video su YouTube della canzone \"Dame Tu Amor\" con il gruppo Reik. Il 25 giugno 2013 esce la versione audio della canzone \"Spre mare\"; il 26 luglio 2013 esce il video della canzone Be My Lover sul canale YouTube di Inna.\nNell'autunno collabora con Andreas Schuller per il singolo \"Pinata 2014\" e fa uscire il nono ed ultimo singolo \"In Your Eyes\".\n2014-2016: collaborazioni, quarto album \"INNA\" e altri progetti.\nIn un'intervista, Inna ha dichiarato che il suo prossimo album, previsto per il 2014, si chiamer\u00e0 \"LatInna\"; \u00e8 annunciato anche un EP intitolato Summer Days EP. Il primo singolo dell'album \u00e8 \"Cola Song\", \u00e8 uscito il 14 aprile 2014.\nIl 27 giugno 2014 Inna collabora con il rapper rumeno \"Puya\" con la canzone in lingua rumena \"Striga!\" facendo anche il video clip registrato in Romania.\nIl 2 luglio 2014 esce la lyrics video di \"Good Time\", secondo singolo ufficiale dall'album \"LatInna\"; la canzone vede la partecipazione del rapper Pitbull, con il quale Inna aveva collaborato nella canzone di \"All The Things\".\nNei mesi di agosto e settembre pubblica 6 canzoni comprese nell'EP \"Summer Days EP\" annunciate in precedenza. La pubblicazione dell'EP \u00e8 avvenuta il 29 settembre 2014 solo in digitale ovvero durante la pubblicazione della title-track. L'EP, fu pubblicato per annunciare l'uscita dei 5 singoli promozionali del quarto album in studio, ad esclusione della sesta traccia \"Summer Days\" distribuita come unico singolo inedito dall'EP omonimo. Il mese successivo annuncia i titoli di altre 6 nuove canzoni che saranno contenute nel nuovo disco.\nIl 28 agosto Inna collabora con Dara, Antonia e Carla's Dreams per il singolo in lingua rumena \"Fie ce-o fi\" proveniente dal nuovo album di Dara.\nIl 20 ottobre viene pubblicato il singolo \"Fata din r\u00e2ndul trei\" cantato in lingua rumena, la canzone fu promossa in radio in Romania e in alcune esibizioni live entrando in classifica appunto in Romania, il mese dopo pubblica una cover \"You Know You Like It\" sul suo canale di YouTube e iTunes.\nIl 25 novembre 2014 esce la canzone \"Diggy Down\", terzo singolo del suo nuovo album, di cui pubblica una nuova versione con il rapper Yandel.\nNel mese di dicembre collabora con Morandi per un singolo chiamato \"Summer in December\" pubblicandola lo stesso mese su iTunes e YouTube.\nAd aprile 2015 collabora con una band rumena i 3 SUD EST con la canzone commercializzata come singolo \"Mai Stai\" e l'8 giugno 2015 esce la canzone in collaborazione con Alexandra Stan e il rapper Daddy Yanke dal titolo \"We Wanna\".\nIl 13 giugno 2015 esce la compilation di Inna \"The Romantic Collection\" di cui le due canzoni pubblicate nel 2014 ovvero \"Fata din r\u00e2ndul trei\" e \"You Know You Like It\" sono pubblicati come unici singoli inediti dal cd, che comprende alcuni singoli precedenti della cantante e le ultime collaborazioni fatte con altri artisti.\nNel mese di luglio annuncia che il quarto album si chiamer\u00e0 \"Inna\" al posto di \"LatINNA\" e per la versione giapponese \"Body And The Sun\" che verr\u00e0 pubblicato per il Giappone il 24 luglio 2015 e per il Mondo nel mese di ottobre, annunciando anche il quarto singolo \"Bop Bop\" pubblicandolo il 13 luglio 2015.\nIl 3 agosto esce \"Nu Sunt\" una canzone di Nicoleta Nuca con Inna e Antonia con un video musicale per youtube, la canzone \u00e8 in lingua rumena, e il 19 ottobre esce \"Te Rog\" di Carla's Dreams con Inna sempre in lingua rumena.\nIl 27 ottobre pubblica l'album \"INNA\" per il mercato internazionale con l'aggiunta di altri brani inediti, l'unico brano che fu escluso e mai pubblicato sennonch\u00e9 uno spinnet di pochi secondi \u00e8 la canzone: \"Dance Avec Moi\". In pi\u00f9 oltre al rilascio del disco Inna rilascia il brano \"Bamboorea\" come singolo promozionale con un video musicale online.\nA novembre pubblica pure il quinto singolo da \"INNA\", ovvero \"Yalla\", una canzone che contiene alcune frasi in lingua araba ed infatti il video musicale lo ha registrato in Marocco. Sempre nello stesso mese vince vari premi come un EMA awards come migliore artista rumena.\nNel febbraio 2016 annuncia varie date di concerti in Messico e nel resto del mondo con un nuovo tour per il 2016 e in pi\u00f9 pubblica ufficialmente \"Rendez Vous\" come sesto singolo dal suo quarto album.\nIl 3 marzo 2016 Inna pubblica sul suo canale YouTube il video della canzone \"Bad Boys\", estraendola come settimo ed ultimo singolo dal disco.\n2016-2018: il nuovo album e la band G girls.\nIl 20 aprile 2016 si diffonde sul web la notizia che la cantante sia alle Mauritius per girare un nuovo video. Inna conferma il tutto e annuncia che la sua prossima canzone si chiamer\u00e0 \"Heaven\", il cui video verr\u00e0 pubblicato il 7 giugno, di fatto in quello stesso giugno il singolo viene reso disponibile nel mondo, confermando in particolare il fatto che questo brano, \u00e8 il primo singolo che anticipa il quinto disco della sua carriera discografica che verr\u00e0 pubblicato nel 2017.\nIl 1\u00ba giugno la casa discografica di Inna, la Global Records, realizza un progetto unendo come una band le cantanti rumene pi\u00f9 famose, ovvero Inna, Alexandra Stan, Antonia e Lori che pubblicano il loro singolo \"Call The Police\" nello stesso giorno, e le quattro cantanti insieme chiamarono la band G girls, dato che tutte appartengono alla casa discografica: Global Records.\nA poco pi\u00f9 di una settimana dall'uscita di \"Heaven\", il 15 giugno Inna pubblica sul suo profilo Instagram ufficiale alcune foto che la ritraggono sul set intenta a girare un nuovo video. La cantante annuncia l'arrivo di un singolo che si chiamer\u00e0 \"Say It with Your Body\" e sar\u00e0 prodotta dalla Global Records. Di fatto il singolo fu realmente pubblicato il 28 settembre 2016 nel mondo digitale con il video musicale su Youtube. Oltre a tutto ci\u00f2 la cantante continua anche a tenere vari concerti nel mondo e ancora non rivela i dettagli sul suo nuovo album.\nIl 16 ottobre per il suo trentesimo compleanno, lei stessa sul suo canale YouTube pubblica l'audio e la versione live session di una nuova canzone, chiamata \"Cum ar fi?\", in lingua rumena, per\u00f2 la cantante non ha ancora specificato se questo brano sar\u00e0 un singolo contenuto nel nuovo disco di inediti.\nA febbraio 2017 Inna, rilascia un altro singolo \"Gimme Gimme\", anch'esso deve anticipare l'uscita del nuovo album, in pi\u00f9, le G girls si riunisce per il rilascio del loro secondo singolo: \"Milk and Honey\".\nNei mesi successivi Inna collabora con altri artisti come Marco &amp; Seba nella canzone \"Show Me The Way\", ancora una volta con Carla's Dreams per la canzone in lingua rumena \"Tu Si Eu\" e infine con Sam Feldt X Lush &amp; Simon in \"Fade Away\".\nIn pi\u00f9 a fine giugno rilascia il brano estivo \"Ruleta\", insieme al rapper Erik ed \u00e8 un altro singolo che anticipa il quinto disco di inediti della cantante.\nSempre nello stesso anno \u00e8 giudice alla versione rumena di \"The Voice Kids\" insieme ad Andra e Marius Moga. Segue la pubblicazione del singolo da solista \"Nirvana\" e dell'album omonimo.\n2018-presente: Yo, Heatbreaker, Champagne Problems.\nNel maggio 2019, dopo aver lanciato vari singoli, Inna pubblica il suo primo album completamente in spagnolo, \"Yo\". L'artista definisce l'album come sperimentale e ispirato alla musica gitana, dunque lontano dalle sonorit\u00e0 dei suoi precedenti lavori. In seguito alla pubblicazione di questo lavoro, Inna firma un contratto con la Roc Nation, casa discografica di Jay-Z. Il primo singolo lanciato sotto questa etichetta \u00e8 \"Iguana\", che ha raggiunto la numero 4 nella classifica romena. Successivamente l'artista lancia il suo primo magazine online, \"InnaMag\", e viene selezionata per la prima stagione dell'edizione romena del programma \"Il cantante mascherato\", che andr\u00e0 in onda prossimamente ed a cui parteciper\u00e0 in qualit\u00e0 di giudice. A partire dal 2020, Inna ricomincia a pubblicare singoli EDM, ritornando parzialmente allo stile degli esordi. Il 27 novembre 2020 Inna pubblica il suo settimo album \"Heartbreaker\" in esclusiva su YouTube, per poi pubblicarlo su ogni altra piattaforma nella settimana successiva.\nNel 2021 Inna collabora con Sean Paul nel singolo \"Up\". Nel 2022 pubblica il suo ottavo album \"Champagne Problems\".\nFilantropia.\nInna \u00e8 un'attivista che si occupa dei diritti dei bambini in Romania, prendendo parte anche a molte iniziative dell'UNICEF. L'artista \u00e8 inoltre un'attivista per i diritti delle persone LGBT."}
{"id": "2571053", "revid": "284225", "url": "https://it.wikipedia.org/wiki?curid=2571053", "title": "Moratorie", "text": ""}
{"id": "2571055", "revid": "287204", "url": "https://it.wikipedia.org/wiki?curid=2571055", "title": "Associazione Calcio Lumezzane 2009-2010", "text": "Questa voce raccoglie le informazioni riguardanti l'Associazione Calcio Lumezzane nelle competizioni ufficiali della stagione 2009-2010.\nStagione.\nLa stagione del Lumezzane parte il 6 agosto con il Primo Turno di coppa Italia, nel quale affronta al Nuovo Stadio Comunale il Calcio, sconfiggendolo poi per 3-0.\nNel Secondo Turno tocca al , che nel mezzo di disordini societari dovuti alla inaspettata promozione in Serie B, presenta una formazione di soli giovani subendo un pesante 6-0. La squadra bresciana avanza quindi al Terzo Turno dove affronta in trasferta l', vincendo inaspettatamente per 3-2, cos\u00ec come il 26 novembre 2009, Quarto Turno di coppa, dove si imporr\u00e0 a Bergamo contro l' per 1-0. Il cammino dei rosso-blu di Menichini si interrompe agli Ottavi di finale il 14 gennaio 2010 allo stadio Friuli contro l'Udinese, che si imporr\u00e0 con un secco 2-0. Rimane comunque un'esperienza positiva per il Lumezzane in quanto rimane il pi\u00f9 alto piazzamento mai realizzato nella storia del club in una coppa nazionale.\nIl cammino in coppa Italia Lega Pro \u00e8 cominciato il 7 ottobre 2009 con la vittoria per 2-1 nel derby contro il Rodengo, che permette il passaggio al Secondo Turno della Fase Finale, facendo visita al campo della Pro Patria il 21 ottobre 2009.\nIl campionato del Lumezzane inizia il 23 agosto 2009 contro l'.\nDopo 8 partite giocate si trova in quinta posizione a 14 punti, frutto di 4 vittorie, 2 pareggi e 2 sconfitte esterne.\nMaglie e sponsor.\nLo sponsor tecnico per la stagione 2009-2010 \u00e8 Acerbis, mentre lo sponsor ufficiale \u00e8 Barclays.\nOrganigramma societario.\nArea direttiva\nArea organizzativa\nArea tecnica\nArea sanitaria\nStatistiche.\nStatistiche di squadra.\n\"Aggiornata al 3 maggio 2010\""}
{"id": "2571058", "revid": "7", "url": "https://it.wikipedia.org/wiki?curid=2571058", "title": "Commedie musicali", "text": ""}
{"id": "2571061", "revid": "339392", "url": "https://it.wikipedia.org/wiki?curid=2571061", "title": "Biblioteca Comunale di Grosseto", "text": ""}
{"id": "2571062", "revid": "1507870", "url": "https://it.wikipedia.org/wiki?curid=2571062", "title": "Lago Branchino", "text": "Il lago Branchino si trova nelle Prealpi Orobie, tra le valli Seriana e Brembana, sul confine amministrativo tra i comuni di Ardesio e Oltre il Colle.\nDescrizione.\nIl lago si adagia in una conca naturale posta tra il Corno Branchino e la Corna Piana. \u00c8 uno dei pochi laghi orobici situato in un'area che presenta rocce di tipo calcareo, soggette a fenomeni di carsismo. A poca distanza dalla sponda occidentale del lago sorge il rifugio omonimo.\nAccessi.\n\u00c8 possibile raggiungere il lago da tre punti differenti:"}
{"id": "2571068", "revid": "544909", "url": "https://it.wikipedia.org/wiki?curid=2571068", "title": "Piazzolla", "text": ""}
{"id": "2571072", "revid": "1522738", "url": "https://it.wikipedia.org/wiki?curid=2571072", "title": "Digiuova", "text": ""}
{"id": "2571102", "revid": "7", "url": "https://it.wikipedia.org/wiki?curid=2571102", "title": "Ziegfeld Girl", "text": ""}
{"id": "2571105", "revid": "729019", "url": "https://it.wikipedia.org/wiki?curid=2571105", "title": "Multiplicity", "text": "Multiplicity \u00e8 un'agenzia di ricerca per il territorio con sede a Milano.\nArticolata come una rete di architetti, geografi, artisti, urbanisti, fotografi, sociologi, economisti e documentaristi, Multiplicity indaga le problematiche sociali che affliggono l'ambiente antropizzato attraverso installazioni, workshop e pubblicazioni.\nMultiplicity ha presentato i propri progetti, tra gli altri, al Tokyo Metropolitan Art Museum (2001), a Documenta 11 a Kassel (2002), al Centre d'architecture Arc en R\u00eave di Bordeaux (2002), alla Triennale di Milano (2002), alla Biennale di Venezia (2003), al Mus\u00e9e d'Art Moderne de la Ville de Paris (2003), al Kunst-Werke di Berlino.\nProgetti.\nMultiplicity \u00e8 attualmente impegnata in tre progetti: \"USE (Uncertain State of Europe)\", \"Solid Sea\" e \"Border Device(s)\".\nUSE.\n\"USE (Uncertain State of Europe)\" \u00e8 un'analisi degli effetti del processo di globalizzazione sul territorio europeo. Il programma ha costruito una rete tra pi\u00f9 di settanta persone dislocate in quindici paesi, che ha permesso l'individuazione di situazioni locali dove i costanti mutamenti nell'identit\u00e0 economica e geopolitica europea hanno dato vita a processi di auto-organizzazione. \"USE\" presenta infatti un panorama dove l'innovazione e il cambiamento non scaturiscono da processi regolamentati, ma piuttosto dal bisogno contingente e dall'opportunismo; ne va che essi agiscono sempre pi\u00f9 su una dimensione individuale e locale pi\u00f9 a livello di un sistema centrale. \"USE\" dimostra che la relazione tra trasformazione territoriale e cambiamento sociale \u00e8 indissolubile.\nUSE \u00e8 stata esposta per la prima volta sotto forma di installazione nel 2000 in occasione della mostra \"Mutations\", al Centre d'architecture Arc en R\u00eave di Bordeaux. La mostra, curata da Rem Koolhaas, Stefano Boeri e Sanford Kwinter, rifletteva sulle forma di urbanizzazione nella contemporaneit\u00e0.\nSolid Sea.\n\"Solid Sea\" \u00e8 un'indagine multi-disciplinare condotta sull'attuale assetto geopolitico del Mar Mediterraneo. L'indagine individua i flussi e le traiettorie che attraversano quest'area geografica e delinea l'identit\u00e0 degli individui che la abitano. \nAd oggi, \"Solid Sea\" si articola in quattro casi studio, ognuno dei quali usa diverse tecniche di osservazione, analisi e rappresentazione: \"The Gost Ship\", \"Odessa/The World\", \"The Road Map\" e \"(M)RE-Tourism\".\nThe Gost Ship.\n\"The Gost Ship\" ripercorre la vicenda della Yiohan, una nave greca salpata da Cipro con un cargo di circa 450 rifugiati e immigranti clandestini provenienti dall'India, dal Pakistan e dal Tamil Nadu. La notte del 25 dicembre 1996, diciannove miglia al largo della cittadina costiera di Portopalo di Capo Passero, in Sicilia, 300 immigrati furono trasferiti dalla Yiohan su un peschereccio che li avrebbe quindi trasportati sulla terra ferma; ma un urto tra le due navi ha danneggiato irrimediabilmente lo scafo del peschereccio, causandone il naufragio e la morte di 283 persone. La tragedia, ritenuta la pi\u00f9 grande sciagura navale avvenuta nel Mediterraneo negli ultimi cinquant'anni, \u00e8 stata ignorata dalle autorit\u00e0 italiane fino al 2001, quando il ritrovamento di una carta di identit\u00e0 appartenente ad un rifugiato del Tamil e le indagini del quotidiano \"la Repubblica\", che individu\u00f2 e film\u00f2 il relitto della barca maltese e i corpi degli annegati, implicarono un'apertura del caso. Nel 2007 Youssef El Hallal, capitano della Yiohan e maggiore responsabile della tragedia, rimasto latitante per anni, \u00e8 stato assolto poich\u00e9 si \u00e8 ritenuto che l'accusa muovesse non da una forzatura giuridica.\n\"The Gost Ship\" raccoglie documentazioni e testimonianze di personaggi coinvolti nella vicenda ed \u00e8 stata presentata per la prima volta nel 2002 in occasione di Documenta 11 a Kassel.\nOdessa/The World.\n\"Odessa/The World\" \u00e8 un progetto di Armin Linke, presentato come caso-studio di \"Solid Sea\", che narra la vicenda di due navi da crociera, l'ucraina Odessa e la Word Residensea. La prima \u00e8 rimasta bloccata nel porto di Napoli per sette anni in seguito alla bancarotta finanziaria della compagnia a cui apparteneva, senza che i sette membri dell'equipaggio potessero posare piede sulla terra ferma. La seconda \u00e8 un lussuosissimo transatlantico per multimilionari, la cui rotta segue i pi\u00f9 prestigiosi eventi nei paesi che si affacciano sul Mar Mediterraneo. \"Odessa/The World\" descrive quindi due mondi paralleli abitati da comunit\u00e0 disconnesse dal mondo reale.\nIl progetto \u00e8 costituito da due video proiettati su schermi paralleli. \u00c8 stato presentato alla Generali Foundation di Vienna nel 2003, in occasione della mostra \"Geography and the Politics of Mobility\" a cura di Ursula Biemann.\nThe Road Map.\n\"The Road Map\" \u00e8 un'azione condotta tra il 13 e il 14 gennaio 2003 finalizzata a misurare la densit\u00e0 dei dispositivi che regolano gli spostamenti umani nei territori che circondano Gerusalemme. Alcuni membri di Multiplicity, tutti con passaporto europeo, hanno viaggiato il primo giorno accompagnati da una persona con passaporto israeliano dalla colonia di Kiryat Arba a quella di Kudmin e il giorno successivo con una persona con passaporto palestinese dalla citt\u00e0 di Hebron a quella di Nablus. Nonostante i due tragitti coprissero un'uguale latitudine, il primo ha richiesto un'ora, mentre il secondo pi\u00f9 di cinque ore. Se il primo tragitto infatti, che implicava uno spostamento tra due Zone C (zone sotto il controllo militare e amministrativo israeliano), permetteva l'utilizzo di percorsi cosiddetti by-pass (generalmente autostrade soprelevate che aggirano gli insediamenti palestinesi), il secondo richiedeva l'attraversamento di numerosi posti di blocco, poich\u00e9 implicava uno spostamento tra due Zone A (zone sotto il controllo militare e amministrativo palestinese), attraverso zone di tipo B (zone militarmente controllare da Israele ma amministrate da palestinesi) e di tipo C.\nL'azione \u00e8 stata documentata in due video distinti e presentata in numerose occasioni, tra cui la mostra \"Terrirories\" al Kunst-Werke di Berlino e successivamente al Witte de With di Rotterdam e alla Konshall di Malm\u00f6, la 50\u00aa Biennale di Venezia, la mostra \"Making Things Public\" allo ZKM Center for Art and Media di Karlsruhe, la mostra \"Emergencies\" al MUSAC di Le\u00f3n, ecc.\n(M)RE-Tourism.\n\"(M)RE-Tourism\" indaga l'identit\u00e0 ambigua dei marocchini espatriati o residenti all'estero (MRE sta appunto per \"Marocains R\u00e9sidents \u00e0 l'\u00e8tranger\"). N\u00e9 pienamente europei in Europa, n\u00e9 pienamente marocchini in Marocco, questi individui risiedono stabilmente in Europa ma perseverano nella loro speranza di ristabilirsi un giorno nella loro terra d'origine. Ogni estate quindi, lasciano le loro case e tornano in Marocco, come turisti. Questo flusso ha attivato drastiche trasformazioni nelle condizioni sociali e spaziali di alcune aree costiere del Marocco, oggi afflitte dalle dinamiche della speculazione edilizia, della colonizzazione e del turismo di massa.\nIl progetto \u00e8 stato mostrato nelle mostre \"Tour-ism, The Defeat of Dissident. Critical Itineraries\", alla Fondazione Antoni Tapies di Barcellona nel 2004, \"On Mobility\", al de Appel di Amsterdam e al B\u00fcro Friedrich di Berlino nel 2005 e al Contemporary Art Centre di Vilnius nel 2006 e infine alla 2\u00aa Biennale Internazionale di Architettura di Rotterdam nel 2005.\nBorder Device(s).\nI processi di globalizzazione hanno paradossalmente generato una proliferazione di frontiere, posti di blocco, sistemi di sicurezza, aree protette e zone cuscinetto. Questo fenomeno pu\u00f2 essere osservato sia a livello di ci\u00f2 che strettamente ci circonda, sia su scala globale. \"Border Device(s)\" \u00e8 un'indagine che rivela come, guardando parallelamente ai flussi globali (di persone, merci e idee) e alle restrizioni territoriali, \u00e8 possibile svelare come le identit\u00e0 individuali e collettive si definiscono in tutta la loro complessit\u00e0 proprio nell'atto di oltrepassare frontiere.\n\"Border Device(s)\" \u00e8 stata prodotta nel 2003 in occasione della mostra \"Terrirories\" al Kunst-Werke di Berlino e della 50\u00aa Biennale di Venezia.\nBorder Matrix.\nQuesta parte dell'indagine studia ventiquattro casi di linee di confine, catalogandoli in sei tipologie: a imbuto (canalizzano un flusso in un'unica direzione); a tubo (canalizzano un flusso ma sottoponendolo a un controllo unilaterale o bilaterale); a piega (originano uno spazio interstiziale, le cui caratteristiche non sono affini a nessuna delle due realt\u00e0 che la linea di confine separa); a spugna (attraggono flussi di ogni genere, che si sedimentano lungo la linea di confine, inspessendola); a limbo fantasma (continuano ad agire anche se sono fisicamente scomparsi, con il risultato che la memoria collettiva rigenera la linea di confine); a recinzione (segregano una comunit\u00e0 di individui e un sistema di attivit\u00e0 all'interno di un perimetro, il cui controllo \u00e8 spesso unilaterale)."}
{"id": "2571106", "revid": "7", "url": "https://it.wikipedia.org/wiki?curid=2571106", "title": "I Can Get It for You Wholesale", "text": ""}
{"id": "2571108", "revid": "7", "url": "https://it.wikipedia.org/wiki?curid=2571108", "title": "Dan Dailey Jr.", "text": ""}
{"id": "2571110", "revid": "339392", "url": "https://it.wikipedia.org/wiki?curid=2571110", "title": "Vinstrihreyfingin - gr\u00e6nt frambo\u00f0", "text": ""}
{"id": "2571114", "revid": "729019", "url": "https://it.wikipedia.org/wiki?curid=2571114", "title": "Luis Fortu\u00f1o", "text": "Biografia.\nNegli anni novanta Fortu\u00f1o ricopr\u00ec i ruoli di primo segretario nel Dipartimento dello sviluppo economico e del commercio di Porto Rico, direttore esecutivo dell'Ente del turismo di Porto Rico e presidente della Hotel Development Corporation (HDC), durante l'amministrazione di Pedro Rossell\u00f3.\nNel 2003 Fortu\u00f1o ottenne la candidatura per il 2004 del PNP alla nomina di delegato residente di Porto Rico nelle elezioni primarie contro il precedente governatore Carlos Romero Barcel\u00f3 e il precedente presidente del Senato Charlie Rodr\u00edguez. Fu quindi eletto delegato residente nel 2004, battendo il senatore Roberto Prats. Fortu\u00f1o rappresent\u00f2 Porto Rico al Congresso degli Stati Uniti dal 2004 al 2008 e ricopr\u00ec il ruolo di presidente della Conferenza congressuale ispanica e di membro onorario della United States House Natural Resources Subcommittee on Insular Affairs, Oceans and Wildlife.\nNel corso del 2008 Fortu\u00f1o ottenne la candidatura del PNP alla carica di governatore, superando nelle primarie, con un ampio margine, il precedente governatore e senatore Pedro Rossell\u00f3. Quindi venne eletto governatore nelle elezioni politiche del 2008, battendo ampiamente l'incombente An\u00edbal Acevedo Vil\u00e1.\nFortu\u00f1o vanta il primato di essere il primo repubblicano ad essere stato eletto governatore di Porto Rico dal 1969 e il secondo governatore repubblicano dal 1949. \u00c8 stato inoltre il secondo rappresentante repubblicano di Porto Rico nella storia dell'isola."}
{"id": "2571115", "revid": "7", "url": "https://it.wikipedia.org/wiki?curid=2571115", "title": "It's Always Fair Weather", "text": ""}
{"id": "2571117", "revid": "287204", "url": "https://it.wikipedia.org/wiki?curid=2571117", "title": "Arduino", "text": ""}
{"id": "2571124", "revid": "599013", "url": "https://it.wikipedia.org/wiki?curid=2571124", "title": "Joe Calzaghe", "text": "Biografia.\nFiglio di Enzo, che \u00e8 stato anche il suo allenatore durante tutta la carriera, il quale emigr\u00f2 nel Bedfordshire da Sassari con la famiglia dopo la seconda guerra mondiale, e di Jackie, gallese, Calzaghe \u00e8 noto come \"Italian Dragon\" (in italiano \"Drago italiano\") e si \u00e8 ritirato imbattuto nel febbraio 2009 con un record di 46 vittorie (delle quali 32 prima del limite), diventando il terzo europeo, dopo Terry Marsh e Sven Ottke, a ritirarsi da campione del mondo imbattuto.\nHa fatto parte della top 10 della classifica \"Pound for Pound\" di \"Ring Magazine\", e in passato ha detenuto le corone mondiali WBO, IBF, WBC e WBA dei pesi supermedi, ed \u00e8 stato campione indiscusso della medesima categoria di peso dal 2007 al 2008."}
{"id": "2571132", "revid": "7", "url": "https://it.wikipedia.org/wiki?curid=2571132", "title": "What Price Glory", "text": ""}
{"id": "2571134", "revid": "372624", "url": "https://it.wikipedia.org/wiki?curid=2571134", "title": "Giardino botanico dell'Universit\u00e0 di Gottinga", "text": ""}
{"id": "2571138", "revid": "324090", "url": "https://it.wikipedia.org/wiki?curid=2571138", "title": "Istituto internazionale di diritto umanitario", "text": "L'Istituto internazionale di diritto umanitario \u00e8 un'organizzazione umanitaria, indipendente e senza scopo di lucro fondata nel 1970. Riconosciuto dal Ministero degli Affari Esteri come ente a carattere internazionalistico ai sensi della legge 20 dicembre 1982, n. 948, ha la propria sede presso la villa Ormond a Sanremo. L'ufficio di collegamento ha sede in Svizzera a Ginevra. Principale attivit\u00e0 dell'Istituto \u00e8 la promozione e lo sviluppo del diritto internazionale umanitario, dei diritti dell'uomo, del diritto dei rifugiati, del diritto dei migranti e di tutte le discipline correlate.\nDal 2012 e riconfermato nel 2015 il presidente \u00e8 il giurista Fausto Pocar.\nStatuto ed obiettivi.\nGrazie alla sua specifica, collaudata esperienza, l'Istituto ha acquisito a livello internazionale la reputazione di centro di eccellenza, nel campo della formazione e della ricerca, per la diffusione del diritto internazionale umanitario in tutti i suoi aspetti.\nL'Istituto opera in stretto collegamento con le principali Organizzazioni internazionali a vocazione umanitaria. Mantiene rapporti di intensa cooperazione con il Comitato internazionale della Croce Rossa (CICR), l'Alto commissariato delle Nazioni Unite per i rifugiati (UNHCR), l'Organizzazione Internazionale per le Migrazioni (OIM). Ha status consultivo presso il Consiglio economico e sociale delle Nazioni Unite (ECOSOC) ed il Consiglio d'Europa. Intrattiene relazioni operative con l'Unione europea, l'UNESCO, la NATO, l' (OIF), la Federazione internazionale delle societ\u00e0 di Croce Rossa e Mezzaluna Rossa.\nIl Comune di Sanremo e la Croce Rossa Italiana sono membri di diritto del consiglio dell'Istituto.\nMembri ed organizzazione.\nMembri dell'Istituto sono persone di diverse nazionalit\u00e0, che, ai sensi dello Statuto, si siano distinte per competenza e attivit\u00e0 nei settori in cui si esplica l'impegno dell'ente. Possono essere altres\u00ec ammessi in qualit\u00e0 di membri gli enti che contribuiscano significativamente alle attivit\u00e0 dell'Istituto. Hanno titolo infine ad essere accolti in qualit\u00e0 di membri associati, senza diritto di voto, le persone qualificate e gli enti pubblici e privati che contribuiscono all'attivit\u00e0 dell'Istituto, nonch\u00e9 gli Stati e le organizzazioni intergovernative internazionali.\nL'assemblea generale stabilisce e dirige la politica generale dell'Istituto. \nIl consiglio, eletto dall'assemblea generale, controlla la gestione dell'Istituto, ne determina il programma di lavoro e procede all'elezione del presidente, dei vice presidenti ed alla nomina del segretario generale, che formano il comitato esecutivo.\nDal 2012 il presidente dell'Istituto \u00e8 Fausto Pocar, giudice presso il Tribunale penale internazionale per l'ex Jugoslavia. L'ambasciatore Maurizio Moreno, gi\u00e0 rappresentante permanente d\"Italia presso la NATO, presidente dell'Istituto dal settembre 2007 al 2011 ha assunto la carica di presidente onorario.\nEminenti personalit\u00e0 dai circoli accademici e diplomatici, studiosi ed esperti internazionali provenienti dalle diverse regioni del mondo fanno parte del Consiglio dell'Istituto:\nVice presidenti:\nMembri:\nAttivit\u00e0.\nLe attivit\u00e0 dell'Istituto si esplicano prevalentemente nei seguenti settori:\nFormazione di personale civile e militare.\nL'Istituto organizza ogni anno, con un approccio multidisciplinare e pratico, corsi di insegnamento, di formazione e di perfezionamento nel campo del diritto internazionale umanitario, dei diritti dell'uomo, del diritto dei rifugiati e del diritto delle migrazioni, a favore di personale militare, di funzionari di governi e di organizzazioni internazionali, diplomatici, esperti, rappresentanti di organizzazioni non governative e studenti provenienti da tutti i continenti. I corsi, organizzati con la collaborazione delle organizzazioni internazionali e dei paesi interessati, sono impartiti in varie lingue (francese, inglese, spagnolo, arabo, cinese ecc.) da un qualificato corpo di docenti di diverse nazionalit\u00e0.\nOrganizzazione di conferenze, seminari tematici, tavole rotonde.\nTali incontri costituiscono per la comunit\u00e0 internazionale un'apprezzata, periodica occasione di dialogo e di riflessione sui temi del diritto internazionale umanitario. Essi permettono a personalit\u00e0 del mondo scientifico, diplomatico, istituzionale, militare di approfondire, in un contesto informale ed in chiave prospettica, le problematiche di maggiore attualit\u00e0 inerenti alla promozione, al rispetto e all'evoluzione del diritto internazionale umanitario. Quasi quarant'anni di incontri, sotto l'egida dell'Istituto, su tutti i principali temi del diritto umanitario, hanno concorso, con l'intensa attivit\u00e0 svolta sul piano accademico, a dar vita a quello che nel mondo va sotto il nome di \u201cdialogo umanitario nello spirito di Sanremo\u201d.\nRicerca e pubblicazioni.\nL'Istituto \u00e8 impegnato in attivit\u00e0 di ricerca, studio ed analisi. Cura la pubblicazione di testi, saggi e monografie che hanno lo scopo di contribuire alla conoscenza delle tematiche inerenti al diritto internazionale umanitario nei suoi diversi aspetti. \nIl Manuale di Sanremo sul diritto internazionale applicabile nei conflitti armati in mare (The Sanremo Manual on International Law applicable to Armed Conflict at Sea), elaborato tra il 1988 ed il 1994, resta ancora oggi il Manuale pi\u00f9 utilizzato nelle Accademie Militari Navali di tutto il mondo ed \u00e8 considerato un testo di riferimento a livello mondiale. \nIl Manuale sul diritto internazionale applicabile nei conflitti armati non internazionali (The Manual on the Law of Non-International Armed Conflict), pubblicato nel marzo 2006, riflette gli sviluppi registrati dalle regole umanitarie in una fase in cui i conflitti sempre pi\u00f9 di frequente si allontanano dal modello classico della guerra tra Stati disciplinata dalle Convenzioni dell'Aja e dei Protocolli di Ginevra. \nL'Istituto ha lanciato, da oltre dieci anni, una collana di pubblicazioni riguardante i lavori delle principali Tavole Rotonde. Diffonde ogni tre mesi una \u201cnewsletter\u201d e bollettini informativi concernenti specifiche attivit\u00e0."}
{"id": "2571139", "revid": "7", "url": "https://it.wikipedia.org/wiki?curid=2571139", "title": "A Ticket to Tomahawk", "text": ""}
{"id": "2571146", "revid": "1305772", "url": "https://it.wikipedia.org/wiki?curid=2571146", "title": "99 Posse", "text": "I 99 Posse sono un gruppo musicale formatosi nel 1991, scioltosi verso la fine del 2001 e riunitosi nel 2009. La formazione attuale \u00e8 'O Zul\u00f9 (Luca Persico, voce), Marco Messina (campionatore e Dub Master), JRM (Massimo Jovine, basso) e Sacha Ricci (tastiere).\nStoria del gruppo.\nAnni '90.\nCome gruppo i 99 Posse nascono nel 1991 come diretta espressione del \"Centro Sociale Occupato Autogestito\" Officina 99. I primi singoli sono \"Rafaniello\" e \"Salario garantito\". L'anno successivo, la storia dei 99 Posse viene segnata dalla stretta collaborazione con gli Almamegretta e soprattutto con i Bisca, con cui in seguito danno vita al supergruppo Bisca99Posse. Un album sconosciuto ai pi\u00f9, \"Live al Leoncavallo 1992\", presenta, come prima traccia, \"O treno\", con la base musicale che dar\u00e0 vita all'ultima traccia della band prima del temporaneo scioglimento, \"Stop that train\", ma, a differenza di quest'ultima, con un testo a dir poco disimpegnato.\nIl primo album dei 99 Posse, \"Curre curre guagli\u00f3\", datato 1993, fa anche da colonna sonora del film \"Sud\" di Gabriele Salvatores, legato all'argomento dei centri sociali, in cui collabora anche un giovanissimo Speaker Cenzou. L'album si aggiudica la Targa Tenco come miglior contributo in dialetto dell'anno. Nel gennaio dello stesso anno il gruppo si esibisce dal vivo suonando la canzone \"Napoli\" nel programma televisivo \"Avanzi\", in onda su Rai 3, esprimendo, alla fine della canzone, la propria contrariet\u00e0 ad un presunto sgombero che avrebbe dovuto interessare in quel periodo il centro sociale Officina 99.\nNel 1994, oltre al doppio live dei Bisca99Posse \"Incredibile opposizione tour 94\", nasce anche l'etichetta discografica Novenove, che lavora per dare spazio alle giovani voci emergenti che altrimenti non troverebbero spazio nell'industria musicale italiana. L'uscita di \"Guai a chi ci tocca\" determina la fine della collaborazione fra Bisca e 99 Posse, che tornarono a suonare ognuno con la propria originaria formazione e la prima apparizione nella discografia dei 99 Posse della cantante Maria Di Donna (in arte \"Meg\"), diventando parte integrante del gruppo a partire dall'album successivo. Nel 1996 i 99 Posse totalizzarono, con \"Cerco tiempo\", oltre 80.000 copie vendute (conquistando cos\u00ec un \"disco d'oro\"). Il 1998, invece, \u00e8 l'anno di \"Corto circuito\", che raddoppi\u00f2 le vendite di \"Cerco tiempo\", raggiungendo le 160.000 copie.\nNuovo millennio.\nNel 2000 usc\u00ec il loro ultimo album completamente inedito, \"La vida que vendr\u00e0\": infatti, l'ultimo album pubblicato dei 99 Posse al completo nel 2001 (anno in cui i 99 Posse si sono sciolti di fatto) intitolato \"NA9910\u00ba\", in onore dei 10 anni del gruppo, contiene solo due tracce inedite: \"Amerika\" e \"Stop that train\". Anche questo album si aggiudica la Targa Tenco.\nAlla fine del 2001, i 99 Posse presero strade diverse. 'O Zul\u00f9 pubblic\u00f2 un disco con il suo nuovo gruppo, gli Al Mukawama (dall'arabo, \"La resistenza\") formato da Neil Perch degli Zion Train e \"Papa J\" oltre a Persico. Il disco omonimo \u00e8 stato la colonna sonora del film \"Fame chimica\" di Antonio Bocola e Paolo Vari.\nAd ottobre 2004, Meg ha pubblicato il suo album d'esordio omonimo da solista. JRM \u00e8 impegnato con Jovine, progetto musicale intrapreso insieme al fratello Valerio. A novembre del 2005 esce \"Ora\" (Manifesto/Novenove) e in poco pi\u00f9 di due mesi vende circa 3000 copie. Marco Messina lavora al progetto \"Resina\" insieme al gruppo Retina.it e inoltre ha al suo attivo un album con Meg, con il nome di \"La Tempesta\", prodotto dai due sotto il nome di Nous, oltre a continuare a collaborare con lei di tanto in tanto.\nA dicembre 2005 arriva la notizia dello scioglimento dei 99 Posse: 'O Zul\u00f9 in un'intervista a \"Il Mattino\", \"ha dichiarato che le possibilit\u00e0 che il gruppo torni a suonare insieme sono pari a zero\". Qualche mese dopo Meg fa capire in un'intervista a \"focolaio.it\" che non considera chiusa definitivamente l'esperienza e che le dichiarazioni di 'O Zul\u00f9, pur essendo certamente rispettabili, erano probabilmente pi\u00f9 un sentimento personale che del gruppo.\nReunion.\nIl 18 luglio 2009 i 99 Posse sono tornati ad esibirsi insieme senza Meg a Piazza del Ges\u00f9 a Napoli, in un concerto organizzato dai movimenti napoletani contro la repressione e contro l'arresto di 21 attivisti per i fatti del G8 dell'Universit\u00e0 di Torino: i 99 Posse dunque sono ritornati in attivit\u00e0 dopo 7 anni.\nIl 12 settembre 2009 i 99 Posse hanno ufficializzato la loro riunione con un concerto nella storica piazzetta Mercato a Napoli con le new entry Gennaro de Rosa alle percussioni e Peppe Siracusa (ex Aretuska) alla chitarra. A questo evento seguono altri concerti a Piacenza, Brindisi, Cosenza, Roma, Bologna, Milano, Torino per il lancio di un progetto sul rapporto tra nuove tecnologie e musica, comprendente laboratori di istituti scolastici scelti in diverse aree \"a rischio\" campane. Prima del tour estivo 2010 Gennaro de Rosa e Peppe Siracusa escono dalla formazione e a partire dal 17 giugno 2010, con il concerto al Magnolia di Milano (rimandato per pioggia), entrano come seconde voci Valerio Jovine, fratello del bassista e cofondatore del gruppo Massimiliano, leader della omonima reggae band Jovine e Speaker Cenzou, storico collaboratore dei 99 Posse sin dai tempi di \"Rigurgito Antifascista\" e \"L'Anguilla\".\nNel 2010 i 99 Posse hanno aderito alla campagna lanciata da Greenpeace contro il rilancio dell'energia nucleare in Italia, realizzando il brano \"No al nucleare\" insieme ad altri artisti quali: Piotta, Punkreas, Leo Pari, Adriano Bono (voce dei Radici nel cemento) e Torpedo Sound Machine (del collettivo Torpedo). Il 7 giugno 2010 i 99 Posse hanno pubblicato il singolo \"Antifa\", rendendolo liberamente scaricabile dal sito di XL Repubblica. Si tratta del primo singolo inedito dopo la loro reunion. I 99 Posse hanno realizzato un nuovo album dal titolo \"Cattivi guagliuni\", prodotto dalla propria etichetta discografica Novenove, che \u00e8 uscito su iTunes il 18 ottobre 2011 arrivando subito al primo posto nella categoria hip hop e terzo nella classifica generale di iTunes Italia. Il disco \u00e8 uscito il 25 ottobre 2011 nei negozi distribuito da Artist First. In occasione del ballottaggio del 2011 per l'elezione del sindaco di Napoli i 99 Posse diffondono un appello a votare per l'ex-magistrato e candidato del centro-sinistra Luigi de Magistris.\nIl 15 settembre 2012 partecipano alla Rock Fest del paese di Sant'Antonio Abate PummaRock. Il 18 ottobre 2012 sulla loro pagina Twitter esprimono apprezzamento per le dichiarazioni di Nichi Vendola in una trasmissione televisiva, apprezzamento che il sito www.pubblicogiornale.it interpreta come sostegno per le primarie del centro-sinistra per la scelta del candidato Presidente del consiglio. Il 19 ottobre 2012 smentiscono risolutamente, con un comunicato apparso sulla propria pagina ufficiale di Facebook, qualsiasi appoggio a Nichi Vendola o ad altri candidati alle primarie del centro-sinistra. Il 6 giugno 2013 due componenti della band vengono aggrediti a Velletri da un gruppo di neofascisti. Il 22 giugno 2013 parte da Thiesi il nuovo tour. Dall'estate del 2015 sono direttori artistici del Newroz Festival, durante il quale hanno suonato nel 2016 insieme ai Subsonica.\nNel 2015, i 99 Posse entrano in studio con il Management per la realizzazione di \"Via da qua\", cover di Lou X rielaborata per sensibilizzare l'opinione pubblica sul tema della trivellazione nell'Adriatico.\nControversie.\nI 99 Posse sono stati oggetto di numerose accuse sia per la violenza di alcuni testi sia per il loro rapporto con la droga.\nNella canzone \"Rigurgito Antifascista\" si afferma che \"l'unico fascista buono \u00e8 il fascista morto\" ed il ritornello dice \"se vedo un punto nero ci sparo a vista\". Il cd Corto Circuito pubblicato nel 1998 conteneva un videogame nel quale si dovevano lanciare bottiglie molotov contro gli agenti di Polizia.\nNel 2001 viene vietato al gruppo di esibirsi a Palermo per motivi di ordine pubblico in quanto ritenuti dall'amministrazione comunale \u201csocialmente pericolosi\u201d. Nel corso degli anni altri concerti della band sono stati occasione di forti polemiche politiche.\nTutti i componenti del gruppo furono rinviati a giudizio dal Giudice per le indagini preliminari con l'accusa di \"istigazione all'uso di stupefacenti ai danni di minorenni\" per aver fumato hashish sul palco durante un concerto a Fabriano. Nell'agosto 2014 un loro concerto viene annullato a Verona, con le stesse motivazioni del divieto di Palermo di una dozzina di anni prima.\nIl cantante Luca Persico (in arte 'O Zul\u00f9) nel 2010 ha dichiarato di aver lottato per 4 anni contro la dipendenza da crack che l'aveva quasi ucciso.\nSempre nel 2010 il bassista del gruppo Massimo Jovine viene arrestato a Scampia per possesso di eroina e condannato ad 1 anno e 4 mesi con sospensione della pena perch\u00e9 incensurato. Il bassista ha reso nota la sua versione dell'accaduto in una lettera di denuncia contro la legislazione italiana sulle droghe che ha eliminato il confine tra spacciatori e consumatori.\nInfluenze.\nI 99 Posse sono stati influenzati da diversi generi, reggae in primis: ne sono esempio l'uso di basi di famose canzoni reggae come sottofondo ai loro successi.\nAd esempio:"}
{"id": "2571148", "revid": "120574079", "url": "https://it.wikipedia.org/wiki?curid=2571148", "title": "Politica del Brunei", "text": "Il sistema politico del Brunei \u00e8 un sistema politico fondato sulla monarchia assoluta. \nPotere esecutivo.\nIl potere esecutivo \u00e8 esercitato dal governo al cui vertice c'\u00e8 il sultano del Brunei, contemporaneamente capo dello Stato, capo del governo, ministro della Difesa e delle Finanze. Alcune posizioni chiave sono nelle mani di suoi familiari: il fratello \u00e8 Ministro degli Esteri, il principe ereditario \u00e8 vice primo ministro. \nI membri del gabinetto di governo sono:\nVice ministri: \nSegretari permanenti:\nVice segretari permanenti: \nPotere legislativo.\nIl potere legislativo \u00e8 in teoria esercitato dal Consiglio legislativo del Brunei (il consiglio per\u00f2 non esercita effettivi poteri ed \u00e8 specialmente consultivo) sul quale per\u00f2 il sultano pu\u00f2 esercitare il diritto di veto ogni volta che lo ritenga necessario. Un emendamento della Costituzione permette l'elezione di 15 membri del Consiglio ma la data delle elezioni non \u00e8 stata ancora fissata.\nPotere giudiziario.\nIl Brunei ha un duplice sistema legale. Da una parte esiste un sistema giuridico basato sul \"Common Law\" anglosassone ereditato dall'epoca del protettorato britannico e gestito dalla Corte civile, dall'altra esiste un sistema giurico islamico basato sulla Shari'a e gestito dalla Corte della Syariah (che in malese significa appunto \"shari'a\").\nCorte della Syariah: \nCorte civile: \nAltri incarichi.\nFunzionari di rango ministeriale:\nIncarichi costituzionali: "}
{"id": "2571154", "revid": "712828", "url": "https://it.wikipedia.org/wiki?curid=2571154", "title": "Arrancar", "text": ""}
{"id": "2571157", "revid": "110157", "url": "https://it.wikipedia.org/wiki?curid=2571157", "title": "Alte Botanische Garten der Universit\u00e4t G\u00f6ttingen", "text": "L'Alte Botanische Garten der Universit\u00e4t G\u00f6ttingen (italiano: \"Orto botanico dell'Universit\u00e0 di Gottinga\") \u00e8 un orto botanico storico curato dall'Universit\u00e0 di Gottinga, nella Bassa Sassonia, in Germania.\nNel giardino sono rappresentate 14.000 specie."}
{"id": "2571159", "revid": "256896", "url": "https://it.wikipedia.org/wiki?curid=2571159", "title": "Consiglio Legislativo di Brunei", "text": ""}
{"id": "2571160", "revid": "367445", "url": "https://it.wikipedia.org/wiki?curid=2571160", "title": "Spike (Buffy l'ammazzavampiri)", "text": "Spike, il cui vero nome \u00e8 William Pratt, e detto anche William il Sanguinario, \u00e8 un personaggio della serie televisiva \"Buffy l'ammazzavampiri\", interpretato da James Marsters.\n\u00c8 un vampiro anarchico ed anticonformista che fa la sua prima comparsa nella seconda stagione insieme alla sua compagna, Drusilla. Diverr\u00e0 in seguito una presenza fissa nel cast della serie ed un alleato della Scooby Gang, nonch\u00e9 interesse sentimentale della protagonista.\nSpike \u00e8 comparso anche in uno dei primi episodi dello \"spin-off\" \"Angel\", diventandone in seguito una presenza fissa nella quinta stagione.\nCaratteristiche.\nVampiro relativamente giovane, di soli 120 anni, ma molto forte, nella sua vita ha gi\u00e0 ucciso ben due cacciatrici: una in Cina, durante la rivolta dei Boxer, e Nikki Wood (che nella settima stagione si scopre essere la madre del preside del nuovo liceo di Sunnydale, Robin Wood) a New York negli anni '70.\nAnticonformismo, ironia e battute mirate a colpire i punti deboli dell'avversario rendono ancor pi\u00f9 interessante la personalit\u00e0 del personaggio.\nAspetto.\nSpike si presenta con un \"look\" punk simile a quello del cantante inglese Billy Idol (secondo la stessa Buffy il cantante avrebbe copiato il \"look\" del vampiro): i suoi capelli al naturale sono biondo scuro, quasi castano, ma li ossigena di modo che appaiano biondo platino; ha una cicatrice sul sopracciglio sinistro, che nella finzione gli \u00e8 stata procurata dalla prima Cacciatrice uccisa, mentre nella realt\u00e0 Marsters la riport\u00f2 in seguito a un'aggressione a scopo di rapina; il truccatore decise di metterla in risalto per caratterizzare il personaggio nel suo episodio d'esordio. Spesso si tinge le unghie di nero (ma dopo i primi episodi in cui compare smette di farlo).\nSpike indossa due diversi cappotti, entrambi in pelle nera: il primo lo rub\u00f2 ad un generale nazista durante la Seconda Guerra Mondiale, il secondo a Nikki Wood; quest'ultimo lo considera una sorta di trofeo e vi \u00e8 particolarmente affezionato, al punto da considerarlo insostituibile. Solitamente indossa una maglietta nera, una camicia rossa in tessuto scozzese (sempre aperta sotto il cappotto), dei pantaloni neri e degli anfibi.\nPersonalit\u00e0.\nSpike \u00e8 visto come il paradosso dei vampiri della serie e cambia spesso le convenzioni e limitazioni della sua specie. Anche come vampiro, Spike mostra tratti caratteristici del genere umano come per esempio l'amore e l'affetto.\nA differenza di Angelus, Spike \u00e8 perfettamente in grado di amare (prima Cecily, poi Drusilla e infine Buffy) quasi all'ossessione, con o senza anima, mentre Angel non dimostra di avere alcuna reale capacit\u00e0 di amare senza la propria anima. Questo non avviene solo nel caso di amore romantico, ma anche di amore famigliare, infatti trasform\u00f2 la sua stessa madre, di salute cagionevole, per non vederla pi\u00f9 sofferente e poter stare per sempre con lei e le parole crudeli di quest'ultima, totalmente sottomessa al demone interiore, e la sua morte per mano dello stesso Spike lo segnano nel profondo.\nCon o senza un'anima, Spike spesso dimostra un forte senso dell'onore e della lealt\u00e0: lasciando anonimamente un mazzo di fiori per mostrare il proprio rispetto a Joyce Summers dopo la sua morte, subendo atroci torture da Glory piuttosto che rivelare l'identit\u00e0 di Dawn, continuando ad aiutare la Scooby Gang dopo la morte di Buffy, mentre Willow e Tara cercano di risollevare Dawn, mantenendo la propria promessa di lasciare Sunnydale con Drusilla dopo aver aiutato Buffy a fermare Angelus e scegliendo di rimanere a Los Angeles e di diventare membro del gruppo di Angel dopo la morte di Fred perch\u00e9 \"\u00e8 quello che lei avrebbe voluto\". Molte delle azioni di Spike, buone o cattive che siano, sono motivate dall'amore per Drusilla o per Buffy. Nonostante insista a dire di odiare la Scooby Gang, instaura con essi una duratura alleanza e li aiuta nelle loro missioni. Nutre un grande affetto per Dawn e Joyce e rispetta profondamente Tara e Willow. Non prova, invece, troppa simpatia per Xander, al quale affibbia spesso nomignoli, e per Giles. Con entrambi, tuttavia, riesce a essere un ottimo alleato e collaboratore.\nSpike \u00e8 probabilmente l'unico tra i vampiri ad aver ucciso due Cacciatrici, cosa di cui \u00e8 molto orgoglioso, e a differenza degli altri vampiri non le teme minimamente, al contrario va lui stesso a cacciarle. Prima di diventare amico di Buffy e del suo gruppo, ha infatti tentato svariate volte di far s\u00ec che la bionda Cacciatrice diventasse la sua terza vittima.\nUno dei pi\u00f9 notevoli tratti della personalit\u00e0 di Spike \u00e8 la sua sete di violenza e il suo amore per la baldoria. Va notato come egli trovi l'atto della violenza terapeutico: depresso, dopo l'inserimento del chip, a causa della conseguente inabilit\u00e0 di mordere o far del male agli umani, Spike si dimostra entusiasta di scoprire la possibilit\u00e0 di lottare contro i demoni e accompagna allegramente la Scooby Gang nelle ronde, dimostrando che non gli importa per cosa stia combattendo finch\u00e9 pu\u00f2 combattere. Spike, diversamente da Angelus (la controparte priva di anima di Angel), bench\u00e9 sia violento non \u00e8 sadico, infatti non ama torturare le vittime psicologicamente e neanche fisicamente, preferisce uccidere e basta.\nNonostante il suo amore per la violenza, comunque, Spike \u00e8 molto intelligente, tratto che lo differenzia, apparentemente, dalla maggior parte dei vampiri. Ha dimostrato eccellenti competenze in campo investigativo e analitico, specialmente nelle relazioni umane.\nDopo aver riconquistato la sua anima, Spike nutre un enorme senso di colpa per tutte le atrocit\u00e0 commesse e trascorre diverse settimane tormentato dai rimorsi prima di riuscire, grazie all'amore verso Buffy, a riprendere il controllo di se stesso. Anche con l'anima, Spike odia mostrarsi debole o sentimentale, quindi cerca di minimizzare, quando pu\u00f2, le atrocit\u00e0 commesse tentando di cambiare argomento. Come gli fa notare Buffy e come ammette lui stesso, dopo aver riavuto l'anima non prova alcun piacere ad uccidere, anche se si tratta di demoni, e questo ha affievolito la sua determinazione e la sua abilit\u00e0 di combattente. Dopo essere stato spronato dalla Cacciatrice, la quale sottolinea la sua debolezza, torna ad indossare il suo amato cappotto preso a Nikki Wood e riprende a combattere come prima, se non addirittura meglio, ritrovando il proprio amore per la violenza (solo contro demoni e persone malvagie ovviamente) e dimostrandolo con un urlo di gioia liberatorio. Il suo cambiamento si evince soprattutto quando, nella battaglia finale contro il Primo, sia pronto a sacrificare senza esitazione la sua vita per salvare il mondo (non solo per Buffy). A Los Angeles, dopo essere tornato corporeo, inizia a fare il vigilante notturno, salvando gli innocenti in pericolo dai demoni e dai vampiri e. sebbene inizialmente lo definisse una seccatura, in realt\u00e0 apprezzer\u00e0 che il suo operato salvi delle vite.\nIn contrasto col tenebroso Angel, Spike ha un tagliente e sarcastico senso dello humor.\nCome vampiro, ama pavoneggiarsi e vivere senza regole, tranne che per le sue. Ha l'abitudine di dare nomignoli ed insultare anche coloro che non considera come antagonisti. Tra i suoi preferiti ci sono Xander, Giles e la stessa Buffy. A Willow e Dawn, che sembra considerare rispettivamente una cuginetta e una nipotina, affibbia invece nomignoli affettuosi. Tale abitudine verr\u00e0 ripresa anche a Los Angeles con Fred, sempre con connotazioni affettuose, essendo l'unica, inizialmente, a credere nella sua bont\u00e0. Oltre alla capacit\u00e0 di sfornare insulti, Spike conserva qualcosa dell'intelletto letterario della sua parte umana, facendo abitualmente riferimenti a poesie, canzoni e letteratura.\nSpike maschera spesso la sua vulnerabilit\u00e0 al sole come un semplice e noioso inconveniente. Guida nel pieno della luce del giorno in una macchina con i vetri oscurati e in alcune occasioni viaggia fuori durante il giorno, usando un cappotto come protezione. Infatti ha una forte resistenza alla luce del sole, superiore a quella di molti altri vampiri nella serie. Tale capacit\u00e0, sebbene in misura minore, \u00e8 posseduta anche da Angel: entrambi hanno infatti dimostrato una grande abilit\u00e0 a resistere al dolore scatenato dai raggi solari, riuscendo ad esporvisi per periodi di tempo prolungati.\nSpike sembra essere un grande fan della cultura pop: quando la Scooby Gang, nella quarta stagione, lo tiene prigioniero nella casa di Buffy la sua maggiore preoccupazione \u00e8 perdere le puntate della sua soap preferita: \"Passioni\". Durante il corso della serie, fa diversi riferimenti a film e telefilm come \"Star Wars\", \"Dawson's Creek\", \"Ghostbusters\" e \"The Nightmare Before Christmas\".\nSpike apprezza anche il calcio, parlando con Buffy, infatti, lascia intendere di essere un tifoso del Manchester United e gli piacciono anche le corse dei cani.\nBiografia del personaggio.\nAntefatti.\nWilliam Pratt (nato tra il 1850 e il 1853) quando era ancora vivo era noto per le sue terribili poesie, la maggior parte delle quali scritte in onore di Cecily, una donna borghese che non ricambiava il suo amore (nella sesta stagione del telefilm il personaggio riappare come demone della vendetta, con il nome di Hallie/Halfrek).\nProprio in una sera di sconforto del 1880 esce solo in strada di notte e viene vampirizzato da Drusilla, una vampira pazza (la sua pazzia \u00e8 stata causata dalle torture di Angelus che a sua volta l'ha resa vampira). Subito Drusilla diventa la sua amante e William il Sanguinario, chiamato cos\u00ec perch\u00e9 si diceva le sue poesie facessero sanguinare le orecchie al sol sentirle, lascia la sua immagine di poeta sfortunato cambiando nome in Spike (derivante dalla sua passione per la tortura con aste appuntite) e diventa uno dei pi\u00f9 pericolosi e spietati vampiri in circolazione, assieme alla compagna, Angelus e Darla form\u00f2 lo spietato quartetto di vampiri che devast\u00f2 per oltre un secolo l'Europa e l'America. Ironico \u00e8 il fatto che \"William il Sanguinario\" viene poi associato alla sua passione per la tortura e alla sua ferocia anzich\u00e9 alle sue poesie, diventando quindi un suo alias.\nTrasformer\u00e0 sua madre Anne in una vampira per averla sempre al suo fianco, ma rimanendo disgustato dalla perversione della nuova personalit\u00e0 della donna la uccider\u00e0.\nNel 1898 affronter\u00e0 il leggendario vampiro Dracula e, sebbene venga sconfitto riesce a guadagnarsi il rispetto di quest'ultimo dopo una battaglia mirata che li vide impegnati sul fronte fisico e strategico dal 28 al 30 di novembre.\nLa leggenda.\nIl 18 giugno 1900 a Pechino, Cina durante la rivolta dei Boxer Spike affronta ed uccide la Cacciatrice Xin Rong, che nella battaglia gli procura la caratteristica cicatrice sul sopracciglio sinistro. Nel momento in cui racconta del suo gesto ai tre compagni Angelus lo zittisce dicendo di non amare il chiasso, in chiaro segno di invidia.\nDopo aver ucciso una Cacciatrice, Spike inizia ad essere guardato con ammirazione e rispetto dalla maggioranza degli altri vampiri, tanto da essere considerato una \"leggenda\".\nL'ottobre del 1934 Spike e Drusilla assistono alla performance di Bela Lugosi nei panni di \"Dracula\", commentando positivamente la performance dell'attore ungherese.\nDurante la seconda guerra mondiale Spike uccide diverse Cacciatrici Potenziali su commissione di un demone del ghiaccio. Il vampiro si fa un nome anche tra i soldati per la sua spietatezza, combattendo assieme al vampiro siberiano Nostroyev e un potente demone per sfuggire alle truppe del Terzo Reich, che li avevano catturati con l'intenzione di vivisezionarli. Spike lascia che il sottomarino militare tedesco che li trasportava venga affondato da un intervento di Angel.\nNel 1947 lavora come bodyguard a Los Angeles, nel 1963 uccide due membri del Consiglio degli Osservatori e nel 1969 \u00e8 al Festival di Woodstock, inebriato dagli effetti del sangue di un figlio dei fiori da lui consumato.\nAll'inizio degli anni settanta il vampiro si ossigena i capelli e adotta un \"look\" molto punk, che in seguito diverr\u00e0 la sua firma. Dopo che nel 13 luglio 1977 uccide la sua seconda Cacciatrice, Nikki Wood, inoltre inizia ad indossare anche la sua giacca in pelle come trofeo, facendola in seguito diventare il suo capo d'abbigliamento prediletto tanto da definirla quasi una seconda pelle.\nA questo periodo sono stati ispirati anche alcuni fumetti dedicati appunto ai personaggi della saga di Buffy; degni di nota sono \"Spike Asylum\", in cui il vampiro ossigenato \u00e8 rinchiuso in un manicomio, o \"Spike &amp; Dru\" che vede la coppia di vampiri impegnati in vicende che si dipanano dalla malvagit\u00e0 compiuta da loro quando erano ancora innamorati fino a delle sezioni accennate nel telefilm ma mai narrate.\nAgli inizi del 1997 Spike e Drusilla rischiano il linciaggio a Praga da parte di un gruppo di cacciatori di vampiri; sebbene Spike non riporti il minimo danno Drusilla viene invece catturata e torturata, riuscendo indebolita dall'esperienza. Immediatamente Spike si prodiga per soccorrerla.\nIn \"Buffy l'ammazzavampiri\".\nSeconda stagione.\nArriva a Sunnydale con lo scopo di curare Drusilla grazie all'energia emanata dalla Bocca dell'Inferno. Il vampiro per\u00f2 viene a sapere della presenza in citt\u00e0 di una nuova cacciatrice Buffy Summers, e cos\u00ec non perde occasione e decide di volerla aggiungere alla sua lista di cacciatrici uccise. Si reca cos\u00ec al Bronze e l\u00ec, per la prima volta, incontra Buffy. Successivamente irrompe con altri vampiri durante la serata di colloquio genitori-insegnanti nel liceo di Sunnydale dove sono presenti anche Buffy con i suoi amici e sua madre. Spike e Buffy combattono e, quando il vampiro sembra avere la meglio sulla cacciatrice, interviene la madre di Buffy che lo colpisce con un'ascia, costringendolo alla ritirata.\nDopo varie vicissitudini che lo vedono dapprima costretto su una sedia a rotelle (in seguito ad un'altra lotta con Buffy) e geloso delle attenzioni che Angelus (tornato dopo che Angel ha perso l'anima) riserva a Drusilla, decide di allearsi con la cacciatrice. Angelus infatti progetta l'apocalisse e Spike decide di aiutare Buffy a sventare il suo piano ottenendo in cambio la libert\u00e0 per s\u00e9 e Drusilla.\nAlla fine della seconda stagione lascia Sunnydale insieme alla sua amata vampira.\nTerza Stagione.\nDurante la terza stagione il vampiro torna a Sunnydale in un solo episodio, distrutto e arrabbiato con tutto e tutti poich\u00e9 Drusilla lo ha lasciato per un demone del caos in quanto secondo lei Spike non \u00e8 pi\u00f9 abbastanza malvagio. Dopo aver preso in ostaggio Willow con lo scopo di ottenere un incantesimo d'amore dalla strega, e aver messo in luce la natura della storia tra Buffy e Angel lascia nuovamente la citt\u00e0, deciso a riconquistare Drusilla con la sua malvagit\u00e0.\nQuarta Stagione.\nTorner\u00e0 a Sunnydale un anno dopo, in compagnia della sua nuova fiamma, la vampira ed ex \"cheerleader\" Harmony Kendall. Fallito il suo tentativo di impossessarsi della Gemma di Amara (nota per avere il potere di rendere invincibile il vampiro che la possiede) viene catturato dai soldati dell'organizzazione nella quarta stagione.\nDall'organizzazione viene identificato quale \"Ostile 17\". Essi gli impiantano un chip che gli impedisce di far del male agli umani, ma non ai demoni: lentamente inizia ad avvicinarsi ai membri della Scooby Gang iniziando cos\u00ec ad uccidere i demoni al posto degli esseri umani, in quanto a lui basta combattere, non importa chi sia l'oggetto della sua violenza.\nQuinta Stagione.\nNella quinta stagione, dopo aver preso atto che non riuscir\u00e0 tanto facilmente a farsi togliere il chip, vediamo quella che all'inizio sembrava solo ossessione di uccidere Buffy, in realt\u00e0 nascondeva qualcos'altro. Spike \u00e8 innamorato della cacciatrice. Inizier\u00e0 cos\u00ec una battaglia interiore nel personaggio al fine di riuscire a farsi amare da lei. Stringer\u00e0 anche amicizia con la sorella di Buffy, Dawn in realt\u00e0 mistica Chiave che apre i demoniaci portali del regno di Glory. Spike stesso inoltre subisce negativamente la morte di Joyce, la madre di Buffy, in quanto aveva instaurato anche con lei un rapporto di stima e rispetto, in quanto l'unica, oltre a Dawn, a trattarlo con gentilezza.\nAlla fine Spike decide di dichiararsi a Buffy, ma i risultati non sono quelli sperati. La Cacciatrice infatti, ignara dei sentimenti che il vampiro provava gi\u00e0 da tempo per lei, lo respinge sostenendo che il chip che ha in testa non lo rende degno di fiducia, e gli intima di non avvicinarsi pi\u00f9 a lei e a i suoi amici. Poco dopo Spike viene catturato dai tirapiedi di Glory che lo scambiano per la Chiave (il malinteso nasce poich\u00e9 avevano visto il Buffybot che il vampiro si era fatto costruire da Warren Mears difenderlo mentre combattevano nel cimitero). Quando Glory capisce che Spike non pu\u00f2 essere la Chiave, lo tortura intimandogli di rivelargli l'identit\u00e0 della Chiave. Ma Spike preferirebbe morire piuttosto di offrire Dawn alla dea su un piatto d'argento e facendo cos\u00ec soffrire la sua amata cacciatrice. Buffy infine ringrazia Spike e lo bacia dicendo che non dimenticher\u00e0 questo suo gesto.\nLe cose per\u00f2 precipitano in fretta quando Glory cattura Dawn e si prepara a compiere il rituale. Spike e gli amici di Buffy non possono evitare che la cacciatrice si sacrifichi per salvare la vita di sua sorella.\nSesta Stagione.\nNella sesta stagione Spike aiuter\u00e0 la Scooby-Gang a tenere Sunnydale al sicuro, lontana dalle perfidie delle creature infernali e a vegliare su Dawn.\nQuando Buffy torner\u00e0 in vita, in seguito ad un rito di magia nera compiuto da Willow, Spike ne rimane molto colpito, scandalizzato ma al tempo stesso felice per la resurrezione di Buffy, esattamente come sar\u00e0 Giles. Il vampiro prova ancora dei forti sentimenti verso la Cacciatrice.\nQuando Buffy riveler\u00e0 ai suoi amici di essere stata strappata da una dimensione celestiale, simile al paradiso, cadr\u00e0 in una profonda depressione e Spike stringer\u00e0 un rapporto pi\u00f9 intimo con lei. Buffy respinger\u00e0 inizialmente l'attrazione per Spike e ci\u00f2 la porta a trattarlo male e a picchiarlo ripetutamente, cosa che fa arrabbiare non poco il vampiro che, dopo aver scoperto che il chip non funziona con Buffy, inizier\u00e0 a rispondere con la stessa violenza. Poco dopo i due iniziano una relazione, basata prevalentemente sul sesso.\nI due si incontreranno spesso per avere approcci sessuali. Tuttavia non riusciranno a mantenere stabile la loro 'relazione' lasciandosi e rimettendosi insieme pi\u00f9 volte. Dopo che Buffy tronca del tutto il loro rapporto, Spike avr\u00e0 anche un approccio sessuale con Anya, dovuto al fatto che Xander l'ha lasciata il giorno del loro matrimonio. Alla fine Spike, dopo aver tentato, senza successo, di violentare Buffy e odiando profondamente se stesso per questo, decide di lasciare la citt\u00e0. Giunge infine alla sua destinazione: una caverna dove un demone lo sottopone a numerose prove molto ardue e, una volta superate tutte, gli restituisce l'anima.\nSettima Stagione.\nNella settima e ultima stagione Spike torna a Sunnydale in uno stato confusionale. La sua anima gli rammenta tutti gli orrori commessi in passato e le persone che ha ucciso. Buffy, ancora fortemente provata dal tentato stupro per mano del vampiro, rimane sconvolta dallo scoprire che Spike ha riottenuto la sua anima e che l'ha fatto per lei. Buffy, dopo tale scoperta, cessa le proprie animosit\u00e0 verso di lui e comincia anzi ad avvicinarglisi, consapevole che Spike ora sia davvero diverso, ma il vampiro resta tormentato dalle visioni delle persone che ha ucciso. Oltretutto Il Primo lo prende di mira, torturandolo in ogni modo per spingerlo a tornare quello che era un tempo. Ma la sua trappola viene sventata e Spike prende atto di essere cambiato, di essere diventato migliore anche perch\u00e9 ora Buffy crede in lui. Il legame tra i due si fortifica sempre di pi\u00f9 e tra i due vi \u00e8 assoluta fiducia, la stessa Buffy prende consapevolezza di provare dei sentimenti molto forti per Spike e lo esterna anche ad Angel.\nProprio la sera prima della battaglia finale Buffy decider\u00e0 di trascorrerla accanto a Spike, in maniera non sessuale ma profondamente affettuosa, il quale le dichiarer\u00e0 nuovamente il suo amore, in modo molto pi\u00f9 umano e disinteressato di quanto avesse fatto in passato, facendola commuovere. Buffy d\u00e0 a Spike il medaglione datole a sua volta da Angel, dicendogli che pu\u00f2 essere indossato da un Campione: ci\u00f2 che Spike \u00e8 diventato.\nBuffy finalmente dichiara a Spike il suo amore, ma la fine \u00e8 ormai inevitabile. Spike si sacrifica salvando il mondo e bruciando con il medaglione.\nIn \"Angel\".\nLos Angeles.\nDopo la distruzione della Bocca dell'Inferno il medaglione indossato da Spike nei suoi ultimi minuti di vita arriva alla Wolfram &amp; Hart di Los Angeles, qui finisce in mano ad Angel e al suo gruppo e, dopo aver emesso una luce abbagliante dar\u00e0 nuovamente vita al vampiro biondo, il quale tuttavia \u00e8 ora uno spettro pressoch\u00e9 intangibile e incapace di interagire con gli oggetti che gli sono circostanti. Sebbene inizialmente cerchi di andarsene scoprir\u00e0 poi che, nella sua nuova forma spiritica \u00e8 vincolato alla citt\u00e0, far\u00e0 dunque tutto il possibile per trovare un modo per ritornare corporeo, trovando un appoggio in Fred. In questo periodo aiuter\u00e0 il team di Angel in diverse circostanze.\nSpike inizier\u00e0 a soffrire di costanti smaterealizzazioni dalla trama della realt\u00e0, che identificher\u00e0 come \"l'inferno che cerca di riprenderselo\" prima che svanisca del tutto per\u00f2, riesce a tornare corporeo grazie a un incantesimo di Lindsey McDonald, che tenta invano di farlo passare dalla sua parte. A questo punto decider\u00e0 per\u00f2 di rimanere a LA in tributo a Fred (morta per causa di Illyria) che avrebbe voluto rimanesse; dunque il vampiro combatte assieme ad Angel e compagni il Circolo della Spina Nera e si appresta a combattere l'esercito dei Soci Anziani nel climax conclusivo della serie.\nCaduta di Los Angeles.\nDopo che i Soci Anziani spediscono tutta Los Angeles all'inferno per punizione dell'assassinio dei membri del Circolo della Spina Nera da parte di Angel e i suoi uomini, il gruppo viene diviso e, tra le macerie Spike si incontra con Illyria, che si sta scindendo tra la sua personalit\u00e0 e quella di Fred. Il vampiro per proteggere entrambe la tiene al suo fianco mentre conquista Beverly Hills, diventandone padrone e liberandola dai demoni malintenzionati, allo scopo di salvare Los Angeles.\nSuccessivamente si rincontra con Angel, Connor, Nina, Gwen e Lorne che nel frattempo hanno fatto lo stesso con altri territori; assieme affrontano l'unico altro grande boss della citt\u00e0: un Charles Gunn diventato vampiro.\nCon Los Angeles nuovamente sulla Terra i membri della Angel Investigations, Spike compreso, vengono proclamati eroi cittadini. Spike lavorer\u00e0 con il team in diverse altre azioni ma, in seguito, desideroso di uscire definitivamente dall'ombra di Angel, lascer\u00e0 Los Angeles chiedendo ai compagni di chiamarlo se in futuro avessero bisogno del suo aiuto, e si reca a Las Vegas, dove si impossesser\u00e0 di una nave volante pilotata da alcuni demoni-blatta e ne diverr\u00e0 il capitano.\nOttava stagione di \"Buffy l'ammazzavampiri\".\nCon il suo vascello il vampiro attraverser\u00e0 pi\u00f9 dimensioni per sapere il motivo per il quale i Soci Anziani hanno abbandonato questa dimensione; venendo cos\u00ec a scoprire della crisi di Twilight, scoperta a seguito del quale giunger\u00e0 in soccorso del gruppo di Buffy nel mezzo della guerra ai demoni transdimensionali creati dal nuovo universo per distruggere il vecchio, e si ricongiunger\u00e0 con la bionda Cacciatrice dopo 3 anni. Dunque esporr\u00e0 al gruppo il suo piano di recarsi alle rovine di Sunnydale ed impossessarsi del \"Seme delle Meraviglie\", fonte di tutta la magia sulla Terra. Raggiunto il prezioso artefatto tuttavia si trover\u00e0 a dover affrontare per la prima volta Il Maestro, resuscitato dalla potenza del Seme come suo guardiano, e lo sconfigger\u00e0 grazie all'aiuto di Buffy e Willow. Successivamente quando Angel sar\u00e0 posseduto dall'universo neonato, Spike tenter\u00e0 di affrontarlo ma questi, forte dei nuovi poteri acquisiti, lo esporr\u00e0 al sole carbonizzandolo quasi completamente e costringendolo a ritirarsi dalla battaglia all'interno della sua nave. Successivamente alla distruzione del Seme da parte di Buffy, la quale causer\u00e0 la scomparsa della magia in tutto il mondo, Spike e i suoi uomini si occuperanno di uccidere tutti i demoni transdimensionali che non sono scomparsi nuovamente nella loro dimensione d'origine.\nSuccessivamente, quando Buffy si ritirer\u00e0 a San Francisco assieme a Xander e Dawn, egli si sistemer\u00e0 in citt\u00e0 di modo da rimanere al suo fianco nelle minacce future dovute al grande stravolgimento da lei operato nel mondo.\nPoteri e abilit\u00e0.\nCome tutti i vampiri mostrati nel mondo di Buffy, Spike \u00e8 in possesso di capacit\u00e0 sovrumane come una maggior forza, agilit\u00e0 e riflessi di un essere umano normale, tanto che l'unico vivente che pu\u00f2 combatterlo \u00e8 appunto la Cacciatrice.\nInoltre dispone di una percezione sensoriale (udito, olfatto, vista, tatto e gusto) estremamente sviluppata, che ne fanno un fenomenale predatore notturno.\n\u00c8 inoltre immune alle armi della morte e guarisce da qualunque tipo di ferita; non ha battito cardiaco e la sua temperatura corporea \u00e8 molto bassa, permettendogli di non risentire dei fenomeni atmosferici. Non necessita di respirare o di cibo, ma solamente di sangue. Questo non deve essere esclusivamente umano, ma anche animale va bene. Inoltre, contrariamente ad altri vampiri, Spike ama dolcetti e cibi vari: specialmente gli anelli di cipolla..\nI vampiri possono inoltre mutare aspetto: da quello umano, a uno umanoide, con la fronte corrugata, gli occhi gialli e i denti appuntiti, quest'ultimo \u00e8 spesso descritto come il loro vero aspetto.\nVi sono inoltre diverse limitazioni che devono rispettare, per entrare in una casa o, pi\u00f9 generalmente in un luogo privato per esempio, i vampiri hanno bisogno di un invito esplicito, che non vale per i luoghi pubblici: la regola dell'invito scade quando il proprietario muore, o il proprietario non considera pi\u00f9 sua la casa. Non pu\u00f2 esporsi alla luce solare (sebbene ne sia molto pi\u00f9 resistente degli altri vampiri) ed \u00e8 vulnerabile al fuoco, ai paletti di frassino e alla decapitazione. Inoltre l'acqua santificata ha su di lui lo stesso effetto del sole.\nOggetto di parodia dello stesso autore del telefilm \u00e8 che tutti i vampiri dimostrano capacit\u00e0 combattive innate e grande conoscenza delle arti marziali; cosa che viene trasmessa dopo la vampirizzazione, Spike da questo punto di vista \u00e8 molto pi\u00f9 forte di parecchi altri vampiri: \u00e8 riuscito ad uccidere ben due Cacciatrici, ad affrontare senza troppi problemi anche dei demoni grandi il doppio di lui e perfino dei Turok-Han. \u00c8 anche molto veloce ad apprendere, ci\u00f2 gli consente di riuscire a contrastare persino Illyria, un antico demone molto pi\u00f9 potente di lui. L'unico vampiro in grado di batterlo in un uno contro uno \u00e8 sempre stato Angel, ma Spike, dopo aver ottenuto un'anima a sua volta, ha dimostrato di poter sconfiggere anche lui se \u00e8 altrettanto motivato. I due, in una particolare occasione in cui credettero di poter bere da un calice un elisir che avrebbe reso un vampiro con l'anima di nuovo umano, Spike riesce a sconfiggere Angel dopo un duro combattimento.\nSpike sa usare sia armi da taglio che da fuoco ed \u00e8 un esperto di tortura. Diversamente da Angelus, non ha le caratteristiche del sadico, ma del violento: gli piace combattere e basta.\nSpike dimostra di avere un'innata abilit\u00e0 psicoanalitica, che in combattimento si rivela essere spesso pi\u00f9 utile perfino del suo talento di combattente. Spike dimostra ampiamente di essere in grado di trovare i punti deboli degli avversari che affronta e saperci far leva di modo da spingerli alla rabbia e alla conseguente distrazione. In battaglia Spike tende ad essere sarcastico e quasi logorroico, caratteristica voluta che gli permette appunto di analizzare il suo nemico.\nSpike \u00e8 dotato di un ottimo intuito empatico: ad esempio, riconosce a prima vista la relazione lesbica tra Willow e Tara e, pur essendo stato umiliato da un'esacerbata Buffy nell'episodio \"Fool for love\", anzich\u00e9 tentare di ucciderla com'era sua intenzione, alla fine si ritrova a consolarla per le precarie condizioni di salute di Joyce. \u00c8 inoltre un esperto motociclista, capace di pilotare senza problemi una Harley Davidson ed una Winnebago. Inoltre \u00e8 abile nella medicina da campo, e pi\u00f9 volte si \u00e8 visto curarsi da solo ferite e fratture.\nDurante il periodo in cui non era corporeo, Spike ha dimostrato l'abilit\u00e0 di passare attraverso gli oggetti e le persone, tale potere aveva tuttavia l'effetto collaterale di impedirgli di entrarvi in contatto e perci\u00f2 lo rendeva inservibile in battaglia. Tale abilit\u00e0 \u00e8 stata ovviamente persa a seguito della ri-corporizzazione del personaggio.\nPossiede inoltre un'innata capacit\u00e0 di distinguere il bene e il male, derivante sicuramente dall'essere colto e intellettuale, assente invece generalmente nei suoi simili (Liam \u00e8 un ubriacone irresponsabile, sebbene dopo come Angelus e poi Angel divenga un appassionato di letteratura). Come detto, Spike non \u00e8 sadico ma violento e spesso sentimentale, sia con che senza anima."}
{"id": "2571161", "revid": "913245", "url": "https://it.wikipedia.org/wiki?curid=2571161", "title": "\u00de\u00f3rey Edda El\u00edsd\u00f3ttir", "text": "Biografia.\nNel 1999 partecip\u00f2 ai Campionati del mondo di atletica leggera, terminando 13\u00aa nella finale (con la misura di 4,15 m), e ai mondiali indoor, terminando 9\u00aa nella finale (4,20 m).\nNel 2000 partecip\u00f2 ai Giochi della XXVII Olimpiade terminando in 11\u00aa posizione (4,00 m) nelle qualificazioni, rimanendo cos\u00ec esclusa dalla finale.\nNel 2001 partecip\u00f2 ai Campionati del mondo di atletica leggera, terminando 6\u00aa nella finale (con la misura di 4,45 m).\nNel 2003 partecip\u00f2 ai Campionati del mondo di atletica leggera, terminando 4\u00aa nelle qualificazioni (4,35 m) e quindi non accedendo alla finale, e ai mondiali indoor, terminando 7\u00aa nelle qualificazioni (4,30 m) fallendo l'accesso alla finale.\nNel 2004 partecip\u00f2 ai mondiali indoor, terminando 15\u00aa nelle qualificazioni (4,20 m) fallendo l'accesso alla finale, e ai Giochi della XXVIII Olimpiade terminando in 5\u00aa posizione (4,55 m) nella finale.\nNel 2005 partecip\u00f2 ai Campionati del mondo di atletica leggera, terminando 9\u00aa nelle qualificazioni (4,15 m) e quindi non accedendo alla finale.\nNel 2007 partecip\u00f2 ai Campionati del mondo di atletica leggera, terminando 9\u00aa nelle qualificazioni (4,35 m) e quindi non accedendo alla finale.\nNel 2008 partecip\u00f2 ai Giochi della XXIX Olimpiade terminando in 12\u00aa posizione (4,15 m) nelle qualificazioni, rimanendo cos\u00ec esclusa dalla finale.\nNel 2013 si candid\u00f2 alle elezioni parlamentari per il partito Sinistra - Movimento Verde, ma fall\u00ec nell'intento."}
{"id": "2571166", "revid": "125759735", "url": "https://it.wikipedia.org/wiki?curid=2571166", "title": "Maria Addolorata", "text": "Maria Addolorata (o Maria Dolorosa, Madonna Addolorata, L'Addolorata oppure Madonna dei sette dolori), in latino \"Mater Dolorosa\", \u00e8 un titolo con cui viene molte volte chiamata ed invocata dai cristiani Maria, la madre di Ges\u00f9.\nIl titolo si basa su alcuni momenti della vita di Maria descritti nei vangeli.\nIl culto dei sette dolori di Maria.\nTradizionalmente, dalla lettura dei Vangeli, i cristiani hanno enucleato sette dolori affrontati da Maria.\nLe origini del culto.\nLa devozione alla Vergine Addolorata si sviluppa a partire dalla fine dell'XI secolo, con un primo cenno a celebrazioni dei suoi 5 gaudi e dei suoi cinque dolori, simboleggiati da 5 spade, anticipatrici della celebrazione liturgica istituita pi\u00f9 tardi. Quando un ignoto scrisse \"Il Liber de passione Christi et dolore et planctu Matris eius\" iniziano le composizioni sul tema del Pianto della Vergine. Nel XII secolo, anche a seguito di apparizioni della Madonna, si ebbe un incremento di questo culto e la composizione dello Stabat Mater attribuito a Jacopone da Todi.\nMa la sua storia ha un inizio preciso: il 15 agosto 1233, quando sette nobili fiorentini iscritti all'Arte dei Mercanti e poeti-attori della compagnia dei Laudesi erano soliti esprimere il loro amore a Maria in laudi davanti a un'immagine dipinta su parete di una via, come i giullari facevano con la donna amata. Improvvisamente videro l'immagine animarsi, apparire addolorata e vestita a lutto per l'odio fratricida che divideva Firenze. Questi giovani gettarono le armi, indossarono un abito a lutto, istituirono la compagnia di Maria Addolorata, detta dei Serviti e si ritirarono in penitenza e preghiera sul Monte Sanario.\nCon il passare dei secoli vennero create varie espressioni di devozione: la Madonna ai piedi della Croce; la Compagnia dell'abito; la Confraternita dei Sette Dolori approvata da Roma nel 1645; il Terz'ordine; la Corona dell'Addolorata; le varie Congregazioni femminili all'Addolorata, ecc. Tra il 1668 e il 1690 le iniziative di culto da parte dei Servi di Maria favorirono la diffusione del culto della Madonna dei Dolori. Intanto il 9 giugno 1668 la S. Congregazione dei Riti permise all'Ordine di celebrare la messa votiva dei Sette Dolori della Beata Vergine. Nel relativo decreto si faceva menzione del fatto che i Servi di Maria portavano l'abito nero in memoria della vedovanza di Maria e dei dolori che essa sostenne nella passione del Figlio.\nInizialmente il culto dell'Addolorata era collegato alla Settimana Santa, poi \u00e8 nata la sua festa, originariamente celebrata il venerd\u00ec prima della Settimana Santa o dopo la Pasqua ed infine al 15 settembre, in relazione alla festa dell'Esaltazione della Santa Croce, celebrata il giorno precedente. Ancor oggi in alcune localit\u00e0 \u00e8 festeggiata alle antiche date. Il culto dell'Addolorata \u00e8 poi anche sottolineato dalle diffusione delle preghiere all'Addolorata e dalla recita del rosario dei sette dolori, specialmente nella Settimana Santa.\nI simboli.\nI simboli che meglio identificano questo tipo di immagine sono: una, cinque o sette spade conficcate nel cuore, a volte evidenziato con sopra una fiamma; il fazzoletto in mano; il vestito viola o nero del lutto; il volto ovale, inclinato e rivolto al cielo, occhi grandi, bocca piccola da cui traspare la dentatura e mani giunte con dita intrecciate oppure braccia aperte. Meno frequentemente ha in mano la corona di spine. Soprattutto nelle statue spagnole, spesso il viso della Madonna \u00e8 solcato dalle lacrime.\nCi sono anche immagini dell'Addolorata con o senza la presenza di altri simboli: le Piet\u00e0 e le Madonne Piangenti, e quelle della crocifissione, deposizione e sepoltura con Maria.\nI nomi dell'Addolorata.\nMaria o Mater Dolorosa o Dolorosa, Maria Desolata, Maria dei Sette Dolori, Beata Vergine del Pianto, Maria delle Lacrime o del Pianto, Maria della Piet\u00e0 e Beata Maria Virgo Perdolens. La ricorrenza liturgica cade il 15 settembre.\nVirgen de las Angustias, Virgen de los Dolores, La Dolorosa, Virgen de la Piedad, Virgen de la Soledad, Virgen de la Amargura, Maria Dolores, Virgen de la Dolorita o la Dolorita e Viernes de Dolores.\nNotre-Dame des Sept Douleurs, Notre-Dame des Douleurs, Vierge de Pi\u00e9t\u00e9, Notre-Dame de la Mis\u00e9ricorde, Notre-Dame du Soledade, Notre-Dame des Angoisses, Notre-Dame des Larmes, Notre-Dame du Calvaire, e Notre-Dame du Pranto.\nVirgin Mary of Seven Sorrows, Our Lady of the Seven Dolours o Lady of Sorrows, Lady of Pain, Mary's Sorrows, Mother of Sorrows e Sorrowful Mother.\nBisogna tener presente che a volte lo stesso nome cambia significato o sfumatura a seconda della localit\u00e0 e del momento liturgico dando luogo a feste legate ad eventi locali o ad altre ricorrenze. Questo \u00e8 particolarmente vero per la Madonna delle Lacrime o del Pianto che a volte \u00e8 festeggiata il 24 gennaio.\nDiffusione del culto.\nIl culto dell'Addolorata \u00e8 stato diffuso in tutta Europa e successivamente in tutto il mondo, dai Serviti e poi anche dai francescani ed \u00e8 divenuto uno dei culti pi\u00f9 diffusi. Ebbe sviluppi diversi comunque legati alla Passione di Ges\u00f9. In Spagna e nei suoi domini ha prevalso l'aspetto pubblico e spettacolare la processione dell'Entierro (sepoltura) con la statua dell'Addolorata e, spesso, anche con altre figure, mentre in Germania e nelle aree limitrofe, ha prevalso un culto pi\u00f9 severo espresso dalle \"Vesperbild\", origine delle \"Piet\u00e0\".\nEbbe inoltre un forte impulso da fatti straordinari come: la Madonna del Pianto a Roma nel 1546, il miracolo delle tre stelle nel 1678 a Varese; le apparizioni mariane di: Steinbach in Algovia (1730), Lipsia (1813), Castelpetroso (1888), Quito (1906), Fatima (1917), Kibeho (1981), Akita (1971) e Cuapa (1980) che fanno espliciti riferimenti alla Vergine Addolorata.\nIl grande sviluppo che ha avuto il culto della Vergine Addolorata in Spagna, dove era stato portato dai Serviti, si ha in particolare dal 1506, con la processione dell'Entierro. Poi \u00e8 diventata il suo pi\u00f9 importante centro di diffusione nel mondo. Oggi un importante patrimonio di statue, un gran numero di confraternite e una grande passione permettono la celebrazione di numerose e fastose processioni durante tutto l'anno e in numerose localit\u00e0. Le statue spagnole si caratterizzano quasi sempre per il vestito molto sfarzoso, spesso con i colori del lutto nella Settimana Santa, col cuore in evidenza trafitto da spade e con sopra un fuoco, la testa ritta e piangente, un aspetto piacente, popolare, pi\u00f9 simbolico che realistico. Le pi\u00f9 famose processioni sono quelle della regione dell'Andalusia a Siviglia e Loja (Granada); della Castiglia-La Mancia a Ciudad Real, Hellin (Albacete), della Castiglia e Le\u00f3n a Le\u00f3n; della Murcia a Cartagena e Lorca.\nIn relazione alla diffusione della devozione ai dolori della Vergine, numerose famiglie religiose hanno inserito nel loro titolo un riferimento a Maria Addolorata: i Doloristi; Le Serve di Maria Addolorata di Chioggia, di Firenze, dell'India, di Napoli, di Nocera Inferiore, di Pisa; le Serafiche; le Figlie del Santissimo Redentore e della Beata Vergine Addolorata; le Filippesi Figlie di Maria Addolorata; ; le Maestre Pie dell'Addolorata; gli Amigoniani; le consolatrici della Vergine Addolorata; le Sorelle Minime della Carit\u00e0 di Maria Addolorata; le Suore dell'Addolorata e della Santa Croce; le Suore Infermiere dell'Addolorata; le Clementine; le Suore Missionarie del Sacro Costato e di Maria Santissima Addolorata; le Suore della Santa Croce e dei Sette Dolori; le Suore della Santissima Madre Addolorata; le Suore Minime dell'Addolorata; le Figlie della Passione di Ges\u00f9 Cristo e di Maria Addolorata.\nIl culto in Italia.\nNel sud, si sono sviluppati e durano sino ai nostri giorni i culti legati alla Settimana Santa. Anche nel nord, dove la Spagna fu presente in alcune aree sino al 1714, si erano sviluppati gli stessi culti anche per l'opera di san Carlo Borromeo soprattutto nell'arcidiocesi di Milano (1560-1584), che allora si estendeva sino al Canton Ticino e alla provincia di Novara. Poi nel 1846 l'Austria proib\u00ec definitivamente, per motivi politici, tutte le processioni, salvando solo quella del Corpus Domini. Oggi, salvo rare eccezioni, si effettuano processioni solo a settembre e dove l'Addolorata \u00e8 patrona. Nella Settimana Santa \u00e8 spesso presente nelle Vie Crucis.\nI santuari sono centri importanti per il culto dell'Addolorata. \nTra \nIl culto alla Vergine Addolorata inizialmente diffuso dai Servi di Maria, e oggi presente in alcune aree ma in buona parte \u00e8 stato sostituito da altri culti a Maria resistendo, soprattutto dove \u00e8 patrona o esistono confraternite, con la festa di settembre. In ogni regione ci sono localit\u00e0 particolarmente dedicate a questo culto ma \u00e8 soprattutto diffuso nel Varesotto, Bergamasco, Novarese, Lecchese, Liguria Emilia e Romagna.\nInizialmente il culto dell'Addolorata si \u00e8 diffuso per opera dei Servi di Maria soprattutto nella parte pi\u00f9 settentrionale, mentre nella parte pi\u00f9 meridionale, allora dominio spagnolo, \u00e8 stato diffuso dalla soprattutto con il rito dell\"Entierro\" o Cristo Morto. Poi il legame particolare con Roma e alcuni avvenimenti hanno fatto percorrere anche strade autonome. Tra questi vanno certamente annoverati quelli del santuario della Madonna Addolorata di Castelpetroso, molto probabilmente il pi\u00f9 noto nel mondo per l'opera dei frati francescani e la tradizione della Madonna del Pianto con il suo centro a Fermo. Spesso il culto dell'Addolorata si sovrappone a quello con le lacrimazioni di Maria. In Toscana, a partire dal 1484, e soprattutto del Cinquecento, le cronache parlano di immagini della Vergine che hanno pianto o lacrimato sangue.\nLa devozione per l'Addolorata, tra le popolazioni mediterranee, \u00e8 tra quelle pi\u00f9 sentite tra i culti mariani, forse perch\u00e9 la mostra nella sua condizione pi\u00f9 umana. La Sicilia \u00e8 sicuramente la regione in Italia pi\u00f9 importante per il culto dell'Addolorata. Anche in Puglia ci sono importanti presenze. In queste regioni molto importante \u00e8 il ruolo delle confraternite. In Calabria, l'Addolorata \u00e8 celebrata in particolare nella Settimana Santa. La ricchezza e la variet\u00e0 dei riti e delle feste dell'Addolorata trovano la loro massima estensione nella Settimana Santa. La vicenda del dolore di Maria si intreccia con le vicende della passione. Alcuni dei riti sono diversi da paese a paese, ma quasi tutti ripropongono lo schema dell'Entierro al venerd\u00ec Santo preceduto al gioved\u00ec dalla processione dedicata all'Addolorata. Nelle processioni, oltre al Cristo Morto e all'Addolorata, compaiono spesso le \"Varette\" o le \"Vare\" ossia piattaforme, di norma trasportate a spalla, dove sono rappresentate scene della passione di Ges\u00f9, come nel caso di Lamezia Terme, Pizzo Calabro, Barcellona Pozzo di Gotto, Amantea, Mili San Pietro e tanti altri ancora. A settembre i suoi festeggiamenti sono diffusi ma le processioni sono rare.\nLe raffigurazioni.\nNumerose sono le statue, a volte con gli arti mobili, della Vergine Addolorata con i simboli tradizionali, utilizzate nelle processioni della Settimana Santa e della sua festa. Ma sono anche molto diffusi i dipinti e gli arazzi.\nInoltre nel corso del Trecento si diffuse nell'Europa centrale di lingua tedesca un nuovo soggetto iconografico, noto con il nome di Vesperbild. La parola significa letteralmente immagine del tramonto, o del vespro, e sta ad indicare una serie di piccole sculture in legno dipinto, in gesso o in terracotta, che rappresentano la Madonna seduta che sostiene, sulle proprie gambe, il corpo esanime e irrigidito di Ges\u00f9, morto la sera del venerd\u00ec santo. Questa rappresentazione non \u00e8 riconducibile ad alcun racconto presente sui Vangeli, n\u00e9, eventualmente, sui testi apocrifi che narrano le vicende della vita di Cristo. Una invenzione, dunque, o pi\u00f9 semplicemente una interpretazione popolare di ci\u00f2 che verosimilmente potrebbe essere accaduto subito dopo la deposizione di Ges\u00f9 dalla croce: i testi sacri narrano che al momento della crocifissione e della sepoltura la Madonna era presente accanto al proprio Figlio.\nDai Vesperbild nacque infatti il tema iconografico, noto col nome di Piet\u00e0, che numerosi maestri del XVI secolo dipinsero.\nLa pi\u00f9 famosa \u00e8 senz'altro la Piet\u00e0 di Michelangelo Buonarroti, che scolp\u00ec in un bianco blocco di marmo di Carrara, custodita in una cappella della basilica di San Pietro a Roma."}
{"id": "2571169", "revid": "21981", "url": "https://it.wikipedia.org/wiki?curid=2571169", "title": "Th\u00f3rey Edda El\u00edsd\u00f3ttir", "text": ""}
{"id": "2571170", "revid": "287204", "url": "https://it.wikipedia.org/wiki?curid=2571170", "title": "Thorey Edda Elisdottir", "text": ""}
{"id": "2571171", "revid": "6923", "url": "https://it.wikipedia.org/wiki?curid=2571171", "title": "Pontevigodarzere", "text": ""}
{"id": "2571181", "revid": "921573", "url": "https://it.wikipedia.org/wiki?curid=2571181", "title": "Ventura Pons", "text": "Omosessuale dichiarato, \u00e8 considerato uno dei pionieri del cinema gay in Spagna.\nBiografia.\nVentura Pons ha iniziato la propria carriera come regista teatrale. Nei dieci anni in cui si \u00e8 dedicato al teatro ha condotto una dozzina di rappresentazioni.\nNel 1977 ha girato il suo primo film \"Oca\u00f1a, retrat intermitent\", un documentario prodotto da Josep Maria Forn e dedicato alla vita del pittore Jose Perez Ocana\n. La pellicola venne ufficialmente selezionata al Festival di Cannes del 1978 nella sezione Un Certain Regard.\nNel 1985 ha fondato la casa cinematografica Els Films de la Rambla, S.A. che ha prodotto sedici delle diciotto pellicole pubblicate dal regista catalano.\nNel 1997 ha girato \"Caric\u00edas\" (Carezze), tratto dalla \"piece\" di Sergi Belbel. Il film \u00e8 strutturato in undici differenti episodi collegati tra loro da un unico filo conduttore: l'incomunicabilit\u00e0 e la solitudine.\nNel 2007 il suo film \"Barcellona, una mapa\" \u00e8 stato in concorso al Festival internazionale del film di Roma nel 2007."}
{"id": "2571185", "revid": "1305772", "url": "https://it.wikipedia.org/wiki?curid=2571185", "title": "Dariusz Zawi\u015blak", "text": ""}
{"id": "2571188", "revid": "7", "url": "https://it.wikipedia.org/wiki?curid=2571188", "title": "The Wing of Eagles", "text": ""}
{"id": "2571189", "revid": "287204", "url": "https://it.wikipedia.org/wiki?curid=2571189", "title": "La via degli dei", "text": ""}
{"id": "2571191", "revid": "70217", "url": "https://it.wikipedia.org/wiki?curid=2571191", "title": "Lourdes", "text": "Lourdes (pronuncia: ; in occitano \"Lorda\", pron. ) \u00e8 un comune francese di 14.361 abitanti, situato nel dipartimento degli Alti Pirenei, nella regione dell'Occitania.\nGeografia fisica.\nTerritorio.\nIl comune di cui Lourdes \u00e8 capoluogo si articola in due aree perfettamente differenziate, separate fra di loro da un lembo di territorio del comune di Poueyferr\u00e9 dell'ampiezza di circa 300 metri: la prima, a nord, \u00e8 occupata dalla foresta di \"Mourle\", la seconda, a mezzogiorno, dalla citt\u00e0 propriamente detta e dai suoi immediati dintorni. L'abitato si estende ai piedi dei Pirenei e su entrambe le rive del Gave de Pau a un'altitudine compresa fra i 400 e i 420 m s.l.m. \u00c8 sovrastato da uno sperone roccioso su cui venne edificato un castello, o fortezza, che, seppur non si presenti in perfetto stato di conservazione, suscita ancora ammirazione nella sua imponenza.\nClima.\nIl clima di Lourdes, data la prossimit\u00e0 della citt\u00e0 all'Atlantico, \u00e8 di tipo suboceanico, e cio\u00e8 abbastanza mite per la massima parte dell'anno e relativamente piovoso in ogni stagione (circa 120 giornate di pioggia e oltre 1.000\u00a0mm di media annui). Le estati non sono eccessivamente calde, l'autunno e la primavera tiepidi, mentre l'inverno \u00e8 fresco o freddo, ma generalmente non rigido. A causa della vicinanza della citt\u00e0 ai Pirenei, Lourdes, come altre zone del piedimonte pirenaico, pu\u00f2 per\u00f2 essere colpita, nei mesi invernali, da sporadiche ondate di gelo: nel gennaio 1985 il termometro segn\u00f2 -17,9\u00a0\u00b0C (record storico dal 1934 ad oggi), e, inversamente, \u00e8 stata registrata in estate una temperatura di 39\u00a0\u00b0C nell'agosto del 2003. La stazione di riferimento di Lourdes \u00e8 quella di \"Tarbes-Ossun-Lourdes\", situata a 9\u00a0km dalla citt\u00e0, nella zona aeroportuale di \"Tarbes-Lourdes-Pyr\u00e9n\u00e9es\", a 360 m s.l.m.\nStoria.\nEt\u00e0 antica.\nL'attuale territorio comunale di Lourdes fu abitato in et\u00e0 preistorica. In epoca romana dovette esistere, fin dal I secolo a.C., un \"oppidum\" sulla collina dove oggi sorge la fortezza, come ci \u00e8 testimoniato dai numerosi reperti venuti alla luce nella seconda met\u00e0 dell'Ottocento (resti di mura, frammenti di statue e di lapidi). Ai piedi della cittadella sorgeva un tempio pagano dedicato alle divinit\u00e0 delle acque, le cui costruzioni sono venute parzialmente alla luce subito dopo la demolizione della parrocchiale di \"Saint Pierre\" (avvenuta agli inizi del Novecento), insieme a resti di ceramiche e di tre altari votivi. Nel V secolo tale tempio fu rimpiazzato da una chiesa paleocristiana andata distrutta successivamente a causa di un incendio. Nelle immediate adiacenze del luogo di culto si estendeva una necropoli la cui datazione e le cui dimensioni non ci sono note. La presenza nella localit\u00e0 di una via romana (e di una possibile seconda via perpendicolare alla precedente) che congiungeva il piedimonte pirenaico con la Narbonense ha fatto avanzare l'ipotesi che l'abitato potesse corrispondere a quell\"'oppidum novum\" menzionato nell'Itinerario antonino.\nEt\u00e0 medievale.\nScarse sono le notizie che abbiamo di Lourdes nel periodo compreso fra le invasioni barbariche e l'et\u00e0 carolingia, allorquando la localit\u00e0 fece parte della Contea di Bigorre, nata nel IX secolo d.C.. A varie riprese la sua fortezza fu sede comitale e, durante la crociata contro gli albigesi, oggetto di dispute fra i vari signori locali, fino a quando pass\u00f2 sotto la dominazione dei conti di Champagne. Nel XIV secolo venne prima occupata da Filippo il Bello, poi, nel corso della guerra dei cento anni, dagli inglesi, che ne assunsero il controllo per quasi mezzo secolo, dal 1360 al 1407, attraverso alcuni feudatari locali a loro fedeli, come \"Pierre Arnaud de B\u00e9arn\" e, successivamente, suo fratello \"Jean de B\u00e9arn\". Gli inglesi seppero approfittare dell'eccellente situazione strategica e della floridezza di un mercato che, nato nell'XI secolo, si era andato sempre pi\u00f9 consolidando grazie alla relativa vicinanza e alle buone comunicazioni con Tolosa e la Spagna, riuscendo ad assicurare guadagni importanti a coloro che ne detenevano il controllo Nell'abitato, sviluppatosi a valle, ad oriente della fortezza, si contavano all'inizio del XV secolo 243 fuochi, rispetto ai 150 del XIII secolo.\nEt\u00e0 moderna.\nIl Cinquecento fu un'epoca di crisi per la citt\u00e0. La chiesa parrocchiale and\u00f2 distrutta durante le guerre di religione che imperversarono nella Contea di Bigorre nella seconda met\u00e0 del secolo. Un recupero relativo si ebbe nel Seicento, allorquando Lourdes e la propria regione di appartenenza furono definitivamente incorporate da Enrico IV nel regno di Francia (1607) Verso la fine della centuria, nel 1696, si conteggiarono in citt\u00e0 2.315 abitanti. Fino agli anni settanta del Settecento la popolazione continu\u00f2 ad aumentare, per poi flettersi successivamente: alla vigilia della rivoluzione francese il numero di abitanti (2.300) era praticamente tornato ai livelli del 1696. Verso il 1755 il 40% della popolazione attiva si dedicava all'agricoltura, il 40% all'artigianato, il 13% ai servizi e il resto erano operai (cavapietre, addetti alla costruzione, ecc.); negli anni successivi diminu\u00ec l'importanza dell'agricoltura a vantaggio delle attivit\u00e0 legate allo sviluppo urbano, ed in particolare di quelle artigiane.\nDurante la rivoluzione francese la citt\u00e0 dovette fornire materiali e viveri ai reparti dislocati sulla frontiera pirenaica e la popolazione torn\u00f2 ad aumentare. Nel 1790 venne costituito il \"d\u00e9partement des Hautes Pyr\u00e9n\u00e9es\" e Lourdes chiese di essere promossa a capoluogo di uno dei cinque distretti della nuova unit\u00e0 amministrativa. Le venne preferita tuttavia, per ragioni strategiche, Argel\u00e8s-Gazost, ma in compenso divenne sede di tribunale.. Nel 1795 la pace con la Spagna comport\u00f2 la demilitarizzazione della fortezza che due anni pi\u00f9 tardi pass\u00f2 ad ospitare una guarnigione di invalidi.\nEt\u00e0 contemporanea.\nLe apparizioni della Vergine a Bernadette.\nAgli inizi dell'Ottocento, la citt\u00e0 si presentava ancora come una grande borgata rurale, nonostante il sempre maggior numero di abitanti che nel primo trentennio del XIX secolo oscillava fra i 2.700 e i 3.800. Particolarmente redditizio era a Lourdes l'allevamento di maiali cui si dedicava una parte non trascurabile della popolazione. Nel 1841 la citt\u00e0 raggiunse e super\u00f2 i 4.000 residenti e si avviava a divenire un grosso centro di produzione e smercio di carni e di prodotti agricoli. Quindici anni pi\u00f9 tardi si produssero tuttavia avvenimenti che avrebbero per sempre cambiato la fisionomia di Lourdes, che si convert\u00ec, in pochi decenni, in uno dei massimi centri mondiali del cattolicesimo e in una delle pi\u00f9 importanti mete turistiche di Francia e del mondo.\nIl giorno 11 febbraio 1858, una contadinella, la quattordicenne Bernadette Soubirous, rifer\u00ec di aver visto, in una grotta ai bordi del \"Gave de Pau,\" una signora in bianco che si sarebbe presentata a lei come l'Immacolata Concezione. L'apparizione fu la prima di una lunga serie che ebbe termine solo il 16 luglio. Nel frattempo un numero sempre maggiore di fedeli residenti in citt\u00e0 o provenienti dai paesi vicini inizi\u00f2 a frequentare la grotta, fino a quando, per ordine delle autorit\u00e0 locali, questa non venne chiusa con delle travi di legno. Nell'ottobre di quello stesso anno, grazie anche all'intervento dell'imperatrice Eugenia, moglie di Napoleone III, le barriere vennero rimosse e la grotta riaperta al pubblico. Le apparizioni della Vergine Maria a Bernadette furono formalmente riconosciute dalla Chiesa Cattolica nel 1862.\nA Lourdes come a Fatima, la Madonna ha raccomandato in special modo la recita del Rosario come la preghiera che salvifica. A Lourdes ella stessa teneva tra le mani un bel Rosario, mentre Bernadette recitava l'Ave Maria. Suor Lucia di Fatima ha detto, in breve, che \u201c\"nella nostra epoca la Beata Vergine ha donato ulteriore efficacia al Santo Rosario, cos\u00ec che non vi \u00e8 alcun problema, sia esso materiale o spirituale, nazionale o internazionale, che non possa essere risolto col Rosario e con i nostri sacrifici\".\u201d\nPolo primario del cattolicesimo.\nNel 1862 le apparizioni furono riconosciute ufficialmente dal vescovo di Tarbes e ancor prima della fine dell'anno iniziarono i lavori di costruzione di una cappella, incorporata alcuni anni pi\u00f9 tardi nella Basilica dell'Immacolata Concezione (\"basilique de l'Immacul\u00e9e Conception\"), edificata fra il 1866 e il 1871 sopra la grotta dove Bernadette era entrata in contatto con la Vergine. Alla fine del XIX secolo si procedette alla costruzione di una seconda basilica, quella di \"Nostra Signora del Rosario\" (\"N\u00f4tre Dame du Rosaire\"), (1883-1889) al di sotto della precedente. Nel frattempo si procedeva ad una profonda ristrutturazione urbanistica della cittadina che prese l'avvio con l'apertura del \"Boulevard de la Grotte\" (1879-1881) e con la demolizione di alcuni fabbricati pubblici e di culto considerati di scarso pregio architettonico o inadeguati, come la vecchia chiesa parrocchiale, sostituita fra gli ultimi anni dell'Ottocento e i primi del Novecento da un edificio pi\u00f9 capiente e rappresentativo.\nNel 1866 entr\u00f2 in servizio una stazione ferroviaria capolinea della tratta \"Tarbes-Lourdes\" appositamente costruita per facilitare lo spostamento di fedeli dal capoluogo dipartimentale a Lourdes. Un servizio di tram dalla stazione alle basiliche fu inaugurato nel 1899. Intenso fu anche lo sviluppo delle strutture turistiche locali con la costruzione di alberghi, ristoranti e case di accoglimento per pellegrini, gestite generalmente da istituzioni e ordini religiosi. Fra i primi grandi alberghi edificati a Lourdes ricordiamo il \"Grand Hotel de la Grotte\" (anni settanta dell'Ottocento) e il \"Grand Hotel Moderne\" (1896) entrambi in stile eclettico, tipico dell'architettura francese dell'epoca. Tale sviluppo si intensific\u00f2 nei primi decenni del Novecento, traendo impulso dalla beatificazione (1925) e successiva canonizzazione (1933) di Bernadette Soubirous. Nel 1948 venne aperto, a 9\u00a0km dal centro cittadino, l'aeroporto di \"Tarbes-Ossun-Lourdes\" (oggi conosciuto come \"Tarbes-Lourdes-Pyr\u00e9n\u00e9es\"), ripetutamente ampliato e ristrutturato, con un traffico di passeggeri di oltre 670.000 unit\u00e0 nel 2008.\nNel 1956-1957 fu edificata la terza basilica del Santuario di Lourdes, dedicata a papa Pio X e inaugurata dal cardinale Angelo Giuseppe Roncalli nel marzo 1958, in occasione del centenario delle apparizioni della Vergine a Santa Bernadette. La basilica, gravemente danneggiata durante l'inondazione provocata dallo straripamento del Gave de Pau nel giugno 2013, \u00e8 stata riaperta al pubblico due mesi pi\u00f9 tardi, grazie al lavoro di migliaia di volontari accorsi a Lourdes da ogni parte del mondo. Oggi si calcola che giungano annualmente a Lourdes circa sei milioni di visitatori l'anno, gran parte dei quali sono pellegrini ma anche semplici turisti attratti dall'incanto della citt\u00e0, dalla rigogliosa natura che la circonda, dalla bellezza dei vicini Pirenei. Vengono inoltre organizzati treni speciali attraverso una apposita organizzazione internazionale, \"Le train blanc\", per il trasporto dei malati e dei diversamente abili da varie citt\u00e0 francesi ed estere. Tale flusso di visitatori ha da tempo convertito Lourdes nel secondo grande centro della cristianit\u00e0 d'Europa dopo il Vaticano, e nella seconda citt\u00e0 francese per numero di presenze e capienza alberghiera dopo Parigi.\nArchitetture religiose.\nSantuario di Nostra Signora di Lourdes.\nAll'interno del santuario di Nostra Signora di Lourdes si trovano i seguenti edifici religiosi:\nMusei.\nMuseo delle cere.\nConosciuto in passato come Museo Grevin, il museo \u00e8 stato per anni una succursale di quello parigino. Si sviluppa in una struttura di 5 piani, nelle quali sono raccolte diverse statue in cera, ambientate in opportune scenografie.\nNelle prime sale del museo \u00e8 trattata la vita di Bernadette Soubirous e le apparizioni, mentre nelle sale successive viene riproposta la vita di Ges\u00f9. Particolare attenzione meritano la scena dell'ultima cena e dell'ascensione al cielo. Arrivati alla fine del percorso, viene proposta un'ultima scena con le statue in cera di papa Giovanni Paolo II e Madre Teresa di Calcutta. Dalla sommit\u00e0 del museo \u00e8 possibile osservare un meraviglioso panorama della citt\u00e0 di Lourdes.\nMuseo dei Pirenei.\nNoto con il nome di \"Mus\u00e9e pyr\u00e9n\u00e9en\", fu fondato nel 1921 da Louis e Margalide Le Bondidier e amministrato per lungo tempo dal Touring Club de France. Pass\u00f2 successivamente (1984), alle dirette dipendenze del Comune di Lourdes e ha sede nel castello della citt\u00e0. Al suo interno sono custoditi pi\u00f9 di 100.000 oggetti raggruppati in collezioni varie (di etnologia, paleontologia, archeologia, ecc.) oltre 5.000 dipinti, disegni e stampe, una biblioteca di 24.000 volumi e un archivio fotografico.. Per ragioni di spazio, gran parte del patrimonio museale non \u00e8 esposto in forma permanente al pubblico.\nInfrastrutture e trasporti.\nLourdes \u00e8 servita dall'omonima stazione ferroviaria, posta lungo la ferrovia Tolosa - Bayonne: \u00e8 particolarmente utilizzata da treni speciali per il trasporto di pellegrini; in passato lo scalo \u00e8 stato capolinea della ferrovia secondaria per Pierrefitte-Nestalas. La citt\u00e0 inoltre, dal 1899 al 1930 \u00e8 stata dotata di una rete tranviaria urbana.\nLa funicolare del Pic du Jer, collega la periferia di Lourdes con la vetta del Pic du Jer: la funicolare, inaugurata nel 1900, \u00e8 l'ultimo impianto a fune della citt\u00e0 rimasto attivo dopo la chiusa della funivia del Beuot e della funivia del Pibeste.\nA pochi chilometri dalla citt\u00e0, nella localit\u00e0 di Ossun, situata fra Lourdes e Tarbes, sorge l'aeroporto internazionale di Tarbes-Lourdes-Pyr\u00e9n\u00e9es.\nSport.\nRugby.\nLa locale squadra di rugby, il FC Lourdes, ha dominato il mondo della palla ovale francese nel secondo dopoguerra."}
{"id": "2571203", "revid": "121147486", "url": "https://it.wikipedia.org/wiki?curid=2571203", "title": "Amatori Rugby Alghero", "text": "L'Amatori Rugby Alghero \u00e8 un club italiano di rugby a 15 con sede ad Alghero; fondato nel 1974, la squadra milita nel campionato nazionale di Serie A.\nI colori sociali sono il giallo e il nero e disputa gli incontri interni nello stadio \"Maria Pia\".\nStoria.\nNel 1974 un gruppo di studenti affascinati dal gioco del Rugby, coinvolgono Aldo Basile, allora sottufficiale in servizio presso l\u2019Aeroporto Militare di Alghero, e fondano la \"S.S. Amatori Rugby Alghero\". La costante crescita tecnica e numerica del gruppo incentiva a partecipare al loro primo campionato Regionale nel 1975. L\u2019anno dopo per l\u2019Alghero \u00e8 gi\u00e0 promozione. Quindi si presenta, unica squadra sarda, a disputare la serie C nazionale nel girone Ligure nel quale militer\u00e0 per tre anni consecutivi piazzandosi sempre tra i primi posti. Nel 1981-82, dopo la ricomposizione nazionale dei campionati e la conseguente suddivisione della Serie C in due fasce di merito, all\u2019Alghero viene assegnato il girone tosco-laziale di serie C1. \u00c8 questo l\u2019anno del salto di qualit\u00e0 con la creazione di un settore giovanile che partecipa con due formazioni U17 e U19 ai campionati nazionali di categoria. Nel 1995, dopo aver sfiorato molte volte la promozione, l\u2019Alghero conquista la promozione in serie B. Nel campionato seguente l\u2019Alghero retrocede in serie C a causa dell\u2019inesperienza del gruppo formato dalla quasi totalit\u00e0 di giovani con poca esperienza nella categoria. \nNel 1997 affascinato dalle bellezze naturali della Sardegna e grazie all\u2019amicizia con alcuni dirigenti, il mitico ex giocatore e commissario tecnico della nazionale italiana Marco Bollesan si lascia convincere ad allenare l\u2019Alghero. La seriet\u00e0 e la voglia di riscatto dei giocatori locali con l\u2019innesto della terza linea Alberto Bisogno (ex Partenope Napoli) creano le condizioni per un trionfante ritorno in serie B. L\u2019anno seguente viene coinvolto il noto pubblicitario Gavino Sanna che promuove diverse iniziative, tra le quali uno spot contro la droga, e crea l\u2019attuale logo dell\u2019Amatori Rugby Alghero.\nNel 2002 centra la Serie A2 e con i fratelli Cuttitta, entrambi nazionali, affiancati da Ramiro Cassina raggiunge una tranquilla salvezza. Un secondo e un terzo posto nel 2003-04 e 2004-05 e altri tre stagioni consecutive in Serie A1 (2006-07, 2007-08 e 2008-09), alla fine del campionato 2008-09 \u00e8 retrocesso in serie A2. Dalla stagione 2009-10 torna il tecnico Stefano Bordon, gi\u00e0 allenatore dello stesso club fino al 2007, al termine della stagione 2009-10 \u00e8 ancora retrocessione in serie B, ma poi \u00e8 stato ripescato per meriti sportivi. Nella stagione 2010-2011 siede in panchina il neo allenatore argentino, Jos\u00e9 Antonio Queirel ma nel dicembre del 2010, a causa di dissidi interni, torna ad allenate la squadra Ramiro Cassina, gi\u00e0 allenatore dell\u2019Amatori per cinque splendide stagioni di fila (dal 2002 al 2007). Il campionato 2010-11 l\u2019Amatori lo chiude al 6\u00ba posto in classifica. L\u2019A. R. Alghero inizia la stagione 2013-14 con in panchina il neo allenatore Gert Peens che conclude la stagione nel marzo del 2014 passando il testimone ad Achille Bertoncini che, intervenuto soltanto nella fase finale del campionato, non riesce ad evitare la retrocessione dall\u2019A2. Dalle stagioni 2014-15, 2015-16, 2016-17 partecipa al campionato di serie B con l\u2019allenatore-giocatore Marco Anversa \u2013 con trascorsi ad alto livello \u2013 piazzandosi al 6\u00ba posto alla sua prima esperienza e nella stagione ultima al 4 posto a pochi punti dalla terza, creando i presupposti per un futuro rilancio sportivo. \nLa stagione 2017-18 si dimostra al di sopra della aspettative, ma non si va oltre il terzo posto a un solo punto dalla promozione. In agosto per\u00f2 rinunci\u00f2 alla Serie A e il giudice sportivo ripesc\u00f2 i gialloneri inserendoli nel girone 3, suscitando alcune polemiche riguardo alle distanze. Campionato terminato con la salvezza.\nColori e simboli.\nI colori dell'Amatori Rugby Alghero sono il giallo e il nero mentre il simbolo \u00e8 il Grifone, animale tipico della Sardegna, rappresentato in maniera stilizzata anche nello stemma societario.\nStrutture.\nLa societ\u00e0 \u00e8 concessionaria dell\u2019impianto sportivo in zona Maria Pia di Alghero, antistante la pineta sulla litoranea per Fertilia, costituito dal campo da gioco, con spogliatoi e tribuna coperta, omologato per gare internazionali, club house, palestra, foresteria con disponibilit\u00e0 di 32 posti letto in stanze doppie e spazi accessori e di servizio. "}
{"id": "2571204", "revid": "585241", "url": "https://it.wikipedia.org/wiki?curid=2571204", "title": "Federazione italiana ambiente e bicicletta", "text": "La Federazione Italiana Ambiente e Bicicletta (FIAB; fino al 2019 \"Federazione italiana amici della bicicletta\") ha per finalit\u00e0 la diffusione della bicicletta come mezzo di trasporto intelligente ed ecologico, in un quadro di riqualificazione dell'ambiente urbano ed extraurbano.\nStoria, organizzazione e riconoscimenti.\nFondata nel 1989 da un nucleo di associazioni locali preesistenti, si \u00e8 poi sviluppata sia geograficamente che numericamente e riunisce pi\u00f9 di centotrenta realt\u00e0 locali in tutt'Italia, con circa 16.000 iscritti (2013).\nOgni anno, generalmente a marzo o aprile, si riunisce l'Assemblea Nazionale, a cui partecipano i delegati delle associazioni locali aderenti. Con cadenza triennale essa elegge anche gli organi statutari: Presidente e Consiglio nazionale.\nFIAB collabora con Ministeri, Regioni e diversi altri Enti.\nLa federazione si \u00e8 dotata di un'Area Tecnica interna formata da urbanisti, ingegneri, architetti, che supporta le diverse organizzazioni ed istituzioni nella realizzazione di ricerche, studi e progetti di ciclabilit\u00e0 e mobilit\u00e0 sostenibile.\nNel trentesimo anno di attivit\u00e0, con l'assemblea nazionale ordinaria e straordinaria svoltasi il 14 aprile 2019 a Verona, l'associazione ha mutato la propria denominazione da Federazione Italiana Amici della Bicicletta a Federazione Italiana Ambiente e Bicicletta, mantenendo comunque inalterato il suo acronimo.\nPresidenti:\nObiettivi.\nLa Federazione promuove l'uso della bicicletta sia come mezzo di trasporto quotidiano per migliorare traffico e ambiente urbano, sia per la pratica dell'escursionismo in una forma di turismo particolarmente rispettosa dell'ambiente.\nL'uso della bicicletta porta grandi vantaggi, che caratterizzano anche i campi di impegno FIAB:\nA cadenza bimestrale esce la rivista \"BC\" pubblicata dalla Federazione; alcune associazioni locali associate pubblicano inoltre dei periodici propri. \nFIAB aderisce alla Federazione Europea dei Ciclisti, ECF, organizzazione internazionale della mobilit\u00e0 in bicicletta.\nCiclabilit\u00e0 urbana.\nFIAB, anche attraverso le proprie associazioni, sollecita il processo decisionale pubblico (lobbying) per ottenere interventi e provvedimenti a favore della mobilit\u00e0 ciclistica urbana, cio\u00e8 per la circolazione vantaggiosa, facile e sicura in bicicletta e della vivibilit\u00e0 urbana ad essa connessa.\nIn particolare FIAB sollecita la realizzazione di piste ciclabili, la moderazione del traffico, ad esempio attraverso diffuse zone 30, zone a traffico limitato ed aree pedonali, sostiene politiche di incentivazione della mobilit\u00e0 sostenibile e l'uso combinato di bici e mezzi pubblici (\"intermodalit\u00e0\").\nIl complesso di interventi sostenuti da FIAB si basa su esperienze europee ormai consolidate, soprattutto nei Paesi all'avanguardia in ciclabilit\u00e0, e su prassi diffuse e si articola in tre grandi tipologie di interventi: reti ciclabili, ciclabilit\u00e0 diffusa e intermodalit\u00e0.\nReti ciclabili.\nLe piste ciclabili incentivano e favoriscono la circolazione delle biciclette se costituiscono reti continuative con le direttrici necessarie agli spostamenti quotidiani (come casa-lavoro e casa-scuola). La rete ciclabile deve inoltre avere caratteristiche di linearit\u00e0 (percorsi diretti, senza aggiramenti) ed assicurare la sicurezza dei ciclisti, per esempio alle intersezioni.\nLa separazione fisica dei flussi si applica sulla viabilit\u00e0 principale, con intenso traffico motorizzato ed un forte differenziale di velocit\u00e0 con le biciclette. Su viabilit\u00e0 a medio traffico, per esempio nell'attraversamento di quartieri, la separazione pu\u00f2 avere forme pi\u00f9 morbide, come tramite corsie ciclabili su carreggiata (\"preferenziazione\").\nCiclabilit\u00e0 diffusa.\nAll'interno di ZTL e zone 30 non sono solitamente necessarie le piste ciclabili: la convivenza fra mezzi motorizzati, biciclette e pedoni avviene grazie alla moderazione del traffico. I sensi unici per le automobili ma non per le biciclette (con apposita segnaletica) sono diffusi in tali aree.\nIn tal modo, oltre ad una maggiore vivibilit\u00e0 di vaste aree urbane, si mette in atto la \"ciclabilit\u00e0 diffusa\".\nIntermodalit\u00e0.\nL'uso della bicicletta \u00e8 vantaggioso fino a distanze di 5\u20136\u00a0km. Per distanze maggiori \u00e8 necessario istituire un tipo di trasporto intermodale, soprattutto su ferro: permettere e incentivare il trasporto di biciclette su treni, metr\u00f2 e tram, in modo che parte del percorso possa essere completato in bicicletta. \nL'utilizzo combinato di bicicletta ed altri mezzi pu\u00f2 essere messo in atto anche con la realizzazione di parcheggi bici agli snodi del trasporto pubblicio e di \"ciclostazioni\" (custodite e dotate di alcuni servizi) per esempio in corrispondenza di stazioni ferroviarie e di autobus. \nLo stesso bike sharing \u00e8 una forma di intermodalit\u00e0 fra bici ed altri mezzi di trasporto pubblico e privato.\nCicloturismo.\nViaggiare in bicicletta \u00e8 una forma di \"turismo eco-compatibile\" in forte crescita in tutto il mondo.\nFIAB se ne fa promotrice verso gli enti locali (Comuni, Province e Regioni) e nelle istituzioni nazionali anche per la valenza di fattore economico sui territori in grado di attirarne i flussi.\nLa predisposizione di percorsi cicloturistici spesso consente il recupero e la valorizzazione di territori o ambienti di pregio naturalistico, paesaggistico e culturale; ne consente una fruibilit\u00e0 e una conoscenza diretta che altrimenti, con altri mezzi di trasporto o altri interventi, diverrebbe impossibile, dannosa ed anti-ecologica.\nIn questo ambito la FIAB collabora al progetto di rete di percorsi ciclabili Eurovelo e ha studiato e pianificato la rete ciclabile nazionale BicItalia.\nFIAB collabora ad iniziative per il recupero a ciclabili delle ferrovie dismesse.\nPrese di posizione.\nCaschetto obbligatorio.\nRicorrenti richieste nei media di obbligo del caschetto per ciclisti trovano nettamente contraria FIAB, analogamente alla federazione europea ECF ed a tutte le altre organizzazioni aderenti del mondo. Le motivazioni sono centrate sulla scarsa utilit\u00e0 in caso di incidente e sul fatto che tale obbligo ha soprattutto l'effetto di ridurre marcatamente l'uso della bicicletta, come avvenuto per es. in Australia (uno dei pochissimi paesi che hanno introdotto l'obbligo generalizzato). Il numero di ciclisti presenti su strada viene invece indicato come fattore fondamentale per la sicurezza e la riduzione degli incidenti; paradossalmente il caschetto obbligatorio va perci\u00f2 ad abbassare la sicurezza complessiva dell'utenza ciclistica. Esponenti FIAB fanno inoltre rilevare che tali campagne provengono spesso da soggetti estranei alla bicicletta, talvolta per motivazioni commerciali (la vendita dei caschetti appunto) e sul rovesciamento delle responsabilit\u00e0 nella sicurezza stradale (per assurdo si potrebbe pensare un obbligo simile anche per i pedoni).\nSicurezza ed incidentalit\u00e0.\nSui temi della sicurezza stradale spesso FIAB \u00e8 impegnata nel sottolineare che i ciclisti sono, insieme per es. ai pedoni, utenti deboli della strada e che rientrano quasi esclusivamente fra le vittime degli incidenti di varia gravit\u00e0, con percentuali irrisorie come causa di danni gravi o mortalit\u00e0. Da varie parti e soprattutto nei media si additano gli utenti della bicicletta come \"i pi\u00f9 indisciplinati\" mentre FIAB vede una sostanziale omogeneit\u00e0 fra tipi di veicoli e comportamenti pi\u00f9 o meno corretti, ed indica invece effetti di collisioni molto differenti, con 12-15\u00a0kg da parte di una bicicletta e 500\u00a0kg o varie tonnellate per i veicoli motorizzati.\nTargatura biciclette.\nLa ricorrente richiesta di \"targa alle bici\", anche da parte di esponenti politici, trova assoluta contrariet\u00e0 in FIAB, con il rilievo che l'unico paese al mondo con tale identificativo, la Svizzera, lo ha recentemente abbandonato.\nBibliografia.\n8870216357"}
{"id": "2571211", "revid": "1573940", "url": "https://it.wikipedia.org/wiki?curid=2571211", "title": "Villa Bortolon", "text": "Villa Bortolon \u00e8 una villa veneta di Conegliano, ubicata in via Manin, lungo la ferrovia.\nStoria.\nVilla Bortolon \u00e8 un edificio risalente al XVII secolo, ricordata come residenza della famiglia locale dei Bortolon.\nNei secoli, con l'espandersi del centro di Conegliano e con la forte urbanizzazione dell'area dove sorge la villa, adiacente al grande complesso industriale Zoppas (ora \"Setteborghi\"), l'originale contesto in cui Villa Bortolon era inserita si \u00e8 completamente perduto.\nTra la fine del XX secolo e gli anni 2000, l'area comprendente la villa e le architetture industriali novecentesche che le erano annesse \u00e8 stata oggetto di valorizzazione, nonch\u00e9 di un restauro che ha tolto Villa Bortolon dal degrado.\nDescrizione.\nEdificio di medie dimensioni, Villa Bortolon si presenta con una facciata seicentesca, addossata alla strada. La perfetta simmetria fa s\u00ec che due coppie di monofore rettangolari si dispongano lateralmente, al piano terra, al portale (raggiungibile attraverso due brevi gradinate) e, al piano nobile, alla monofora a tutto sesto centrale, dotata di balaustra.\nSopra, un ammezzato occupa il sottotetto, al quale danno respiro quattro piccole finestre ovali; centralmente \u00e8 presente una parte rialzata, in corrispondenza di un grande abbaino: tale rialzo \u00e8 sovrastato da un timpano, aperto da una monofora a tutto sesto balaustrata e affiancato da piccole volute."}
{"id": "2571212", "revid": "729019", "url": "https://it.wikipedia.org/wiki?curid=2571212", "title": "Stazione di Barcellona-Sagrera TAV", "text": "La stazione di Barcellona-Sagrera o Sagrera-TAV diventer\u00e0 la stazione ferroviaria pi\u00f9 importante della Catalogna, seguita dalla Stazione di Barcellona Sants, sar\u00e0 la principale stazione spagnola per i treni internazionali e la seconda per quelli nazionali. Sar\u00e0 la porta di entrata e uscita di tutti i treni, in special modo dei treni ad alta velocit\u00e0 verso l'Europa. La stazione si trova nel quartiere di Sagrera, che fa parte del distretto di Sant Andreu, che ospita anche l'altro nodo di interscambio Barcellona-Sagrera Meridiana.\nLa stazione sorge sul luogo dove si trovava la stazione di Sagrera Mercaderies o Barcelona-Clot, costruita nel 1918.\nL'apertura della stazione era prevista per il 2012, ma visti i ritardi del primo trimestre 2008, la data di apertura \u00e8 stata spostata in avanti. La stazione verr\u00e0 inoltre collegata con un tunnel a quella di Sants (il tunnel \u00e8 attualmente in costruzione), e verr\u00e0 collegata cos\u00ec anche alla L.A.V. per la frontiera francese.\nLa stazione costituir\u00e0 anche nodo di interscambio con le linee di metropolitana L9 e L10 e con un futuro prolungamento della linea L4.\nL'apertura della stazione \u00e8 prevista per il 2023."}
{"id": "2571215", "revid": "122222420", "url": "https://it.wikipedia.org/wiki?curid=2571215", "title": "Canneto Sabino", "text": "Canneto Sabino \u00e8 una frazione di 568 abitanti del comune di Fara in Sabina (in provincia di Rieti). Edificato sulle colline sabine, il paese insieme alle frazioni di Fara in Sabina si inserisce in un contesto naturale suggestivo. Della frazione fa parte anche la localit\u00e0 di Campomaggiore.\nOrigini del nome.\nIl toponimo deriva dal latino (di epoca tarda) \"cann\u0113tum\", nome dovuto alle canne che in passato erano presenti in vaste quantit\u00e0 nella zona circostante.\nStoria.\nVari reperti testimoniano che l'area fu popolata gi\u00e0 in epoca preistorica, in epoca sabina e poi romana faceva parte di un comprensorio di fitte ville tipiche degli insediamenti sabini legati a Cures Sabini. Rimangono alcuni terrazzamenti in localit\u00e0 Cagnani e San Lorenzo ed \u00e8 ancora in uso il toponimo Curio.\nLe prime testimonianze storiche relative al toponimo sono datate attorno all'anno 1000 e sono legate alla presenza dei monaci dell'Abbazia di Farfa e sono tracciate nel Regestum Farfense.\nIl 10 dicembre 1920 la frazione fu teatro di uno dei fatti pi\u00f9 violenti del Biennio rosso, noto come eccidio di Canneto: durante una manifestazione organizzata dai braccianti per ottenere migliori condizioni di lavoro, un gruppo di Carabinieri ne uccise undici in localit\u00e0 Colle San Lorenzo.\nEconomia.\nL'economia \u00e8 legata alla produzione di olio DOP proveniente dagli oliveti che circondano il paese. Molti frantoi popolano le vie di Canneto e in ogni festa patronale l'olio compone ogni piatto tipico. L'80% dell'economia cannetana \u00e8 basata sul settore terziario, la rimanente percentuale \u00e8 occupata dai pochi ma ben attrezzati servizi nel luogo, il che rende incontaminata la natura circostante.\nLuoghi d'Interesse.\nL'Ulivone.\nUno tra gli ulivi pi\u00f9 antichi e grandi d'Europa, che i cannetani chiamano affettuosamente \"L'ulivone\", \u00e8 stato stimato avere oltre 1000 anni. Situato in mezzo ad uno sterminato uliveto, in localit\u00e0 Casale Bertini, ha una circonferenza di 7 metri ed un'altezza di circa 10 metri. Le testimonianze sono antiche e ancora oggi numerose feste sono celebrate sotto le sue fronde. Le olive di questa pianta producono ogni anno circa 12 quintali d\u2019olio.\nChiesa della Madonna della Neve (XI sec.).\nQuesta cappella \u00e8 situata nel territorio Tanteri di Canneto Sabino, ed \u00e8 edificata interamente in pietra. All'interno \u00e8 presente un affresco che rappresentata la Beata Vergine Maria che attraverso un miracolo mostra agli uomini il luogo dove dovranno costruire la cappella. Il luogo preciso \u00e8 segnato dalla neve che si \u00e8 disposta a forma di croce.\nChiesa di S.Rocco.\nLa recente chiesa principale di Canneto (1893) che si affaccia sull'elegante piazza Luigi Pacieri, originariamente aveva una facciata costituita da pietre a vista, oggi invece risulta intonacata in rosa antico e giallo. Il campanile, opera del capomastro locale Buttafuoco, di notte illuminato, richiama lo stile del campanile di Farfa. L'interno \u00e8 semplice, l'altare sobrio, solo un affresco rappresentatnte la SS. ma Trinit\u00e0 vivacizza il tutto. In annessione alla chiesa \u00e8 possibile visitare la sala parrocchiale e un oratorio in cui ogni anno viene svolto in estate l'oratorio festivo. Dal mese di agosto 2011, la chiesa di Canneto avr\u00e0 in annessione pure una cappella in localit\u00e0 Montegrottone."}
{"id": "2571218", "revid": "89688", "url": "https://it.wikipedia.org/wiki?curid=2571218", "title": "Regent Park", "text": ""}
{"id": "2571219", "revid": "1543377", "url": "https://it.wikipedia.org/wiki?curid=2571219", "title": "Alternatives th\u00e9\u00e2trales", "text": "Alternatives th\u00e9\u00e2trales \u00e8 una rivista di teatro dedita alla presentazione, allo studio e all'analisi del teatro contemporaneo. Pubblicata con periodicit\u00e0 trimestrale, la rivista \u00e8 in lingua francese e ha sede a Bruxelles. Ciascun numero si articola attorno ad un tema particolare. La rivista analizza, critica e interroga le discipline teatrali come la scrittura drammatica, la messa in scena, l'attore, la scenografia. Si interroga con i protagonisti del teatro contemporaneo sulla relazione tra repertorio, pubblico e arte teatrale, prendendo parte alla costituzione della memoria del teatro contemporaneo europeo e mondiale.\nComitato di redazione.\nGeorges Banu, Bernard Debroux, Nancy Delhalle, Christian Jade, Benoit Hennaut, Antoine Laubin, Yannic Mancel, Sylvie Martin-Lahmani, Christophe Triau, Laurence Van Goethem. Segretaria di redazione: Laurence Van Goethem. Grafica: Patrice Junius (1979-2015), Aline Baudet (da 2016).\nStoria.\nFu fondata nel 1979 da Bernard Debroux. La rivista si propone di documentare le innovazioni teatrali non solo della Francia e del Belgio ma anche dell'America del Nord e del Sud, del Giappone, dell'Africa e dei Paesi Europei.\nSin dalla sua nascita la rivista si \u00e8 preoccupata di presentare i grandi maestri della messa in scena del teatro moderno occidentale a partire dal XX secolo come Grotowski, Eugenio Barba, Antoine Vitez, Ariane Mnouchkine, Peter Brook, Jacques Delcuvellerie.\nLa rivista \u00e8 strutturata in articoli critici e conversazioni con gli artisti e presenta un'ottima documentazione iconografica. Molti critici e artisti italiani hanno partecipato con testi, contribuendo cos\u00ec alla creazione di una rivista dal forte spessore culturale: Eugenio Barba, Francesco Mazzullo, Donato Sartori, Franco Quadri, Renata Molinari, Bruno Leone, ecc.\nI numeri sono monografici e affrontano tematiche considerate proprie della modernit\u00e0 teatrale: particolari territori geografici, registi, autori e spettacoli ritenuti emblematici.\nSin dalla nascita la rivista ha beneficiato del sostegno finanziario del ministro della cultura del Belgio francofono e dal 1994 del \"Centre national du Livre en France\" oltre che delle numerose partnership con teatri, festival, universit\u00e0 e istituzioni culturali con cui ha collaborato.\nLa rivista festeggia quest'anno trent'anni dalla sua nascita. Per l'occasione ha pubblicato un numero speciale dal titolo \"1979 - 2009, 30 ans d'alternatives th\u00e9\u00e2trales!\". L'edizione documenta i cento numeri apparsi a partire dalla sua nascita, fornendone la catalogazione attraverso estratti da testi critici o conversazioni con artisti. La selezione dei testi \u00e8 stata realizzata da George Banu, Bernard Debroux, Nancy Delhalle, Christian Jade, Antoine Laubin, Yannic Mancel, Sylvie Martin-Lahmani, Christophe Triau. La selezione delle immagini \u00e8 stata realizzata da Bernard Debroux, Laurence Van Goethem e Patrice Junius.\nIl numero speciale si propone come un efficace strumento per la documentazione di un periodo durante il quale il teatro ha saputo aprirsi alla modernit\u00e0."}
{"id": "2571222", "revid": "767487", "url": "https://it.wikipedia.org/wiki?curid=2571222", "title": "Beaufort (Carolina del Sud)", "text": "Beaufort \u00e8 il centro amministrativo della contea di Beaufort nella Carolina del Sud.\nCollocazione.\nBeaufort ha un'area complessiva di 60,7\u00a0km\u00b2, di cui 48,20\u00a0km\u00b2 di terraferma e 12,50\u00a0km\u00b2 di acqua.\nFilm.\nBeaufort \u00e8 stata location per diversi film, tra i quali \"Il grande freddo\", \"Il principe delle maree\", \"Il grande Santini\", \"Forrest Gump\", \"Qualcosa di cui... sparlare\" e \"Soldato Jane\""}
{"id": "2571226", "revid": "767487", "url": "https://it.wikipedia.org/wiki?curid=2571226", "title": "Enrico Euron", "text": "Biografia.\nCompositore, musicista, ricercatore, Enrico Euron \u00e8 una delle figure pi\u00f9 quotate nel panorama europeo dell'Arpa celtica.\nL\u2019avventura musicale di Enrico Euron comincia in tenera et\u00e0, quando \u2013 affascinato dai suoni dell\u2019organo che sentiva nella chiesa del piccolo paese dell\u2019Astigiano dove \u00e8 nato \u2013 chiede ai genitori di poter avvicinarsi alla musica.\nPurtroppo nel paese i soli punti di riferimento che in qualche modo potevano soddisfare questo desiderio erano l\u2019anziano organista e la maestra elementare, entrambe persone squisite ma non particolarmente versate nella didattica musicale. Cos\u00ec fallisce il primo contatto con il mondo delle note.\nTrasferitosi provvisoriamente, dodicenne, nelle vicinanze di Torino, Enrico ritenta lo studio dell\u2019organo, ma non riesce ad entrare in sintonia con l\u2019insegnante con cui studia. Da una parte, forse, poca applicazione. Dall\u2019altra pi\u00f9 interesse per i soldi che per la musica..\nGrazie ai genitori che non rifiutano di sovvenzionare un terzo tentativo, Enrico finalmente trova una docente che lo prepara all\u2019esame di ammissione al Conservatorio di Torino.\nAmmesso sia alla classe di Organo che a quella di Musica corale comincia i suoi primi passi nel mondo accademico proprio in quest\u2019ultimo corso, sotto la guida del Maestro Sergio Pasteris, con il quale si addentra nei meandri dell\u2019armonia e del contrappunto. Pochi anni dopo passa finalmente alla classe di Organo e Composizione Organistica del Maestro Guido Donati, con il quale si diploma.\nProsegue poi gli studi di Composizione Principale, mentre si perfeziona in Musica medioevale con Marco Ambrosini, del \"Clemencic Consort\". Affianca allo studio della Musica antica quello della direzione d\u2019orchestra e del violino. Dopo il diploma inizia la carriera concertistica come organista e nel 1985 diventa titolare della cattedra di Organo presso l\u02bcAssociazione Musicale di Collegno, alla quale si aggiunge quella di Esercitazioni Orchestrali.\n\u00c8 in seguito nominato vicedirettore e clavicembalista dell\u02bcorchestra \u201c\"Il Ruscello\"\u201d di Torino, e queste prime esperienze nel mondo strumentale lo portano in seguito a fondare ed a dirigere per tre anni l\u2019orchestra \"Harmonia Mundi\". \u00c8 il periodo in cui vengono eseguite le sue prime composizioni, che riscuotono unanimi consensi.\nIntraprende gli studi presso la facolt\u00e0 di Lettere di Torino, prima iscrivendosi al DAMPS e successivamente avvicinandosi al campo dell\u2019Antropologia, ed i suoi interessi storico-musicali lo portano ad approfondire il patrimonio musicale dell\u02bcIrlanda e della Bretagna.\nSono gli anni in cui affianca allo studio una sorta di \u201cricerca sul campo\u201d.. attraversando cinque volte il Deserto del Sahara con la sua Land Rover 110 ed un manipolo di amici (tutti raid effettuati senza guide e senza satellitare. C\u2019\u00e8 da stupirsi che il Maestro Euron sia ancora qui con noi..), oppure trascorrendo lunghi giorni di arrampicata con bivacchi in parete (quello pi\u00f9 emozionante su una parete del Cervino) e disavventure su ghiacciai.. che tutt\u2019oggi il Maestro racconta con piacevole noncuranza.Nel 1993 la svolta. Enrico Euron trova in un negozio di strumenti un\u2019Arpa celtica e ne rimane affascinato. Istintivamente \u201csente\u201d che \u00e8 il suo strumento, la futura compagna del suo avvenire musicale.\nDopo averla acquistata si getta a capofitto nello studio di uno strumento per lui nuovo ma profondamente affine. Il suo primo insegnante, con cui proseguir\u00e0 per lunghi anni l\u2019approfondimento dell\u2019Arpa celtica ed in seguito diventer\u00e0 amico e collaboratore \u00e8 l\u2019arpista bretone Myrdhin. In seguito studier\u00e0 in Irlanda con Emer Mc Laverty e M\u00ecchael Rooney, in Scozia con Savourna Stevenson.\nNegli anni successivi comincia la carriera di concertista di Arpa celtica, che lo vede suonare in Italia, in Francia, in Irlanda e in Germania.\nGi\u00e0 nel 1995, sull\u2019onda dell\u2019entusiasmo per questo nuovo percorso musicale, Enrico fonda il gruppo \"T\u00f9atha D\u00e9 Danann\", con lo scopo di ricostruire ed eseguire l\u02bcantico repertorio irlandese seguendo un approccio storico. I concerti del gruppo riscuotono da subito un enorme successo di pubblico, grazie anche all\u02bcabitudine dei componenti di raccontare agli ascoltatori i particolari e le origini della musica eseguita.\nAbbandonato quasi del tutto il concertismo \u201caccademico\u201d, con i \"T\u00f9atha D\u00e9 Danann\" si esibisce in tutta Italia.\nNel 1997 si classifica secondo, dopo il suo insegnante, all\u02bc \u201c\"O\u02bcCarolan Harp Competition\"\u201d, principale concorso di Arpa celtica in Irlanda e sempre pi\u00f9 spesso \u00e8 impegnato in conferenze e seminari sulla storia della musica irlandese e sulle tecniche tradizionali di Arpa celtica.\nNello stesso anno cominciano le collaborazioni con riviste specializzate come Keltica e Avalon, reti televisive e radiofoniche a diffusione nazionale.\nDal 2001 tiene seminari in diversi Conservatori (Verona, Sassari, Lugano, Trento, ecc.) e Istituzioni Musicali in Italia e all\u02bcestero (Accademia del Fortepiano di Firenze, Rencontres Internationales a Dinan, ecc.) sulla tecnica tradizionale dell\u02bcArpa Celtica.\nNel 2002 ottiene la docenza nel corso sperimentale di perfezionamento in Arpa Celtica al Conservatorio di Castelfranco Veneto. Viene inoltre chiamato a tenere corsi di Alto Perfezionamento in Arpa Celtica presso diverse Accademie italiane e straniere.\nNel 2003, con le migliori allieve del Conservatorio, fonda il \"Celtic Harp Ensemble\", con il quale realizza un CD e si esibisce in numerosi concerti e in una tourn\u00e9e in Bretagna.\nDa questo momento in poi la simbiosi fra arpa celtica e persona diventa totale, e la vita musicale di Enrico Euron si divide fra insegnamento, ricerca, concerti, libri, incisioni, viaggi.\nHa suonato con i maggiori esecutori italiani e stranieri di Arpa Celtica, annoverando collaborazioni con Vincenzo Zitello, Myrdhin, Grainn\u00e8 Hambly, Stefano Corsi, Jochen Vogel, Phil Holland ed \u00e8 stato invitato come arpista ospite nelle tourn\u00e8es italiane del 2003 e del 2004 del gruppo irlandese \"The Chieftains\".\nInsieme ad Anne Gaelle Cuif ha creato ed \u00e8 stato direttore artistico dell\u2019unico Festival in Italia interamente dedicato all\u2019arpa celtica, il BardonecchiArp Festival, e dal 2017 \u00e8 direttore del festival \u201cCorde Vibranti\u201d che ha luogo a Cingoli (MA).\nRecentemente l'Associazione Italiana dell'Arpa gli ha conferito lo status di Socio Onorario per i suoi meriti nella divulgazione del patrimonio musicale dedicato all'Arpa celtica.\u00c8 attualmente Responsabile Artistico e Organista Titolare dell\u02bcAbbazia Sacra di San Michele, monumento simbolo del Piemonte, per la quale ha composto la \"Missa in Dedicatione Sancti Michaelis Arcangeli\" per coro e orchestra, pi\u00f9 volte eseguita con grande successo di pubblico e di critica. Recentemente nella stessa Abbazia ha dato vita e dirige il Coro Polifonico della Sacra, che conta una trentina di coristi e 5 strumentisti.\n\u00c8 autore di numerosi libri dedicati all\u02bcArpa Celtica, fra cui un metodo in quattro volumi in collaborazione con Anne-Gaelle Cuif (unico testo in italiano dedicato a questo strumento), una \"Storia dell\u2019arpa e degli arpisti in Irlanda\", ed altre pubblicazioni. Fino ad oggi ha inciso dieci CD e si \u00e8 esibito in circa 700 concerti in Europa, in Asia ed in America del Sud. Ormai celebre la sua presenza fissa al Festival di Arpa di Rio de Janeiro.\nDal 2018 \u00e8 docente al Biennio di Specializzazione in Arpa Celtica presso il Conservatorio di Castelfranco Veneto, unico corso accademico italiano dedicato a questo strumento.\nOggi Enrico Euron vive in una casa antica, nascosta in un bosco, sulle alture che sovrastano Pinerolo. Alberi e prati intorno, la vista che spazia sulla pianura fino a Torino e oltre, la compagnia di due gatte e di un giovane Lupo Cecoslovacco.\nUna grande sala dove trovano posto le sue numerose arpe, il pianoforte a coda, il clavicembalo, violini, flauti e strumenti antichi, oltre ad una parte attrezzata a sala di registrazione. L\u2019habitat ideale per un musicista che cerca, dopo il pubblico dei concerti e l\u2019affollamento delle conferenze, un momento di pace e di tranquillit\u00e0 per continuare a studiare, a comporre, a registrare. Un piccolo angolo fuori dal mondo e dal tempo."}
{"id": "2571231", "revid": "287204", "url": "https://it.wikipedia.org/wiki?curid=2571231", "title": "Amaranthus", "text": "Amaranthus \u00e8 un genere di angiosperme dicotiledoni della famiglia delle Amaranthaceae.\nComprende specie annue o perenni a distribuzione cosmopolita.\nAlcune specie di amaranto sono coltivate come ortaggi a foglia, pseudocereali e piante ornamentali. La maggior parte delle specie di \"Amaranthus\" tuttavia sono erbe annuali estive infestanti dei campi.\nEtimologia.\nIl nome \"Amaranthus\", da cui deriva il termine amaranto con cui si indica il colore tipico dell'infiorescenza di alcune specie, deriva dal greco e fa riferimento alla persistenza dell'infiorescenza. Viene infatti formato dalle parole 'a' (alfa privativa, che significa 'non') e 'mar\u00e1ino' (io appassisco) e significa quindi 'pianta che non appassisce'.\nUsi.\nIntegratori e cosmetici.\nL'olio di amaranto contiene squalene in una percentuale di circa il 5% degli acidi grassi totali. Lo squalene viene estratto dall'amaranto come alternativa a base vegetale al pi\u00f9 costoso olio di squalo per l'uso in integratori alimentari e cosmetici.\nPiante ornamentali.\nIl genere contiene anche diverse piante ornamentali ben note, come Amaranthus caudatus, pianta annuale dalla rapida crescita, con foglie, gambi e fiori viola, rossi e dorati.\nSpecie.\nIl genere comprende circa 75 specie, 10 delle quali sono dioiche e originarie del Nord America e le restanti 65 specie monoiche ed endemiche in tutti i continenti, dalle pianure tropicali all'Himalaya.\nLe specie comprese nel genere sono:"}
{"id": "2571233", "revid": "117807862", "url": "https://it.wikipedia.org/wiki?curid=2571233", "title": "Alley Oop", "text": "Alley Oop \u00e8 una striscia a fumetti satirica creata da Vincent Trout Hamlin, ex giornalista e fotografo, apparsa per la prima volta il 7 agosto 1933. Nel 1995 fu una delle venti serie a fumetti incluse nella serie commemorativa di francobolli statunitensi \"Comic Strip Classics\".\nStoria editoriale.\nRealizzate da Hamlin fino al 1969, le strisce di Alley Oop sono state poi continuate da Dave Graue che gi\u00e0 da alcuni anni affiancava la sua firma nella strip a quella del creatore della serie e che lo assisteva dal 1950. Graue scrive e disegna le avventure del cavernicolo fino al 2001, anno in cui si ritira (morendo purtroppo sei mesi dopo in un tragico incidente stradale) lasciando la serie nelle mani di Jack e Carole Bender, i quali sono riusciti a mantenere inalterato il fascino della strip.\nEdizione italiana.\nIn Italia le avventure del cavernicolo sono state pubblicate sulle riviste Il cowboy (Pacetti, 1946) ed Eureka (Editoriale Corno, 1967/1974) e in varie collane edite da Comic Art, Sugar, Editoriale Dardo.\nSeppur in maniera discontinua la serie \u00e8 stata pubblicata anche in Italia in numerose riviste e volumi che ne hanno raccolto alcune delle migliori avventure. Tra questi sono da segnalare il volume n\u00b021 della collana \"L'Olimpo dei Fumetti\" edito dalla Sugar Editore nel 1973, alcune ristampe edite dalla Comic Art nel 1975. A tutt'oggi per\u00f2 la collana \"Eureka\" resta quella da cercare e collezionare, in quanto nei suoi primi 100 numeri, anche se a rotazione, ha ospitato le strip di Hamlin e Graue. A opera della ANAFI, invece, le ristampe delle primissime strip degli anni '30.\nTrama.\nAmbientato nel regno preistorico di Moo, luogo tutt'altro che tranquillo, in cui il protagonista affronta a suon di pugni e schiaffoni avversari prepotenti e buzzurri che ne vogliono insidiare la fidanzata, o altri che hanno mire pi\u00f9 alte come quella di conquistare il reame mettendone a rischio la pace e la tranquillit\u00e0, senza dimenticare vicende pi\u00f9 \"casalinghe\" che coinvolgono da vicino Alley e i comprimari della serie, in quello che appare come uno specchio fedele della societ\u00e0 americana dell'epoca, tratteggiato con fine umorismo da Hamlin. Tutto cambia quando, a seguito di un viaggio con la macchina del tempo del Professor Wonmug e del suo assistente Oscar Boom, Alley viene trascinato nel XX secolo e diventa loro grande amico e loro esploratore personale nei meandri del tempo vivendo avventure attraverso le epoche storiche pi\u00f9 disparate, dall'antico Egitto al vecchio west, dal medioevo all'impero romano, e che in seguito coinvolgeranno anche la sua fidanzata Oola e l'amico Foozy.\nI viaggi nel tempo di Alley donano alla serie, gi\u00e0 interessante, un tratto avventuroso che Hamlin sottolinea e rafforza attraverso dialoghi mai noiosi e situazioni che creano nel lettore una curiosit\u00e0 che non finisce mai grazie soprattutto alle tavole dell'autore, accurato nel descrivere con numerosi particolari le epoche e di conseguenza i luoghi che Alley si trova a visitare, mettendo in secondo piano lo scenario di Moo, a cui per\u00f2 il protagonista fa ritorno di tanto in tanto."}
{"id": "2571235", "revid": "599013", "url": "https://it.wikipedia.org/wiki?curid=2571235", "title": "Villa Moretti", "text": "Villa Moretti \u00e8 una villa veneta di Conegliano, ubicata nel quartiere orientale Monticella, lungo via XIV Maggio, a pochi metri da Villa Soldera.\nStoria.\nVilla Moretti \u00e8 un edificio risalente al XIX secolo, dimora della famiglia Moretti. Come le altre tre ville venete di Monticella di Conegliano, anche Villa Moretti ha perso quasi totalmente i caratteri originari della sua collocazione, venendo inglobata in una zona a forte densit\u00e0 abitativa, dovuta alla crescente urbanizzazione del quartiere nella seconda met\u00e0 del XX secolo.\nAncora casa dei Moretti, oggi la villa \u00e8 in buono stato di conservazione.\nDescrizione.\nVilla Moretti si compone di un edificio padronale pi\u00f9 degli annessi minori, rimaneggiati o di epoca presumibilmente successiva.\nL'edificio padronale \u00e8 a pianta rettangolare, con un blocco centrale pi\u00f9 alto e due ali laterali, il tutto disposto secondo una perfetta simmetria. \nLa facciata vede i quattro piani della parte centrale evidenziati dalla disposizione delle aperture e da sottili cornici marcapiano. La forometria consta di tutte monofore rettangolari, organizzate, al piano terra, intorno al semplice portale, ai due piani superiori, intorno a una monofora pi\u00f9 grande con parapetto.\nFa eccezione il terzo piano, dove si trova l'elemento che pi\u00f9 conferisce eleganza all'altrimenti disadorna facciata: si tratta di una trifora trilobata a sesto acuto, di ispirazione veneto-bizantina, ai lati della quale si ergono due alti comignoli di forma ottagonale; questi due elementi sono gli unici a spuntare al di sopra della vegetazione del piccolo giardino addossato alla villa, dividendola dal traffico della strada antistante.\nLe due ali seguono uno schema analogo a quello del blocco centrale, ma si differenziano da esso per la mancanza del terzo piano, qui sostituito da un ammezzato aperto da finestre ovali.\nA sinistra dell'edificio padronale \u00e8 annessa una piccola struttura di un piano con terrazza. Sul retro un altro annesso di piccole dimensioni, disposto su due livelli e rimaneggiato, richiama le forme dell'edilizia rurale."}
{"id": "2571239", "revid": "38120", "url": "https://it.wikipedia.org/wiki?curid=2571239", "title": "Donato Paolo Conversi", "text": "Biografia.\nIl secondo dei tre fratelli Conversi, famiglia di pittori materani, il pi\u00f9 prolifico dopo Vito Antonio.\nNacque a Matera; \u00e8 lui stesso a dichiararlo nella grande tela di \"San Francesco da Paola\" della Chiesa del Purgatorio a Casamassima, dove annota in basso, a caratteri cubitali: Il quadro \u00e8 la sua prima opera autografa realizzata per un committente della Terra di Bari. Dello stesso anno \u00e8 anche la prima tela a Turi: la \"Madonna del Carmine e Santi\" della chiesa francescana di San Giovanni Battista.\nA quella data Donato Paolo ha gi\u00e0 lasciato da un paio d'anni l'allora capoluogo della Basilicata, che probabilmente lo vide nascere intorno al 1697, per stabilirsi definitivamente a Turi, un piccolo borgo di 2000 anime che al pari di Matera conosce un certo fervore urbanistico. L'11 febbraio 1720, nella Collegiata turese dell'Assunta, si unisce in matrimonio con Perna Micuti, una sua coetanea appartenente al ceto benestante. La nuova famiglia dovette nascere con la \"benedizione\" del barone Francesco III Moles e della baronessa Maria Angela Palmieri, che sei mesi dopo (banale svista nella trascrizione o matrimonio riparatore?), il 29 agosto per la precisione, sono padrini di battesimo di Vito Domenico Conversi, il primogenito della coppia.\nIl punto di svolta nella vita del pittore potrebbero essere stati i contatti con i Venusio, ricca ed emergente famiglia materana che in quegli anni avvia una lunga \"trattativa legale\" con i Moles di Turi per la cessione del feudo, quale giusto risarcimento di un ingente debito di gioco contratto dalla casata d'origine ispanica.\nA Turi il \"Materano\" si inserisce bene; preziose a questo proposito sono le informazioni contenute nei documenti conservati presso gli archivi cittadini: il \"Catasto onciario\" databile al 1750, gli \"Stati delle Anime\" e i vari \"Registri\" della Collegiata.\nLo aiutano nell'inserimento professionale e sociale influenti agganci con i maggiorenti locali (i Musacco, i Palmisano, i Gonnella, tanto per fare dei nomi), facilitati dalla posizione sociale della famiglia della sposa. Dominante, tuttavia, sar\u00e0 nel tempo il legame con i Riformati del locale Convento di San Giovanni, che saranno i pi\u00f9 costanti committenti del pittore, al quale affidano spesso lavori, tanto che ancora oggi la chiesa di San Giovanni Battista, nonostante le molte trasformazioni subite, \u00e8 il luogo che conserva il maggior numero di sue opere. Uno zio prete della moglie Perna, don Nicol\u00f2 Giovanni Micuti, \u00e8 inoltre membro stabile del Reverendo Capitolo della Collegiata (dove siede anche un altro Micuti). Ed egli sar\u00e0 fino alla morte, avvenuta nel 1756, registrato negli \"Stati delle Anime\" sempre in convivenza abitativa con la famiglia del pittore, in \u00abuna casa con il suo sottano, al vicinato della Chiesa Madre\u00bb, dove Donato Paolo tiene anche la sua bottega di pittore.\nQuella di Donato Paolo dovette essere una vita matrimoniale vissuta semplicemente e religiosamente, cadenzata dalla gioia per le tante nascite (ne sono documentate nove) ma anche funestata da tanti lutti per la prematura scomparsa del primogenito Vito Domenico nel 1747 (a soli 26 anni) e Giovanni Battista (pittore di professione come il padre) nel 1752, a soli 23 anni. A pochi mesi dalla nascita, poi, scompaiono Giuseppe Nicola I, Francesco Saverio, Giuseppe Nicola II, Giuseppe Nicola III, morti tutte ben documentate nel \"Registro\" dei bambini. Nel 1750 sar\u00e0 la volta della moglie Perna, che muore lasciando alle dirette cure del marito cinquantatreenne i due ultimi figli: il quindicenne Giuseppe (a quell'et\u00e0 gi\u00e0 \u00abpittore di professione\u00bb, come \u00e8 scritto nel \"Catasto Onciario\") e il tredicenne Francesco Antonio, \u00abscolaro\u00bb. La secondogenita Maria Grazia, invece, nel 1747 era andata in sposa all'influente \u00abgiudice a' contratti\u00bb Diego Spinelli.\nLa permanenza di Donato Paolo nella terra di Turi registra, oltre a successi strettamente professionali, anche prestigiosi incarichi istituzionali.\nNel 1745 il pittore affianca il sindaco Francesco d'Eramo nella gestione dell'Universit\u00e0, risultando uno dei 4 eletti, il ristretto \"consiglio comunale\" formato da persone di fiducia del Barone e ratificato dal voto dei cittadini possidenti. Carica che ripete nel 1754 con il sindaco Vito la Porta. Si tratta di incarichi che dimostrano, ancora una volta, il solido rapporto di fiducia con il barone Francesco III Moles, in quanto la gestione dell'Universit\u00e0 \u00e8 solo formalmente autonoma, mentre in realt\u00e0 rimane sottoposta ad un ferreo potere di veto proprio da parte della Signoria cittadina.\nNegli stessi anni Donato Paolo, e poi anche il genero Diego Spinelli (che ritroviamo spesso tra gli eletti) e il figlio pi\u00f9 piccolo Francesco Antonio, siedono quali membri secolari della Confraternita del SS. Rosario e, in quanto tali, chiamati ad eleggervi il Priore. Presenze che probabilmente faciliteranno alcune committenze anche nella Collegiata, in anni che rappresentano l'apice professionale e sociale del pittore.\nDonato Paolo Conversi dal 1756, per\u00f2, scompare dallo \"Stato delle Anime\" e dai \"Registri\" ecclesiastici, insieme ai figli Giuseppe e Francesco Antonio e allo zio-prete don Nicol\u00f2 Giovanni. Se di quest'ultimo si sa con certezza, in quanto \u00e8 scritto, della morte, avvenuta in agosto, degli altri le tracce scompaiono o si fanno meno lineari: di Francesco Antonio, ad esempio, vi \u00e8 traccia di un matrimonio con una certa Maria Giuseppa Catalano; di Giuseppe si pu\u00f2 concretamente ipotizzare il trasferimento a Valenzano, dove realizza e firma alla maniera del padre un ciclo di affreschi con \"Storie francescane\" che tuttora orna il chiostro della bella chiesa conventuale di Santa Maria di San Luca.\nRiguardo a Donato Paolo, invece, \u00e8 possibile che qualche foglio sparso del \"Registro dei Morti\" si sia perso prima di essere ricopiato, facendo perdere la traccia certa dell'avvenuto decesso, nel 1756. Oppure \u00e8 possibile che abbia voluto seguire il figlio Giuseppe a Valenzano.\nDa quell'anno la presenza della stirpe di Donato Paolo Conversi a Turi si fa molto pi\u00f9 incerta, rimanendo testimoniata ancora per qualche tempo dalla sola figlia secondogenita Maria Grazia.\nDel \"Materano\", al di l\u00e0 delle incertezze anagrafiche, restano un buon numero di opere, l\u00ec in paziente attesa di essere rivalutate insieme alla figura di questo semplice \"pittore di santi\", che \u00e8 l'unico tra i pochissimi documentati, ad aver lasciato un'abbondante traccia di s\u00e9 nel contesto artistico turese.\nOpere.\nL'arte di Donato Paolo Conversi si inserisce nel variegato filone della pittura \"devozionale\" meridionale chiamata, a partire dal XVII secolo, a dare fiato e concretezza al rinnovamento di immagini e di culto sancito dalla Controriforma Tridentina.\nPittura, quella del Conversi, dal linguaggio asciutto, immediato, popolare, che non indugia pi\u00f9 di tanto sui particolari ma va dritta al cuore del messaggio, senza cio\u00e8 quegli \u00abinutili e dannosi orpelli\u00bb stigmatizzati dal vescovo polignanese Pompeo Sarnelli, assai critico contro la pittura frivola e stravagante, molto di moda presso le \u00e9lite culturali e sociali che all'arte si rivolgevano per accrescere prestigio e potere.\nIl Conversi, come spesso accade ai tanti pittori delle contrade di provincia, va al sodo, dando a Santi e Madonne il ruolo di \"santini\" dove predomina una certa staticit\u00e0 compositiva e un riferimento esplicito alle storie raccontate in uno spirito che si potrebbe definire \"francescano\" nei modi e nei mezzi, certamente molto apprezzato dalla modesta committenza turese. Dopo tutto, \u00e8 ci\u00f2 che a lui chiedono in primis i frati del convento di San Giovanni, e poi anche il Capitolo, i Padri Scolopi, le Clarisse e, probabilmente (ma in questo caso gli indizi si fanno assai rari, se non inesistenti) anche il barone Francesco III Moles, la baronessa Angela Palmieri e qualche famiglia benestante che al Conversi si rivolge per piccoli quadri con cui adornare cappelle private o altarini domestici.\nLa bottega familiare di Donato Paolo, situata proprio sotto casa nei pressi della Chiesa Madre, soddisfa tutte queste richieste, puntando ad una pittura che, nei trent'anni circa di attivit\u00e0, non si discoster\u00e0 quasi mai da un canone artistico di forte derivazione seicentesca, che ha le sue radici nei pittori lucani Antonio Stabile, Teodoro D'Errico, Giovanni Donato Oppido e, soprattutto, nel Pietrafesa, allievo quest'ultimo, di Fabrizio Santafede. Radici solide, con ramificazioni verso la \"Scuola Bitontina\", che il Conversi non abbandoner\u00e0 mai.\nLo schema compositivo conversiano vede il soggetto sempre facilmente individuabile, come nella tela (la pi\u00f9 grande tra quelle certe del pittore: m.3,14x2,09) di \"San Francesco di Paola\" della chiesa del Purgatorio a Casamassima, dove il Santo vi campeggia in primo piano, maestoso, ieratico e in perfetta simmetria, quasi a formare il tronco di un albero (un richiamo al simbolo araldico del committente Vito Leonardo Stiepo: un albero sul cui tronco \u00e8 avvinto un serpente?) la cui grande chioma, fatta di nubi, accoglie la SS. Trinit\u00e0 e uno stuolo di angeli adoranti. Completano questo lavoro, firmato e datato 1722 (l'unico finora documentato fuori Turi), alcune scene sullo sfondo riferite a miracoli del Santo.\nA Turi, \u00e8 la \"Madonna del Carmine e Santi\" della chiesa dei Riformati di San Giovanni Battista la prima opera del pittore, datata anch'essa 1722 e chiaramente firmata. Qui lo schema rimane simmetrico ma inscritto in un triangolo al cui vertice sono la Vergine e il Bambino Ges\u00f9 raffigurati ancora alla maniera antica, \"bizantina\", con un chiaro riferimento al Pietrafesa e all'Oppido; le due figure emergono, con angeli e cherubini, da pesanti nuvole rossastre, sotto, San Francesco d'Assisi e San Pietro d'Alc\u00e0ntara (il fondatore dei Riformati), subito riconoscibili dagli attributi iconografici (il libro e il teschio per il Santo d'Assisi, la Croce per l'altro). Fa da sfondo unificante un ampio e luminoso paesaggio fluviale con un possente ponte turrito.\nNella stessa chiesa francescana si trova un altro quadro certo di Donato Paolo, \"San Francesco riceve le Stimmate\", firmato in modo meno evidente dei precedenti e datato 1733 (di difficile lettura appare solo l'ultima cifra). Pu\u00f2 essere definito il lavoro \"simbolo\" del Conversi, dove pi\u00f9 che altrove si evidenzia il suo linguaggio scarno e devoto, ancora una volta con un aggancio esplicito all'opera del Pietrafesa. La scena \u00e8 essenziale, i colori caldi ma cupi: in primo piano San Francesco, in alto un cielo nuvoloso, chiuso da arbusti, e il Cristo serafino dal quale si dipartono cinque linee rosse (quasi dei modernissimi raggi laser), che colpiscono mani (magre, parlanti, quasi una seconda firma di Donato Paolo, che si ritrova in tutte le sue opere), piedi e costato; in secondo piano il testimone dell'evento, frate Leone.\nUn'altra opera del Conversi, che in documenti sette-ottocenteschi \u00e8 indicata in San Giovanni, \u00e8 quella raffigurante \"San Pietro d'Alcantara e Santa Teresa d'Avila\", ora nella chiesa di San'Oronzo sulla Grotta sempre a Turi. La tela, non firmata n\u00e9 datata (ma potrebbe riferirsi ad un periodo assai vicino alla tela delle \"Stimmate\"), ha subito l'ingiuria del tempo, solo in parte mitigata da un intervento di restauro; tuttavia la mano del Conversi vi appare evidente, sia nella semplicit\u00e0 della composizione a due livelli, con Santa Teresa in basso che riposa distesa, ricevendo in visione un San Pietro parlante - (O felice penitenza che mi ha meritato tanta gloria) - sia per lo stile che si pu\u00f2 riconoscere soprattutto nelle mani, nei volti, nelle pieghe degli abiti monastici. C'\u00e8 da dire, tuttavia, che un riscontro documentario lo si trova in un inventario del 1811 dove si parla di un quadro di \"San Pietro d'Alcantara\" \u00abpittato da Conversi\u00bb presente in San Giovanni.\nAl catalogo di Donato Paolo Conversi sono probabilmente da riferirsi anche altre opere non firmate n\u00e9 datate dislocate sempre nella chiesa dei Riformati. Per\u00f2, questa volta, non si tratta di tele ma di affreschi.\nI due dipinti murari ovali nella cappella di Sant'Antonio, raffiguranti \"Storie di Sant'Antonio da Padova\", nell'impostazione compositiva e cromatica - sia pure resa poco leggibile da errati interventi di restauro - evidenziano una fortissima somiglianza con le due tele ovali raffiguranti \"Storie di Sant'Antonio e San Domenico\", datati e firmati, sia pure in modo generico \"Conversi Pin. 1751\", della chiesa degli Scolopi di San Domenico sempre a Turi. Si tratta, sia nel primo sia nel secondo caso, di scene affollate di personaggi, dove il Santo di riferimento, pur sempre evidente, appare pi\u00f9 decentrato rispetto alle composizioni giovanili del pittore; anche i colori sono pi\u00f9 vivaci e i paesaggi pi\u00f9 ricercati, tanto da far pensare che la maturit\u00e0 artistica di Donato Paolo sia stata in qualche modo positivamente influenzata da una mano pi\u00f9 fresca, pi\u00f9 settecentesca. Questo potrebbe far supporre che abbiano potuto avere un qualche ruolo innovativo i figli del pittore, Giovanni Battista (pittore di professione, morto a 21 anni nel 1752) e Giuseppe, che nel 1750 viene indicato nel \"Catasto Onciario\" \u00abpittore di professione\u00bb nonostante la sua giovane et\u00e0 (16 anni appena). Figlio, quest'ultimo (dell'altro, invece, non si conosce purtroppo nessuna opera), che riporter\u00e0 nell'interessante ciclo di affreschi del chiostro francescano di Santa Maria di San Luca a Valenzano - l'unica sua opera conosciuta - molto dell'esperienza del padre-maestro.\nAncora in San Giovanni, un lacerto di pittura in una lunetta \u00e8 tutto quello che oggi risulta visibile del ciclo di affreschi che dovette ricoprire tutto il chiostro dell'annesso convento dei Riformati, pitture in parte ancora nascoste sotto moderne scialbature che aspettano di essere riscoperte; il frammento rappresenta un \"San Francesco in adorazione del Cristo trionfante\", che \u00e8 una copia speculare del Santo d'Assisi che troviamo nella gi\u00e0 citata tela del \"Carmine\". Una somiglianza che \u00e8 quasi una firma di Donato Paolo, cos\u00ec come quasi una firma (ma in questo caso la prudenza \u00e8 d'obbligo) potrebbero essere quei visini rotondeggianti, quelle labbra rosso vivo, quelle vesti sgargianti, quelle pose familiari che ritroviamo in altre opere d'arte sparse qua e l\u00e0 nelle chiese di Turi.\nNella Matrice dell'Assunta, ad esempio, non sembrano estranei allo stile di Conversi gli inserti pittorici di tre altari lignei, tutti realizzati negli anni '40 del XVIII secolo, quando il \u00abmagnifico\u00bb (cos\u00ec \u00e8 indicato nei documenti d'archivio) Donato Paolo Conversi appare fortemente inserito negli ambienti che contano della citt\u00e0; la \"Santa Lucia\" e il \"San Vito\" dell'altare della Trinit\u00e0 dei de' Paola, in fondo alla navata di destra, si potrebbero benissimo accostare alle figure degli ovali di San Domenico e San Giovanni; anche il \"San Girolamo\" (datato 1747), posto a coronamento dell'altare dell'Immacolata, non appare lontano dai Santi sofferenti e ieratici di Donato Paolo.\nLa ricerca non pu\u00f2 quindi che continuare, in primo luogo nella direzione di un pi\u00f9 certo aggancio documentario che possa meglio suffragare ipotesi forse un po' azzardate al momento, anche se verosimili. Anche altri quadretti, come il \"San Vincenzo Ferrer\" della chiesa di Santa Chiara, indicano la strada percorsa dal maestro. Intanto, ci\u00f2 che resta dell'attivit\u00e0 di Donato Paolo Conversi conta gi\u00e0 abbastanza e consente di inserirlo, con lo spazio dovuto, nella storia dell'arte locale e regionale."}
{"id": "2571240", "revid": "73843", "url": "https://it.wikipedia.org/wiki?curid=2571240", "title": "Desistenza terapeutica", "text": "Con desistenza terapeutica si intende l'atteggiamento terapeutico con il quale il medico desiste dalle terapie futili ed inutili.\nLa desistenza terapeutica \u00e8 un concetto che proviene dall'ambito medico dell'anestesia e rianimazione e si applica nei confronti dei pazienti malati terminali.\nLa desistenza terapeutica ha la sua base nel concetto di accompagnamento alla morte secondo dei criteri bioetici e di deontologia medica gi\u00e0 stabiliti."}
{"id": "2571242", "revid": "123478877", "url": "https://it.wikipedia.org/wiki?curid=2571242", "title": "Corrado Prisco", "text": "Biografia.\nHa frequentato l'Accademia nazionale d'arte drammatica \"Silvio D'Amico\". \u00c8 stato aiuto regista di Luchino Visconti, Orazio Costa, Herbert Graf e Sandro Sequi. Nella stagione 1964-1965 \u00e8 stato aiuto regista al Teatro dell'Opera di Roma. Nel 1970 ha diretto il cortometraggio \"La morte \u00e8 sogno\", interpretato da Franco Citti e Guido Alberti su soggetto e sceneggiatura scritti con Mario Bologna. L'anno successivo \u00e8 regista del lungometraggio \"Stress\", scritto con Bologna. Selezionato alla Biennale di Venezia, il film riceve il premio di qualit\u00e0 dal Ministero del turismo e dello spettacolo. Nel 1972 produce e collabora alla sceneggiatura di un film dello spagnolo Francisco Rovira Beleta (\"Peccato mortale\"). Nel 1977, realizza per lo Stato maggiore dell'Esercito italiano italiano, il cortometraggio \"I bersaglieri\", con la partecipazione di Alberto Sordi, Pietro Mennea, Mario Soldati e Aldo Fabrizi.\nCome produttore ha realizzato i film \"Grazie... nonna\" (1975) e \"Prima notte di nozze\" (1975), quest'ultimo anche come regista. Ha collaborato con Turi Vasile alla produzione del film \"Pane e cioccolata\" \"ha prodotto con la societ\u00e0 Laser film, socio con Turi Vasile, \"Il tango della gelosia\" (1981), \"Lo scialo\" (1986), \"Guerra di spie\" (1987) e \"Per odio, per amore\" (1991). Nel 1987 ha fondato e diretto la rivista \"Cinema &amp; Industria\"; dagli anni '90 si \u00e8 dedicato alla produzione ed organizzazione di eventi internazionali, fra cui il premio \"Italia nel mondo\" (la prima edizione si \u00e8 svolta nel 1994 a New York) e, per il Ministero della difesa, i primi Giochi mondiali militari, tenutisi nel 1995 allo Stadio Olimpico di Roma.\"\nFilmografia parziale.\nREGISTA\nSCENEGGIATORE\nPRODUTTORE"}
{"id": "2571243", "revid": "115739336", "url": "https://it.wikipedia.org/wiki?curid=2571243", "title": "Ahmet Ha\u015fim", "text": "Biografia.\nAhmet Ha\u015fim occupa un posto di rilievo nel panorama della letteratura turca moderna. La sua opera \u00e8 il risultato di un felice connubio tra la poesia turco-ottomana, che mutua i propri modelli dalla poesia preziosa araba e persiana, e quella europea, ed in particolare del simbolismo francese.\nAhmet Ha\u015fim nasce a Baghdad nel 1884, all'epoca territorio dell'Impero ottomano. Trascorre un'infanzia movimentata a causa dell'impiego del padre Arif Hikmet, prefetto della Sublime porta, che costringe la famiglia a continui spostamenti. La prematura scomparsa della madre, la signora Sara, cui il fanciullo Ha\u015fim \u00e8 profondamente legato, segner\u00e0 il poeta in maniera indelebile.\nNel 1896 il padre di Ha\u015fim si trasferisce ad Istanbul dove si risposa. Ha\u015fim frequenta la \"Mekteb-i-Sultani'ye\", l'odierno Liceo di Galatasaray, dove si consolida nel poeta quel senso di estraneit\u00e0 e di diversit\u00e0 che sar\u00e0 uno dei tratti costanti della sua personalit\u00e0.\nLa lettura della \"Anthologie des po\u00e8tes d'aujourd'hui\" di Adolf Van Bever e Paul L\u00e9autaud, un'antologia di poeti simbolisti, influenza profondamente lo scrittore turco. Si costituisce in questi anni, attorno al poeta, un gruppo di giovani rimatori e Ha\u015fim si fa portavoce dei fermenti che percorrono le nuove correnti della letteratura europea, cercando degli innesti fecondi in terra turca. Nel 1909 si unisce alla cerchia dei poeti del \"Fecr-i-Ati\" (\"Alba della nuova era\") e pubblica le sue prime liriche sulla rivista \"Servet-i F\u00fcn\u00fcn\" (\"Il patrimonio delle scienze\").\nLo scioglimento del circolo letterario, avvenuto nel 1912, e l'avvento della Prima guerra mondiale, cui partecipa come ufficiale, lo distolgono temporaneamente dalla produzione letteraria.\nNel 1921 Ha\u015fim pubblica una serie di poesie sulla rivista \"Derg\u00e2h\" (\"Il Convento\"), che suscitano dissensi e polemiche nel mondo accademico turco, non ancora maturo per accogliere il messaggio simbolista. In \"\u015eiir \u00fczerine baz\u0131 d\u00fc\u015f\u00fcnceler\" (\"Alcune considerazioni sulla poesia\") , egli riassume la propria poetica:\n\u00ab[...]il linguaggio della poesia non deve essere compreso, come la prosa, ma deve essere sentito; \n\u00e8 un mezzo di espressione intermedio tra la musica e la parola, ma pi\u00f9 simile alla musica[...]\u00bb\nQuello che conta per Ha\u015fim non \u00e8 il significato della parola, ma il suo potere evocativo. Nel 1924 Ha\u015fim pubblica sul \"Mercure de France\" \"les tendences actuelles de la litt\u00e9rature turque\".\nIn \"Piy\u00e2le\" (\"la Coppa\"), 1926, una delle sue maggiori raccolte poetiche, le suggestioni del simbolismo francese si uniscono mirabilmente al preziosismo di derivazione araba e persiana. Negli anni successivi escono diversi racconti e novelle sul \"Me\u015fale\" (\"la Fiaccola\"), \"Bize g\u00f6re\" (\"Secondo noi\"), vivace resoconto di un viaggio a Parigi, \"Gurab\u00e2-hane-i L\u00e2kl\u00e2kan\" (\"L'asilo delle cicogne\"), opera che riunisce una serie di scritti narranti eventi di vita quotidiana e culturale della Turchia di allora. Il gi\u00e0 precario stato di salute di Ha\u015fim, per\u00f2, precipita inesorabilmente fino a condurlo alla morte: il poeta muore il 4 giugno del 1933 nella propria abitazione di Kadik\u00f6y a Istanbul.\nOpere.\nLa lezione tratta dal simbolismo francese sarebbe rimasta infeconda se Ha\u015fim non avesse posseduto un naturale istinto poetico. Di animo sensibile, con una innata tendenza alla melanconia, Ha\u015fim vive il ricordo della madre come un'assenza incolmabile. Le maggiori raccolte del poeta sono intrise di un vero e proprio senso di morte e nelle sue liriche, come nei racconti di Edgar Allan Poe, sembra aleggiare ovunque il fantasma della madre prematuramente scomparsa.\nNella raccolta del \"Si'r-i Kamer\" (\"poesie della Luna\"), la prima delle tre antologie che costituiscono le tappe fondamentali dell'itinerario poetico e spirituale di Ha\u015fim, la \u00abpallida effigie funebre\u00bb ricorre con frequenza e sembra trasudare dai paesaggi irreali evocati dal poeta, come nei due brani tratti da \"O\" (\"Lei\") e \"Ruhum\" (\"Il mio spirito\"):\n\u00abLa tua luce cade, la riva si dissolve, \ne sull'opposta sponda i luoghi nascondono le loro forme, \nimmersi in un sonno di luce. \nL'anima del paesaggio spira tra nebbie d'argento \ne di fronte, lontano, con un luccichio d'oro, \nnuotano qua e l\u00e0 su veli d'acqua delle luci pigre, \nsulle stanche acque sanguina la ridente notte\u00bb \n\u00abCos\u00ec, o triste ammasso di luce, o volto disadorno, \nsul mio spirito dormiente come un lago raffermo \nsi riversa la tua luce, e in quelle silenti acque \nogni scintillio si espande rabbrividendo, \ncome scavando una ruga di dolore\u00bb \nSe le \"poesie della Luna\" sono le poesie del ricordo, \u2013 ricordo della madre e dell'infanzia trascorsa nelle lontane e misteriose terre bagnate dal Tigri-, \"le poesie del Lago\", raccolta successiva che si compone di due sezioni, \"G\u00f6l saatleri\" (\"le ore del Lago\") e \"G\u00f6l ku\u015flar\u0131\" (\"uccelli di Lago\"), sono quelle dell'oblio. In queste incantevoli miniature, dove ogni riferimento autobiobrafico \u00e8 assente, il poeta si abbandona alla contemplazione della natura e sembra dissolversi in essa. Il lago diventa proiezione dell'immagine materna, ma anche rappresentazione, perfetta e armoniosa nella sua circolarit\u00e0, della patria celeste del poeta. \u00ab[...]Le r\u00eave donne a l'eau le sens de la plus lointaine patrie, d'une patrie c\u00e9leste[...]\u00bb (Gaston Bachelard, L'eau et les r\u00eaves, essai sur l'imagination de la mati\u00e8re, Librairie Jos\u00e9 Corti, Paris 1985).\n\u00abStelle e luna si sono dal cielo riversate sugli alberi, \npaesaggi melanconici sono ora una nube d'argento. \nGli uccelli a caccia di stelle nelle profonde acque \nVolano verso i luoghi rischiarati dalla luna.\u00bb \nNel ciclo delle poesie del \"Piy\u00e2le\" (\"la Coppa\"), il poeta turco fonde in maniera pi\u00f9 compiuta l'esperienza del simbolismo francese con la tradizione della poesia preziosa araba e persiana. In queste liriche, dove l'elemento igneo sostituisce quello acquatico, come in \"\u00d6lmek\" (\"Morire\"), dove le acque vengono raffigurate come \u00abfiamme che si trascinano all'orizzonte\u00bb, si consuma il dramma umano e esistenziale di Ha\u015fim. In \"Bir g\u00fcn\u00fcn sonunda istek\" (\"Desiderio serale\"), il poeta esprime con un lirismo intenso il rifiuto della propria condizione umana, il proprio senso di disagio e di estraneit\u00e0 nei confronti della vita, che egli rappresenta con il desiderio di trasformarsi in \"un giunco in mezzo al lago\":\n\u00abNel cerchio dei miei occhi stanchi, \nL'alba, effimera come una rosa, ha rischiarato la terra; \ncome rose, come enormi, eterne rose, \ne a quelle rose, che piangono ancor pi\u00f9 dei giunchi, \nahim\u00e8! \u00c8 nato il giorno alle spalle! \nDalle torri dorate cantano nuovamente gli uccelli \nl'eterno ritorno della natura. \nSono forse creature alate quelle che al calar della sera \ndalla terra si alzano in volo? \nSera, di nuovo sera, ancora sera\u2026 \nSe guardo l'acqua \u00e8 un velo d'oro, \ne un arco incantato sopra di me il cielo! \nSera, di nuovo sera, ancora sera\u2026 \nOh! S'io fossi ora un giunco in mezzo al lago!\u00bb "}
{"id": "2571246", "revid": "149485", "url": "https://it.wikipedia.org/wiki?curid=2571246", "title": "Bonaventura Pons i Sala", "text": ""}
{"id": "2571250", "revid": "125233356", "url": "https://it.wikipedia.org/wiki?curid=2571250", "title": "Claudio Fasoli", "text": "Biografia.\nClaudio Fasoli \u00e8 sassofonista, compositore, docente. Collabora con riviste musicali scrivendo testi teorici, articoli e recensioni.\nNato a Venezia ma milanese d'adozione, si form\u00f2 musicalmente mediante un lungo apprendistato che per\u00f2 non gli imped\u00ec di esibirsi in concerto gi\u00e0 durante il periodo universitario, non ancora ventenne. I contatti frequenti avuti in quel periodo soprattutto con i vitalissimi ambienti del jazz bolognese, lo portarono a collaborare anche con musicisti prestigiosi della scena italiana.\nLa popolarit\u00e0 gli giunse quando inizi\u00f2 a far parte del Quintetto \u201cPerigeo\u201d negli anni 70, assieme a Franco D'Andrea e Giovanni Tommaso: vennero realizzati molti dischi per la RCA, che tuttora sono assai ricercati dai collezionisti, oltrech\u00e9 un numero infinito di performance dal vivo. Nel 1978, scioltosi il gruppo nel quale aveva maturato ulteriore esperienza solistica e compositiva, esibendosi in tutta Europa e Oltreoceano, Fasoli inizi\u00f2 a dedicarsi come leader alla messa a punto di progetti con piccoli gruppi in un ambito pi\u00f9 propriamente jazzistico e acustico, soprattutto trii e quartetti. Ebbe cos\u00ec modo di meglio definire quella che sarebbe successivamente diventata la sua cifra compositiva pi\u00f9 riconoscibile, vale a dire quella legata alla modalit\u00e0 complessa. Con questi organici ha presentato la propria musica in innumerevoli concerti e festival , lasciando nutrita e apprezzata documentazione discografica. Dagli anni 80 inizi\u00f2 a collaborare sempre pi\u00f9 assiduamente con musicisti della scena internazionale come Bobo Stenson, Henri Texier, Mick Goodrick, Lee Konitz, Jean-Fran\u00e7ois Jenny Clark, Aldo Romano, Kenny Wheeler, Bill Elgart, Manfred Schoof, Michel Pilz, Palle Danielsson, Tony Oxley, Dave Holland, Mario Brunello, etc. Ha suonato, oltre che in Italia, anche in Francia, Svizzera, Jugoslavia, Polonia, Germania, Belgio, Paesi Bassi, Lussemburgo, Danimarca, Svezia, Finlandia, Irlanda, Inghilterra, Cuba, USA, Turchia, Canada, Messico etc.\nVa menzionata inoltre la sua partecipazione alla prima edizione della Grande Orchestra Nazionale e al Quintetto di Giorgio Gaslini, quasi contemporaneamente (1989). Ha attivamente partecipato alla Lydian Sound Orchestra (1990), e diretto e animato la European Music Orchestra nelle sue performance dal vivo e in studio di registrazione (1990-92). Ha fatto parte della Manfred Schoof International Band. Aperto ai pi\u00f9 vari incontri musicali, Fasoli continua ad approfondire tuttora i vari aspetti del suo approccio compositivo, e nel frattempo studia anche sul piano solistico un linguaggio e un timbro che siano sempre facilmente riconoscibili. Questa disponibilit\u00e0 lo ha portato a collaborare col grande violoncellista classico Mario Brunello, con l'arpista Park Stickney e in diverse situazioni con Bobo Stenson al pianoforte. Nel 2000 collabora con Mario Brunello in varie occasioni, improvvisando sulle \"Suites per violoncello\" di Bach, eseguite dal violoncellista.\nNel 2010 ha creato il progetto \u201cInner Sound Of Seven Hours\u201d per quartetto con voce, ispirato ai frammenti da \u201cHor\u00c6 Canonic\u00c6\u201d di Wystan Hugh Auden.\nApprezzato musicista anche oltre i confini italiani, collabora con molti musicisti europei e americani. Gli sono stati dedicati alcune trasmissioni dalla Rai, sia sui canali televisivi che radio.\nHa fondato i Corsi di Saxofono presso la Civica Scuola di Musica Jazz del Comune di Milano. Ha condotto Corsi di Musica Jazz presso Conservatori Statali negli anni 90, oltre a seminari in tutta Italia e all'estero (Europa e USA). Ha condotto stages presso il Conservatoire National Superieur di Parigi. \u00c8 stato Direttore Artistico del Festival di Padova (2003 - 2010). \u00c8 stato fino al 2019 responsabile dei Corsi di Sax Tenore e Soprano e di Tecniche dell'Improvvisazione presso i Seminari Internazionali di Jazz a Siena, sin dalla fondazione (1978).\nIl suo nome appare in varie enciclopedie di Musica e di Musica Jazz in Italia e all'Estero. \"Fasoli \u00e8 uno dei pi\u00f9 lungimiranti e perspicaci compositori in circolazione, oltre che solista dallo stile personalissimo e riconoscibile\", scrivono sul \"Dizionario del jazz\" Philippe Carles, Andr\u00e9 Clergeat, Jean-Luois Comolli.\nNel 2017, esce il libro di Claudio Fasoli \"Inner sounds. Nell'orbita del jazz e della musica libera\", edito da Agenzia X, curato da Francesco Martinelli e Marc Tibaldi. Le prefazioni sono del filosofo Massimo Don\u00e0, del musicologo Carlo Boccadoro, di Franco Caroni, presidente di Siena Jazz; il libro contiene anche molti altri contributi, tra cui quelli di Ashley Kahn, Stefano Zenni e Flavio Caprera (nel 2020 \u00e8 uscita la seconda edizione ampliata e aggiornata).\nNel 2018, un referendum indetto dalla rivista \"Musica Jazz\" (n.806, gennaio 2018) tra i critici musicali ha premiato Claudio Fasoli come Musicista dell\u2019Anno. Nello stesso anno esce: \"Selfie\", cd con il New York Quartet (Claudio Fasoli - tenor &amp; soprano sax \u2022 Matt Mitchell - piano Matt Brewer - bass \u2022 Justin Brown - drums).\nNel film \u201cVoices\u201d (premiato in oltre venti festival internazionali), il regista Alberto Nacci dedica a Claudio Fasoli uno dei ritratti a Claudio Fasoli.\nNel 2018 esce anche il film Claudio Fasoli\u2019s Innersounds di Angelo Poli e Carlodavid Mauri. Scritto da Angelo Poli e Marc Tibaldi. Regia di Angelo Poli. Fotografia Carlodavid Mauri. Prodotto da Angelo Poli in collaborazione con Mango Media. Musiche di Claudio Fasoli, con la collaborazione dei musicisti: Michael Gassmann, Michelangelo Decorato, Andrea Lamacchia, Marco Zanoli, Michele Calgaro, Gianni Bertoncini. Il film \u00e8 un viaggio nei processi creativi del jazzista Claudio Fasoli, un viaggio a tappe, un ritratto in bianco e nero intimo e inedito. La voce di Fasoli rivela i suoi pensieri mentre parla direttamente a ogni singolo spettatore e ci aiuta a entrare nell\u2019evoluzione del processo creativo, e nei suoi concetti-chiave come tempo, improvvisazione, silenzio, sottrazione, rischio, imprevedibilit\u00e0. Il film segue l'intero processo di creazione di una nuova composizione di Claudio Fasoli: idea, composizione, condivisione con il gruppo, improvvisazione. La composizione e gli accordi disegnati al pianoforte, suonati con il sax, l'arrangiamento musicale con il Quintetto nella sala prove, fino allo spettacolo dal vivo. Il montaggio \u00e8 segnato dall'assoluto rispetto della musica di Claudio, per questo \"Claudio Fasoli\u2019s Innersounds\" oltre ad essere un ritratto di un grande del jazz, aspira ad essere di per s\u00e9 un vero film jazz. Il film \u00e8 stato premiato come miglior documentario internazionale al V\u00e4ster\u00e5s Film Festival 2018, al Prisma International Film Festival, al Parma Film Festival, e in altri festival internazionali, tra i quali: Short Sounds Film Festival, Bournemout; Doc'n Roll Film Festival, London; Sonic Scene Music Film Fest, Trani; The Summershort Filmfestival, Monaco di Baviera.\nNel gennaio 2022, la storica rivista Musica Jazz ha premiato \"Next\" (Abeat records) quale migliore cd del 2021."}
{"id": "2571251", "revid": "725", "url": "https://it.wikipedia.org/wiki?curid=2571251", "title": "DAB Italia", "text": "DAB Italia (fino al 2016 denominata Club DAB Italia) \u00e8 il primo consorzio italiano di imprese con l'obiettivo di studiare e sperimentare forme innovative di radiodiffusione ed in particolare il sistema DAB (Digital Audio Broadcasting) e sistemi da satellite, costituitosi intorno al 1995.\nPresentazione.\nLe imprese associate appartengono ai maggiori gruppi di comunicazione italiana (GEDI - Il Sole 24 Ore - Mondadori), ad editori indipendenti e ad aree politiche e religiose.\nDAB Italia \u00e8 titolare di Autorizzazioni concesse dal Ministero delle Comunicazioni (ora Ministero dello Sviluppo Economico) per la sperimentazione del Digital Audio Broadcasting in Piemonte e Lombardia ed ha iniziato le trasmissioni sperimentali nel 1998 con la ripetizione della programmazione \u201ctradizionale\u201d in modulazione di frequenza diffusa in tecnica DAB (simulcast) e con dati associati dagli impianti di Milano e Torino.\nDAB Italia \u00e8 dalla sua costituzione membro attivo del World DMB Forum.\nAttivit\u00e0.\nSul piano della diffusione della nuova tecnologia radiofonica, il Club DAB Italia ha contribuito all'organizzazione di numerose manifestazioni in favore della radiofonia digitale, al fine di accrescere l'importanza di questo formato ed ampliarne le prospettive future. Il consorzio ha permesso, e permette tuttora, alla radiofonia italiana privata di essere pronta all'avvento ineludibile della tecnologia DAB, confermando la radio quale mezzo moderno ed adeguato all'applicazione delle nuove tecnologie ed, al tempo stesso, artefice dei fenomeni di convergenza che stanno sempre pi\u00f9 caratterizzando la storia dei media elettronici.\nNel 2001 DAB Italia (all'epoca chiamata Club DAB Italia) ha contribuito attivamente ai lavori del Comitato per lo Sviluppo dei Sistemi Digitali promosso dall'Autorit\u00e0 per le Garanzie nelle Comunicazioni, sulle cui basi l'Autorit\u00e0 ha redatto ed approvato nel 2002 il Piano Nazionale di Assegnazione delle Frequenze per la radiofonia in tecnica numerica. \nNel 2002 \u00e8 stato possibile seguire e contribuire ai lavori della Conferenza CEPT di pianificazione per la banda UHF-L tenutasi a Maastricht nel mese di giugno. In questa occasione \u00e8 stato coordinato a livello internazionale l'utilizzo di 7 nuovi blocchi DAB che si aggiungono ai 9 blocchi gi\u00e0 destinati alla radio in tecnica numerica nel corso della Conferenza CEPT di Wiesbaden nel '95.\nDAB Italia, attraverso la Radio Nazionali Associate, ha partecipato a tutte le conferenze di pianificazione internazionali rilevanti per il settore radiofonico degli ultimi anni (RRC-04/06 e WRC-07) presso la ITU/UIT e segue le attivit\u00e0 del gruppo FM della CEPT.\nDurante la seconda met\u00e0 del 2020 e nei primi mesi del 2021, DAB Italia ha dato un forte impulso allo sviluppo della propria rete DAB+ su tutto il territorio nazionale."}
{"id": "2571252", "revid": "22192", "url": "https://it.wikipedia.org/wiki?curid=2571252", "title": "Consorzio per la tutela del Franciacorta", "text": "Il Consorzio per la tutela del Franciacorta \u00e8 una societ\u00e0 consortile che ha lo scopo di valorizzare e tutelare la crescente produzione vitivinicola del territorio franciacortino, nasce il 5 marzo 1990 a Corte Franca.\nTrasferitosi nel 1993 nell\u2019attuale sede di Erbusco, il Consorzio Franciacorta conta circa 200 soci.\nNel 1995 il logo consortile diventa l\u2019unica identificazione del Franciacorta DOCG. Nel settembre dello stesso anno il Consorzio approva il disciplinare di produzione del Franciacorta DOCG.\nUvaggio.\n\u00c8 prodotto con uve Chardonnay e/o Pinot nero. \u00c8 consentito anche l'uso del Pinot bianco fino ad un massimo del 50% dell'uvaggio.\nTempi di produzione.\nPer produrre il Franciacorta non millesimato sono necessari tempi molto lunghi: a 7 mesi circa dalla vendemmia il vino base viene aggiunto dei lieviti e imbottigliato. Dovranno passare minimo 18 mesi di lenta rifermentazione in bottiglia a contatto con i lieviti prima di poter essere sottoposto alla sboccatura, mentre per i Sat\u00e9n e i Ros\u00e9 non millesimati i tempi si allungano fino a 24 mesi. Per i Franciacorta millesimati il periodo di affinamento sui lieviti minimo, come da Disciplinare, sale almeno a 30 mesi. Ci vorr\u00e0 ancora pi\u00f9 pazienza per chi vuole degustare un Franciacorta Riserva, che pu\u00f2 essere immesso al consumo solo dopo 60 mesi di riposo a contatto coi lieviti per un tempo totale di 67 mesi dalla vandemmia. Sono ammesse le tipologie: Non dosato (Pas Dos\u00e9, Dosage Z\u00e8ro, Nature, Pas Oper\u00e9), Extra Brut, Brut, Extra Dry, Sec, DemiSec.\nCome si consuma.\nIl Franciacorta \u00e8 ideale a tutto pasto: con le sue diverse tipologie di sapore \u00e8 abbinabile a una gamma estremamente ampia di piatti e prodotti. Ogni tipologia possiede una sua spiccata personalit\u00e0. Va servito nei calici Franciacorta a una temperatura di 8-10\u00a0\u00b0C."}
{"id": "2571256", "revid": "1543377", "url": "https://it.wikipedia.org/wiki?curid=2571256", "title": "Nuoto ai Giochi della II Olimpiade - Nuoto subacqueo", "text": "La gara di nuoto subacqueo era una dei sette eventi del programma di nuoto dei Giochi della II Olimpiade di Parigi; questa fu la sola volta in cui venne disputata questa disciplina. Il motivo principale per cui non entr\u00f2 a far parte del programma dell'Olimpiade successiva fu la mancanza di spettacolo.\nQuesta era una delle tre gare, che si disputavano in questi giochi, in stile libero; si disput\u00f2 il 12 agosto 1900. Vi parteciparono quattordici nuotatori, provenienti da quattro nazioni.\nRisultati.\nLa competizione si basava sia sulla distanza percorsa sott'acqua, sia sul numero di secondi in apnea. La medaglia d'oro fu una gara a due tra De Vendeville e Six, vinta per soli 2,9 punti dal primo, mentre quella di bronzo se la contesero Lykkeberg e De Romand, con il danese vincitore, con 1,8 punti di differenza; il distacco tra i primi due e il terzo e il quarto \u00e8 di circa quaranta punti."}
{"id": "2571259", "revid": "253269", "url": "https://it.wikipedia.org/wiki?curid=2571259", "title": "Argentina Brunetti", "text": "Biografia.\nFiglia dell'attrice siciliana Mim\u00ec Aguglia, calc\u00f2 le scene teatrali sin all'et\u00e0 di tre anni, esibendosi sui palcoscenici d'Europa, Nord e Sud America. Con il primo contratto, siglato a Hollywood nel 1937 con la Metro-Goldwyn-Mayer, inizi\u00f2 la sua carriera cinematografica che la vide dapprima come doppiatrice italiana delle attrici Jeanette MacDonald e Norma Shearer.\nDurante la seconda guerra mondiale intervist\u00f2 numerose star di Hollywood per la trasmissione radiofonica \"La voce d'America\". Nel 1946 inizi\u00f2 la sua vera carriera di attrice cinematografica con il film \"La vita \u00e8 meravigliosa\" di Frank Capra e, da allora, prese parte a cinquantasette programmi televisivi e sessantotto film. Autrice e conduttrice di show radiofonici, scrisse testi di canzoni e articoli sui personaggi di Hollywood e, nel suo percorso artistico, fu autrice di libri di testo universitari.\nNel 2004 si trasfer\u00ec a Roma per riunirsi con suo figlio e sua nuora, coinvolgendoli nella stesura di un weblog settimanale sulle memorie di Hollywood e sul mondo del cinema di cui fu protagonista in prima persona. Complet\u00f2 il suo romanzo-biografia, \"In compagnia siciliana\", pubblicato negli Stati Uniti, e inizi\u00f2 a lavorare ad un altro libro dal titolo \"Prigionieri del passato\", rimasto incompiuto. Le \u00e8 stato dedicato un documentario televisivo biografico e ha rilasciato una serie di interviste per la radio, prodotte da RAI International.\nMembro dell'Associazione della Stampa Estera (HFPA), della Screen Actors Guild (SAG), dell'American Federation of Television and Radio Artists (AFTRA) e dell'Academy of Motion Picture Arts and Sciences (AMPAS), ricevette numerosi premi sia come attrice che come giornalista, non ultimo il titolo di Cavaliere della Repubblica Italiana, conferitole per il suo contributo nel miglioramento delle relazioni tra Italia e America. Nel settembre 2005, \u00e8 stata nominata per ricevere una stella sull'Hollywood Walk of Fame, pochi mesi prima della sua scomparsa all'et\u00e0 di novantotto anni."}
{"id": "2571260", "revid": "1543377", "url": "https://it.wikipedia.org/wiki?curid=2571260", "title": "Casa Editrice Astrolabio", "text": "Casa Editrice Astrolabio - Ubaldini \u00e8 una casa editrice italiana\nfondata nel 1944 a Roma da Mario Ubaldini (1908-1984) che esord\u00ec con la pubblicazione del \"Dizionario filosofico\", o \"La ragione per ordine alfabetico\", di Voltaire, testo curato e tradotto dallo stesso Ubaldini.\nRisale al 1946 la nascita della prima collana \"Psiche e coscienza\", diretta da Ernst Bernhard, a cui hanno collaborato anche nomi come Bobi Bazlen, Edoardo Weiss, Emilio Servadio, Giuseppe Tucci, Angelo Brelich, nei due anni successivi vengono pubblicate le prime edizioni italiane del dopoguerra di testi di Freud, Jung e Adler.\nVerso la fine degli anni cinquanta, dall'iniziale progetto di una enciclopedia storica, letteraria, filosofico-religiosa e artistica diretta da Giuseppe Tucci nasce la collana \"Civilt\u00e0 dell'Oriente\", anch'essa tuttora attiva, in cui verranno raccolti testi inerenti alle filosofie e alle religioni dell'Estremo Oriente.\nLa linea editoriale, immutata da allora, si divide in due argomenti principali: la psicologia clinica e le filosofie e religioni dell'India e dell'Estremo Oriente. Anche le linee di interesse secondarie, come le scienze antropologiche e sociologiche, o le discipline 'di confine' come l'astrologia, l'esoterismo e la spiritualit\u00e0, sono comunque gi\u00e0 presenti alla nascita della casa editrice.\nNel 1966 nasce una nuova collana di filosofia ed epistemologia, affidata al giovane Enrico Mistretta, con testi di Willard Van Orman Quine, Gilbert Ryle, Max Black, Gertrude Elizabeth Margaret Anscombe e altri, autori ancora poco noti al pubblico italiano.\nTra gli anni \u201880 e \u201890, tre importanti riviste dedicate alla psicologia e alla psicoanalisi, tra cui \u2018Atti dello psicodramma\u2019, \u2018Rivista di psicologia analitica\u2019 e \u2018La psicoanalisi\u2019, entrano nel catalogo con le numerose collane di successo: testi redatti da psicologi internazionali (Cambiare se stessi), testi di psicoterapia (Il lavoro sul corpo e sulla mente ), raccolte d'insegnamenti di grandi maestri spirituali (Opere di Krishnamurti e Schegge di saggezza), e spunti sulla psicologia astrologica (Astrologia e psiche).\nNel 2006 nasce la collana di studi musicali \"Adagio\".\nLa casa editrice Astrolabio fin dalla sua fondazione pratica un tipo di editoria \u2018di catalogo\u2019, impegnandosi a sostenere la quasi intera quantit\u00e0 dei testi pubblicati rendendoli disponibili ai lettori anche a distanza di decenni."}
{"id": "2571263", "revid": "2192921", "url": "https://it.wikipedia.org/wiki?curid=2571263", "title": "Frosinone", "text": "Frosinone (: , , ; \"Frusenone\" in dialetto frusinate) \u00e8 un comune italiano di abitanti, capoluogo dell'omonima provincia del Lazio.\nMaggiore citt\u00e0 della Valle Latina, l'importante via di comunicazione del Lazio tra Roma e Napoli, fino al diciannovesimo secolo fu un borgo a vocazione rurale, mentre dal Novecento divenne un rilevante centro industriale e commerciale.\nTradizionalmente considerata citt\u00e0 volsca, o secondo recenti ipotesi ernica, con il nome di \"Frusna\" e poi romana del Latium adiectum come \"Fr\u00f9sino\", nel corso della sua storia millenaria \u00e8 stata soggetta a molteplici devastazioni e saccheggi causati dalla sua posizione geostrategica; in conseguenza di ci\u00f2, nonch\u00e9 a causa delle distruzioni dovute ad eventi sismici (il pi\u00f9 rovinoso dei quali avvenne nel settembre 1349), conserva solo rare seppur significanti tracce del proprio passato. Tra queste sono da sottolineare le rovine dell'anfiteatro, i reperti conservati nel museo archeologico cittadino e il monumento funerario del II secolo in localit\u00e0 Sant'Angelo.\nGeografia fisica.\nTerritorio.\nSituata su un colle che domina la valle del Sacco, all'interno della Valle Latina, Frosinone \u00e8 circondata dai monti che delimitano la valle, ossia gli Ernici a Nord e i Lepini ad Ovest e a Sud, dove si intravedono gli Ausoni.\nIl territorio comunale \u00e8 attraversato dai torrenti Cenicia e Rio e dal fiume Cosa, il cui flusso, sia per cause naturali che per la captazione delle sue acque, \u00e8 ormai estremamente ridotto; un tempo invece era soggetto a frequenti piene con conseguenti inondazioni (la cartografia nel 1700 lo riportava come fiume \"Acquosa\", per l'abbondanza di acqua, poi gran parte del suo corso fu deviato per alimentare la centrale nei pressi di Guarcino). Il rinvenimento di un'area di ghiaia nel corso di scavi archeologici nella zona di De Matthaeis fa presupporre che in antichit\u00e0 vi scorresse un altro fiume, oggi scomparso. Nella pianura del Sacco sono presenti alcune fonti le cui acque sono sfruttate ad uso potabile ed industriale.\nSul colle permane il nucleo centrale della citt\u00e0, la cui prima espansione \u00e8 avvenuta sulle colline circostanti; la realizzazione della stazione (1863) a valle del centro storico ha determinato lo sviluppo edilizio del quartiere omonimo, ma l'espansione maggiore della citt\u00e0 si \u00e8 realizzata nel corso del Novecento, scendendo disordinatamente verso la pianura lungo i crinali e le vie di comunicazione: in conseguenza di ci\u00f2 si distinguono oggi nell'uso comune una \"Frosinone alta\" e una \"Frosinone bassa\".\nClima.\nTrovandosi nell'area interna e collinare del Lazio meridionale, relativamente distante dalla costa e non lontana dai rilievi montuosi degli Ernici e dei Lepini, che lambiscono la Valle Latina, Frosinone \u00e8 caratterizzata da un clima di tipo semi-continentale. Agli inverni sovente nebbiosi e relativamente rigidi, specie in caso di incursioni fredde da est, si contrappongono infatti estati piuttosto calde ed afose, nelle quali Frosinone sperimenta vere e proprie \"Ondate di calore\" figurando spesso tra le citt\u00e0 pi\u00f9 bollenti dell'Italia centrale. Significative le escursioni termiche nel corso della giornata, in particolar modo nella parte bassa della citt\u00e0 (180 metri) dove \u00e8 pi\u00f9 risonante l'Inversione termica e sono quindi pi\u00f9 frequenti le gelate rispetto alla parte alta (290 metri) che \u00e8 invece meno fredda in Inverno e pi\u00f9 ventilata in Estate. Non sono rari gli episodi nevosi, ultimi dei quali, con 12 centimetri di accumulo, il 17 dicembre 2010 e soprattutto il 4 febbraio 2012 con 64\u00a0cm nella zona alta e 58\u00a0cm nella parte bassa della citt\u00e0.\nDi rilievo, pure la nevicata con 30\u00a0cm di accumulo che si verific\u00f2 in piena primavera, il 15 aprile 1995 (giorno di Pasqua) e tra le pi\u00f9 tardive mai avvenute in citt\u00e0. I mesi pi\u00f9 piovosi sono Ottobre e Novembre dove sono frequenti le pertubazioni atlantiche da Ovest, pi\u00f9 secca \u00e8 l'Estate dove sono soliti i temporali pomeridiani provenienti dai Monti Ernici.\nOrigini del nome.\n\"Frus\u012dno\" (questo il nome latino) era all'epoca abitata dal popolo dei Volsci, seppur compresa nel territorio degli Ernici. Il nome volsco della citt\u00e0 sarebbe \"Frusna\" o \"Frusc\u00ecno,\" la cui etimologia \u00e8 controversa; tuttavia si sono tentate varie ipotesi: una prima farebbe derivare il nome dalla radice del greco \"\u03c0\u03cc\u03c1\u03c4\u03b9\u03c2\" (\"portis\": giovenca); una seconda, osservando l'assonanza con radici etrusche, ricollega il nome ad un'ipotetica \"gens\" etrusca \"Fursina\" (o anche, \"Frusina\" o \"Prusina\"); \nStoria.\nEt\u00e0 antica.\nDiversi ritrovamenti in pi\u00f9 punti dell'attuale territorio comunale, come ad esempio i manufatti in pietra del Paleolitico inferiore (circa 250.000 anni fa) rinvenuti in localit\u00e0 Selva dei Muli, sono testimonianze rilevanti di antichissimi insediamenti nella zona.\nSempre nella stessa localit\u00e0, circa 4.000 anni or sono, esisteva un ampio abitato eneolitico. Nel millennio successivo la presenza umana nell'area \u00e8 dimostrata dai reperti archeologici rinvenuti nella parte alta della citt\u00e0 (l\u00e0 dove sorger\u00e0 successivamente la cittadina volsca e romana), riferibili all'Et\u00e0 del bronzo finale (XII-X secolo a.C.), e nelle localit\u00e0 Fontanelle e Fraginale, costituiti sia da resti degli antichi abitati, che da alcune sepolture databili intorno al VII-VI secolo a.C. \u00c8 gi\u00e0 volsca la necropoli casualmente scoperta presso l'odierno piazzale De Matthaeis, che comprende 21 tombe del VI-V secolo a.C..\nFondata in territorio ernico dai Volsci nel VI secolo a.C. con il nome di \"Frusc\u00ecno\" o \"Frusna,\" come avamposto strategico di fronte l'inespugnabile roccaforte di Aletrium (odierna Alatri). Venne assoggettata dai romani nel 386 a.C. durante la loro avanzata contro i Volsci nella Valle del Sacco, trasformata quindi in \"municipium\" sotto il presidio romano. La presa del centro urbano di Frosinone, che allora come oggi \u00e8 situato al centro della Valle del Sacco, determinava un'importante vittoria strategica per i romani, che con questa citt\u00e0 potevano controllare agevolmente tutti i transiti e i traffici commerciali tra il nord e il sud della penisola.\nNel 306 a.C. la citt\u00e0 foment\u00f2 assieme alla Lega Ernica una ribellione contro il dominio di Roma: come punizione il suo territorio fu ridotto di un terzo (le terre confiscate passarono alla vicina Ferentino, rimasta fedele all'Urbe), fu saccheggiata e i capi della rivolta, deportati a Roma, vennero pubblicamente decapitati (303 a.C.). Fu in seguito devastata dall'avanzata di Annibale lungo la Via Latina (durante la II guerra punica), alla quale non volle arrendersi: questo le merit\u00f2 l'appellativo, datole da Silio Italico, di \"Bellator Frusino\", che tuttora campeggia nello stemma cittadino:\nSilio Italico loda Frusino anche nel corso dell'elencazione degli alleati romani nella battaglia di Canne (\"a duro Frusino haud imbellis aratro\", VIII, 398). Anche scrittori Greci la citarono nei loro scritti, mentre tra i Romani, in seguito, Giovenale evidenzier\u00e0 la tranquillit\u00e0 della citt\u00e0.\nSappiamo che sotto la dominazione romana, all'interno del Latium adiectum, lungo la Via Latina, fu municipio con diritto di voto e fu iscritta alla trib\u00f9 Ufentina; in epoca imperiale divenne colonia e parte delle sue terre vennero assegnate ai veterani, forse anche per contrastare un progressivo spopolamento.\nSulla diffusione del Cristianesimo a Frosinone le fonti sono oscure, ma si ritiene che sia esistita un'antica diocesi; la citt\u00e0 diede i natali a due pontefici, Ormisda e Silverio (unico caso di due papi padre e figlio), oggi patroni.\nMolti scrittori antichi, tra i quali Tito Livio, Cassio Dione, Silio Italico, Festo Pomponio, Floro, il gi\u00e0 citato Giovenale, Cicerone ricordano la citt\u00e0 di Frosinone non solo per meri fatti storici, ma anche per le virt\u00f9 dei suoi abitanti. Lo stesso Cicerone nel territorio di Frosinone possedeva una villa o un fondo come \u00e8 possibile intuire da una lettera inviata al suo amico Attico.\nNonostante le traversie politiche e militari, Frosinone fu Prefettura e Municipio con tutti i diritti che la cittadinanza romana comportava. Come qualche storico riferisce furono innalzate le mura a difesa della citt\u00e0. Fu abbellita di edifici, monumenti e statue, che le guerre, lo scorrere dei tempi, l'incuria o la stoltezza degli uomini hanno mandato in rovina, anche se negli ultimi decenni sono stati ritrovati numerosi reperti custoditi in vari musei, per esempio la celebre statua di Marte che si trova a Roma, a Villa Albani \nTorlonia che fu rinvenuta nel 1744 nella zona che ancora oggi si chiama Colle Marte.\nEt\u00e0 medievale.\nCon la caduta dell'Impero romano d'occidente, Frosinone, che subir\u00e0 diverse distruzioni durante le invasioni barbariche, entr\u00f2 a far parte, come il resto dell'Italia, nel Regno ostrogoto per essere poi rinconquistata dalle truppe bizantine di Giustiniano. Entr\u00f2 dunque a far parte del Ducato romano e rimase da allora, per tutto il Medioevo e gran parte dell'et\u00e0 moderna, sempre dipendente dalla Roma papale; la sua funzione era principalmente agricola.\nNel duecento furono gli anagnini a tentare di imporre il loro dominio sulla citt\u00e0, ma Frosinone, appoggiata dall'intervento papale, rese inoffensivi i progetti dei nobili di Anagni.\nNel XIII secolo divent\u00f2 capitale di un ducato assegnato ai Gaetani e da quel secolo fu saltuariamente sede del rettore di Campagna e Marittima, assieme ad altre citt\u00e0 della provincia pontificia come Ferentino, Anagni e Priverno. Agli inizi del XIV secolo la citt\u00e0 fu dominata dalla vicina e potente Alatri, a sua volta conquistata da Francesco de Ceccano e dalle sue truppe ceccanesi per un trentennio. La citt\u00e0 dovette subire un disastroso terremoto nel 1350.\nEt\u00e0 moderna.\nNel Cinquecento fu devastata dai Lanzichenecchi, che vi portarono la peste, immediatamente seguiti da truppe francesi e fiorentine, contestualmente al Sacco di Roma. La rocca, distrutta, venne ricostruita; per alcuni il portale principale sarebbe stato disegnato da Michelangelo.\nNuove distruzioni si ebbero con l'occupazione da parte degli spagnoli in guerra contro Paolo IV nel 1556: la sua rocca era strategicamente rilevante per il controllo di tutta la valle del Sacco e per la difesa di Roma.\nA seguito del trattato di Cave (1557) la residenza dei governatori pontifici della provincia di Campagna e Marittima fu fissata definitivamente a Frosinone; la Campagna e Marittima prender\u00e0 poi il nome di Delegazione di Frosinone. Tra il Seicento e l'Ottocento la citt\u00e0 conobbe un significativo incremento demografico, passando da meno di duemila abitanti alla met\u00e0 del Seicento agli oltre diecimila del primo censimento dello Stato italiano. Contemporaneamente si avvi\u00f2 un nuovo sviluppo architettonico e urbanistico, con la costruzione o ristrutturazione di monumenti e luoghi di culto, e nell'Ottocento la realizzazione di nuove importanti arterie stradali, su tutte la via Nova (attuale Corso della Repubblica) e viale Roma, nuovo accesso alla citt\u00e0.\nDegno di nota fu l'atteggiamento della popolazione frusinate durante l'occupazione francese e la Repubblica Romana, alla quale comunque aderirono due frusinati, Giuseppe De Matthaeis e Luigi Angeloni, che divennero Tribuni della Repubblica: la popolazione, intorno al 1798 si ribell\u00f2 alle truppe francesi e per questo motivo la citt\u00e0 venne messa a ferro e fuoco e saccheggiata (la rivolta antifrancese riecheggia ancora oggi attraverso la Festa della Radeca, il Carnevale frusinate).\nEt\u00e0 contemporanea.\nIn occasione del viaggio di Pio IX nella provincia di Campagna e Marittima (13-20 maggio 1863) con il treno, furono organizzati solenni festeggiamenti, che si conclusero con la benedizione del pontefice dal balcone della Prefettura. Durante questa visita il papa promise un finanziamento straordinario per la costruzione di un acquedotto destinato a portare acqua corrente in citt\u00e0 per mezzo di una pompa idraulica, acquedotto portato a termine e inaugurato l'8 dicembre 1869.\nFrosinone fu testimone nel 1867 della Campagna dell'Agro Romano per la liberazione di Roma con la Colonna Nicotera. Di rilievo lo scontro con i garibaldini a Monte San Giovanni Campano, sul confine con il Regno d'Italia. Nel Museo nazionale di Mentana sono conservati i cimeli della \"Vendita\" Carbonara \"Nicola Ricciotti\" patriota mazziniano.\nFrosinone fu sottratta allo Stato Pontificio e ufficialmente annessa al Regno d'Italia il 17 settembre 1870, tre giorni prima di Porta Pia. In realt\u00e0, il secolare dominio pontificio sulla citt\u00e0 era di fatto terminato gi\u00e0 dalla sera del 12 settembre con la fuga dell'ultimo delegato apostolico, il monsignore Pietro Lasagni, mentre le truppe italiane si trovavano ancora lungo la Casilina, nel territorio di Ripi, in attesa di riprendere la marcia verso Frosinone.\nNella seconda met\u00e0 dell'Ottocento l'abitato della citt\u00e0 era quasi del tutto racchiuso all'interno dell'antica cerchia muraria della \"cittadella\" medievale, cos\u00ec come era stato pi\u00f9 volte ricostruito dopo le varie devastazioni subite da armate tedesche e spagnole nel XVI secolo e dai francesi sul finire del Settecento.\nLa cittadella stando alla descrizione dello studioso di storia locale Vittorio Valle, \"era delimitata da un muro di cinta che aveva tre capisaldi, la Porta Romana o della Valle, la porta di Campania o Napoletana (oggi Porta Campagiorni) e la Rocca, ora sede della Prefettura.\"\nDopo l'unificazione nazionale la citt\u00e0, divenuta capoluogo dell'omonimo circondario in provincia di Roma, conobbe un rinnovamento edilizio e un abbellimento architettonico dell'abitato, come testimoniano gli edifici tardo ottocenteschi e umbertini dell'attuale centro storico. La citt\u00e0 divenne sede degli uffici della sottoprefettura e del distretto militare; dal 1863 era servita dalla stazione ferroviaria statale, alla quale si aggiunger\u00e0 poi quella della ferrovia vicinale (la Roma-Fiuggi-Alatri-Frosinone).\nNel 1871 Domenico Diamanti divenne il primo sindaco della citt\u00e0 dopo l'Unit\u00e0 d'Italia; questi si impegn\u00f2 attivamente nell'ammodernamento e nel risanamento della citt\u00e0, allora conosciuta come una delle pi\u00f9 arretrate d'Italia. Si provvide al rinnovamento edilizio, alla sistemazione delle strade, delle piazze ed all'illuminazione del centro urbano. Nel 1874 fu costruita una fila di fabbricati di oltre 300 metri nota come \"palazzata Berardi\" destinata a rispondere alle esigenze abitative per impiegati e militari del neonato Stato. Al centro della struttura sorse il Teatro Isabella, che fu successivamente chiamato Politeama e poi Cinema-Teatro Excelsior, ancora oggi presente sebbene inattivo..\nNel giugno del 1873 Urbano Rattazzi, allora Presidente del Consiglio dei ministri, mor\u00ec improvvisamente a Frosinone mentre si trovava ospite di un amico. Per quell'occasione giunsero in citt\u00e0 numerosi politici e funzionari del Re. La villa dove Rattazzi mor\u00ec, Casale Ricci in via Armando Fabi, si trova oggi in completo abbandono. \nAl tempo della prima guerra mondiale Frosinone contava circa 12.000 abitanti, disseminati per la campagna in frazioni, in piccoli villaggi, o case sparse, dediti principalmente all'agricoltura. Una parte pi\u00f9 esigua di abitanti risiedeva nel centro storico impiegata nei vari uffici della sottoprefettura, del Comune e delle altre amministrazioni tra le quali il Distretto militare. Vi era anche una discreta attivit\u00e0 artigianale e commerciale. Pi\u00f9 modesta risultava invece l'attivit\u00e0 industriale, con la presenza di mulini lungo il corso del fiume Cosa, pastifici e tipografie.\nFrosinone rimase sede di sottoprefettura dal 1871 al 1926. Nel 1927, nel quadro di una generale riorganizzazione amministrativa, venne istituita dal regime fascista la provincia di Frosinone, sottraendo comuni alle province di Roma e Provincia di Terra di Lavoro. Furono ampliati gli uffici esistenti e se ne crearono di nuovi e, furono trasferiti in citt\u00e0 un gran numero di dipendenti statali, soprattutto da Caserta.\nFrosinone conobbe - quindi - un nuovo sviluppo demografico, economico e sociale. In questo periodo furono inoltre realizzati numerosi nuovi edifici pubblici, tra questi il Palazzo della provincia e quello della Camera di Commercio. Nel 1924 venne inaugurato, alla presenza del re Vittorio Emanuele III, il Monumento ai Caduti della prima guerra mondiale, opera dell'architetto Cesare Bazzani. Nel 1926 era terminato l'imponente edificio \"Pietro Tiravanti\" sede delle scuole elementari.\nFrosinone durante la seconda guerra mondiale.\nLe ultime distruzioni saranno inflitte alla citt\u00e0 durante la seconda guerra mondiale, con 56 bombardamenti alleati protrattisi dall'11 settembre 1943 a tutto maggio 1944. Durante quell'infelice periodo tutti gli uffici pubblici vennero trasferiti temporaneamente poco pi\u00f9 a nord, a Fiuggi, che godeva di una relativa tranquillit\u00e0.\nEra il 31 maggio del 1944 quando i primi Alleati entrano a Frosinone (soldati canadesi appartenenti al Loyal Edmonton Regiment), i quali mandarono un messaggio al comando: \"la citt\u00e0 \u00e8 vuota e in rovina!\".\nI bombardamenti rasero al suolo 80% della citt\u00e0. Andarono distrutte la Chiesa dell'Annunziata, il palazzo Berardi sede fino ad allora del Municipio, l'intero borgo medievale sviluppatosi nella zona di Via Cavour, la caserma dei R.R. Carabinieri, il tratto finale di Via Vittorio Emanuele II, oggi Corso della Repubblica. Ingenti danni furono riportati al Palazzo Apostolico, oggi sede della Prefettura, alla Cattedrale di Santa Maria Assunta, alla sede del Liceo Classico \"N.Turriziani\" e alla Chiesa di Santa Lucia. A valle, la Stazione Ferroviaria e il Santuario della Madonna delle Nevi furono distrutte. Il Campanile, simbolo della citt\u00e0 e sul quale era stata posta una sirena che avvisasse la cittadinanza in caso di incursioni aeree nemiche, riport\u00f2 un grosso foro circolare su uno degli orologi. And\u00f2 completamente perduto, inoltre, il monumento ai caduti della Grande Guerra sito in Piazza Armando Diaz, del quale rimase il solo piedistallo. Questo stesso \u00e8 stato poi riutilizzato per il nuovo monumento ai caduti, di tutte le guerre, di Frosinone, realizzato da Umberto Mastroianni sul finire degli anni Settanta e che oggi trova posto in uno dei \"curvoni\" di Viale Mazzini.\n\"\"La mattina i nazisti invasero la citt\u00e0, stabilendosi all'aeroporto e installando due semplici mitragliere contraeree, una all'aeroporto e l'altra faceva la spola tra piazzale Vittorio Veneto, sotto la Prefettura, e il colle della Prebenda accanto il Liceo Classico Turriziani. Alle 22:00 circa suonava la sirena di allarme aereo che era sul campanile, simbolo della citt\u00e0. Poco dopo i bombardieri inglesi scaricarono centinaia di bombe sulla citt\u00e0 illuminandola a giorno con i bengala.\"\n\"Si sarebbe potuto capire l'aeroporto e la stazione ferroviaria, obiettivi strategici in mano ai nazisti, ma si bombard\u00f2 l'intera citt\u00e0. Il giorno dopo (12/09/43), quando la popolazione era tornata dalle campagne, uscita dai rifugi, stava soccorrendo i feriti, tornando alle case distrutte, le fortezze volanti americane in pieno giorno, alle 11:30 circa, colpirono ancor pi\u00f9 duramente la citt\u00e0 e la popolazione civile.\"\n\"Morte e distruzione furono ovunque.\"\n\"Distrutto il Comune di Frosinone, che era nell'attuale Piazza Della Libert\u00e0, il Liceo Classico, persino l'ospedale che era in Piazza Diamanti, il Palazzo della Provincia, la Prefettura...\"\n\"Nulla fu risparmiato! i morti e i feriti tra la popolazione civile furono numerosi, tra uomini, donne, bambini\".\"\n\"(L'altra faccia della luna, M.Mancini 2017.)\"\nAlla fine della guerra Frosinone risult\u00f2 il capoluogo di provincia pi\u00f9 devastato in rapporto al numero di abitanti ed al patrimonio edilizio. Un censimento dell'anno successivo registr\u00f2 3.050 vani completamente distrutti, 4.880 gravemente danneggiati, ben 8.500 persone rimasero senza tetto, praticamente la totalit\u00e0 degli abitanti della parte alta di Frosinone. Centinaia furono i morti e i feriti. Ma nonostante le estreme sofferenze e devastazioni, il comune ricever\u00e0 soltanto una medaglia di bronzo.\nDal dopoguerra ad oggi.\nCon la ricostruzione si crearono le premesse per il processo di trasformazione del sistema produttivo, che da prevalentemente agricolo divenne industriale e poi terziario. Tra il 1950 ed il 1960, l'andamento socio-economico di Frosinone segu\u00ec e conferm\u00f2 le tendenze gi\u00e0 riscontrate nell'immediato dopoguerra: un'inesorabile flessione del settore agricolo (9% degli occupati), un modesto incremento dell'industria (36%) e una significativa ascesa delle attivit\u00e0 terziarie, che complessivamente (commercio, servizi e pubblica amministrazione) occupano attualmente il 54% della forza-lavoro.\nContinua l'opera di ricostruzione con alcuni rifacimenti fondamentali (palazzi della Prefettura, della Banca d'Italia, di Giustizia, della Camera di Commercio e delle Poste e Telecomunicazioni,) e la creazione di opere come l'Ospedale Civile, le case popolari, l'ampliamento della rete stradale urbana ed extraurbana, l'allacciamento idrico con gli insediamenti rurali e la costruzione del Grattacielo Edera.\n\u00c8 in questo quadro generale che si avvia il processo di industrializzazione. I due elementi propulsivi risultano la realizzazione nel 1962 del tratto autostradale Roma-Napoli e l'istituzione nello stesso anno del Nucleo di Industrializzazione della Valle del Sacco. L'arteria autostradale, che attraversa longitudinalmente tutta la valle, contribuisce in maniera definitiva a rompere l'isolamento del capoluogo e dell'intera provincia, che fino ad allora si avvaleva per i collegamenti interregionali, dell'antica via Casilina o del poco funzionale tratto ferroviario Roma-Napoli, all'epoca non ancora elettrificato.\nI decenni seguenti, caratterizzati dallo sviluppo economico, ma anche da diversi periodi di crisi, hanno condotto, soprattutto nella Frosinone \"bassa\", ad un aspetto in prevalenza moderno, di centro industriale e commerciale, mostrando per\u00f2 uno sviluppo urbanistico disordinato ed irrazionale, dovuto alla mancata applicazione del piano regolatore ed alla forte speculazione edilizia diffusasi gi\u00e0 dagli anni sessanta, cosa che prosegue ancora oggi, nonostante l'espansione demografica si sia arrestata gi\u00e0 da molti anni.\nSimboli.\nRiguardo allo stemma della citt\u00e0 lo statuto comunale recita espressamente:\nMonumenti e luoghi d'interesse.\nArchitetture religiosi.\nCattedrale di Santa Maria Assunta.\nLa cattedrale di Santa Maria Assunta \u00e8 la chiesa pi\u00f9 importante di Frosinone ed \u00e8 posta sul punto pi\u00f9 alto del colle su cui sorge il centro storico della citt\u00e0 (\"Frosinone alta\").\n\u00c8 stata ampiamente rimaneggiata nel XVIII secolo rifacendosi a Sant'Andrea della Valle a Roma. Presenta un campanile romanico, alto 68 metri, che \u00e8 considerato il monumento pi\u00f9 emblematico della citt\u00e0, a tre ordini di finestre bifore. La facciata della cattedrale \u00e8 in marmo bianco. Tra le opere d'arte conservate nel luogo sacro vi \u00e8 una \"Madonna con Sant'Anna, San Giovannino e angeli\" del Sementi. La chiesa \u00e8 Cattedrale dal 1986, anno di istituzione della diocesi.\nChiesa abbaziale di San Benedetto.\nEretta nel 1134, la chiesa abbaziale di San Benedetto che \u00e8 anche la pi\u00f9 antica Pinacoteca della citt\u00e0, \u00e8 stata ricostruita tra il 1750 e il 1797 in forme tardobarocche, con un tiburio ottagonale e una facciata a due ordini sovrapposti; rimasta indenne alle distruzioni belliche, conserva al suo interno pregevoli tele datate tra il XVII e il XIX secolo.\nL'interno della chiesa presenta una navata unica, con cappelle laterali intercomunicanti, coperta con una volta a botte costolonata, stuccata e lunettata in corrispondenza di ogni finestra.\nAll'interno della chiesa si conserva il quadro della \"Madonna del Buon Consiglio\" di autore locale ignoto, al quale \u00e8 legato un prodigio che sarebbe avvenuto il 10 luglio del 1796: mentre alcune donne erano riunite per il rosario davanti al dipinto \"la Madonna apriva gli occhi e guardava i fedeli, poi il viso diveniva colore vermiglio. Alle volte l'occhio sinistro che guardava il Bambino si velava di pianto\".\nTra le altre tele presenti spicca quella dedicata a San Gregorio Magno realizzata dal pittore locale Mascetti nel 1899 ricopiando un affresco del pittore Filippo Gagliardi.\nL'altare, adornato da stucchi barocchi, \u00e8 dedicato alla famiglia Kambo. Sotto l'altare sono custodite e visibili le spoglie di un martire della cristianit\u00e0. Salendo sul piccolo campanile si possono ammirare due campane dell'antica fabbrica settecentesca dei Cacciavillani e la campana, anch'essa settecentesca, dell'antica sede comunale oggi ufficio postale con l'antico stemma della citt\u00e0 di Frosinone.\nSantuario della Madonna della Neve.\nIl santuario della Madonna della Neve fu costruito come cappella rurale sul finire del Seicento nel luogo di un evento miracoloso, avvenuto il 10 maggio 1675 e noto come \"Sudorazione della Madonna\" che si sarebbe verificato nella gi\u00e0 esistente chiesetta risalente al 1586. In poco pi\u00f9 di un anno la chiesa fu ultimata in tutte le sue parti, sagrestia e campanile compresi, e fu provveduta di tutti gli arredi sacri.\nL'8 maggio 1678, quarta domenica dopo Pasqua, fu solennemente consacrata. Il Santuario ha in seguito ospitato una comunit\u00e0 di religiosi.\nQuando nel 1675 si verific\u00f2 il prodigio della sudorazione, tra i pellegrini illustri accorsi a venerare l'Immagine intervenne anche il giovanissimo Cardinale Francesco Orsini, futuro papa Benedetto XIII, all'epoca arcivescovo di Benevento, il quale riconobbe come soprannaturale il prodigio a cui aveva assistito. Nel 1727, ormai eletto Papa, volle tornare a Frosinone durante la vigilia dell'Ascensione per venerare la Madonna della Neve, ancora oggi vi \u00e8 presente una targa che ne ricorda la visita.\nAnche Pio IX visit\u00f2 il Santuario il 14 maggio 1863, e anche in questa circostanza ricorreva la festa della Ascensione.\nNella chiesa un affresco del XVI secolo rappresenta la \"Madonna della Neve con i santi Ormisda e Silverio\". Vi \u00e8 poi una pala di Filippo Balbi raffigurante la \"Madonna della Cintura\". La chiesa originaria fu pi\u00f9 volte saccheggiata nel corso della storia e sub\u00ec anche gravi danneggiamenti durante i bombardamenti aerei a tal punto da essere demolita e ricostruita negli anni cinquanta.\nChiesa di San Magno o della Madonna della Delibera.\nLa Chiesa di San Magno, o della Madonna della Delibera, risale al IX secolo, ma l'aspetto attuale si deve in parte al restauro del 1747. A pianta ottagonale, al suo interno custodisce affreschi raffiguranti la Vergine Maria, il Bambino e San Magno adorante, San Tommaso d'Aquino e San Biagio, San Bernardino da Siena e San Luigi Gonzaga. Notevole \u00e8 la pala d'altare affrescata raffigurante san Magno con sant'Ormisda. Tra i due santi l'ignoto autore dell'opera ha raffigurato la citt\u00e0 di Frosinone, con la Rocca e le torri presenti all'epoca.\nChiesa della Santissima Annunziata.\nLa Chiesa della Santissima Annunziata, sede sin dal 1785 di una delle parrocchie della citt\u00e0, fu distrutta dai bombardamenti della seconda guerra mondiale, e pertanto ricostruita negli anni cinquanta. Nel 1984 sub\u00ec ingenti danni a seguito di un terremoto, tornando fruibile solamente nel 2000.\nChiesa di Santa Lucia.\nUna chiesa con questo nome venne edificata nel XVI secolo per volere del vescovo Ennio Filonardi, per la sepoltura dei condannati a morte, nel luogo dove poi sarebbe sorto il palazzo della Banca d'Italia. Nel 1840 fu ricostruita sull'attuale Corso della Repubblica in forme neoclassiche. Caduta in miseria alla fine dell'Ottocento, sopravvisse ai bombardamenti del 1943, quando si stima che il 95% degli edifici di quella zona fossero stati distrutti.\nChiesa di Santa Maria delle Grazie o di San Gerardo.\nLa chiesa di Santa Maria delle Grazie fu eretta nel corso del XVIII secolo per volere dei vescovi di Veroli De Zaulis e De Tartagnis nel luogo dove si trovava una piccola omonima cona e la chiesa di San Lorenzo. La chiesa, a navata unica, presenta varie cappelle laterali e un prezioso affresco del XIV secolo, posto dietro l'altare centrale, raffigurante la Madonna che allatta il Bambino, tipica immagine di devozione popolare nonch\u00e9 unico frammento dell'antico edificio di San Lorenzo.\nNel giugno del 1776 la custodia della chiesa fu affidata ai padri redentoristi e al culto della Madonna delle Grazie venne associata la devozione per San Gerardo Maiella. La festa del santo, l'ultima domenica di settembre, richiama ogni anno migliaia di fedeli.\nSan Clemente Maria Hofbauer visse per un certo tempo nell'annessa casa religiosa fondata da Sant'Alfonso e in questa chiesa celebr\u00f2 la sua prima Santa Messa. \u00c8 ancora oggi officiata dai padri redentoristi che hanno in questo santuario una loro casa.\nArchitetture civili.\nPalazzo del Governo.\nPosto nel luogo dove sorgeva la rocca medievale di Frosinone, il palazzo attualmente sede della prefettura di Frosinone venne edificato a partire dal 1825 come sede della Delegazione apostolica di Frosinone su progetto dell'architetto Mazzarini e i lavori, eseguiti dall'architetto Antonio Sarti, terminarono nel 1840. Della rocca mantenne il portale, il cui disegno era attribuito dalla tradizione orale al Michelangelo.\nL'edificio rimase danneggiato dal terremoto della Marsica del 1915, da un incendio nel 1927 e soprattutto dai bombardamenti della seconda guerra mondiale. Nel dopoguerra acquis\u00ec l'aspetto attuale, mantenendo essenzialmente la struttura complessiva, con quattro piani e una loggia centrale all'altezza del piano nobile sostenuta da sei colonne doriche, ma privato della torretta dell'orologio che lo coronava.\nAl suo interno sono presenti arredi provenienti dalla reggia di Caserta.\nPalazzo della Provincia.\nIl palazzo, sede dell'amministrazione provinciale di Frosinone, \u00e8 stato realizzato tra il 1930 e il 1933 in stile neoclassico \u2013 ma con struttura in cemento armato \u2013 su progetto dell'architetto Giovanni Jacobucci. Secondo le intenzioni l'inaugurazione del Palazzo sarebbe dovuta avvenire il 28 ottobre del 1932, in occasione del decennale della marcia su Roma, ma i lavori furono ultimati l'anno dopo.\nNell'atrio del palazzo \u00e8 collocata la statua bronzea della \"Danzatrice\": quest'opera del primo Novecento di Amleto Cataldi - scultore originario di Roccasecca e Castrocielo la cui produzione si svilupp\u00f2 principalmente a Roma - \u00e8 stata riportata in Italia dagli Stati Uniti, dove si trovava dagli anni venti, nel 2010; Auguste Rodin ebbe modo di ammirare la scultura in un'esposizione a Parigi e ne sottoline\u00f2 \u00abla ritmica armonia e il silenzio attivo\u00bb.\nDall'atrio, una scala monumentale conduce ai piani superiori e al salone di rappresentanza. Nel palazzo sono conservate anche opere d'arte di Umberto Mastroianni, di Renato Guttuso, del Cavalier d'Arpino, di Aldo Turchiaro e Giovanni Colacicchi.\nPalazzo Pietro Tiravanti.\nQuesto imponente edificio fu realizzato come sede delle scuole elementari, su progetto dell'ingegner Edgardo Vivoli, \u00absullo sperone verdeggiante del colle Belvedere in vista della ridente pianura\u00bb e fu dedicato alla Medaglia d'oro Pietro Tiravanti, caduto in Libia nel corso della prima guerra mondiale. Di architettura classica, \u00e8 stato uno dei primi palazzi in Italia di queste dimensioni ad essere costruito in cemento armato antisismico; l'opera, pensata fin dal 1871, fu resa possibile grazie ai finanziamenti giunti a seguito del terremoto della Marsica del 1915: iniziata a gennaio 1925, vide la sua ultimazione il 15 giugno 1929.\nIl palazzo si sviluppa su 4 piani negli avancorpi laterali e 3 piani nella parte centrale, con 52 vani, 14 corridoi e 2 vani scala; per le sue dimensioni, che lo rendono inconfondibile nel panorama cittadino, il Tiravanti \u00e8 noto in citt\u00e0 anche come l'\"Edificio\".\nUn progetto di recupero conservativo del palazzo, voluto dall'amministrazione comunale, \u00e8 stato finanziato dalla Fondazione Monte dei Paschi di Siena. Il 6 dicembre 2014 \u00e8 diventato sede dell'Accademia di belle arti di Frosinone, a seguito di un restauro finanziato dalla Banca Popolare del Cassinate. Il 1\u00ba marzo 2015 vi apre all'interno il \"Maca\", il Museo di Arte Contemporanea dell'Accademia di Belle Arti.\nGrattacielo L'Edera.\nRealizzato in circa due anni e inaugurato il 18 maggio 1968, sotto la spinta dell'espansione economica ed urbanistica, il grattacielo Edera rappresent\u00f2 allora non soltanto un importante esempio di iniziativa imprenditoriale privata, ma anche, al di fuori di Roma, un'avanguardia dell'edilizia di tutta l'Italia centro-meridionale. Il progetto dei 21 piani dell'edificio vide la collaborazione di pi\u00f9 professionisti: l'ingegner Adriano Cerasi, l'architetto Franco Santori e per i calcoli relativi alla struttura in cemento armato ci si avvalse di un nome celebre, l'ingegner Riccardo Morandi. Direttore dei lavori fu l'ingegner Guido Valchera. Il grattacielo \u00e8 alto 90 metri dalle fondazioni e 81 dal piano stradale ed \u00e8 uno dei pi\u00f9 alti del Lazio.\nPalazzo Munari.\nCostruito a partire dal 1854 sul sito dell'antica chiesa di Santa Lucia, il palazzo, che fino alla chiusura, il 10 ottobre 2008, ha ospitato gli uffici della Banca d'Italia, fu fino alla seconda guerra mondiale la caserma dei reali carabinieri. In precedenza era stato anche sede dei gendarmi pontifici. Dal 2021 ospita gli uffici e il consiglio comunale cittadino\nMonumento a Nicola Ricciotti.\nIn Piazza della Libert\u00e0, davanti al Palazzo del Governo, si trova il monumento dedicato a Nicola Ricciotti, patriota frusinate morto nel 1844 in Calabria insieme ai fratelli Bandiera, e \u00ab\"ai martiri della regione\"\u00bb (cos\u00ec recita l'iscrizione posta sul monumento) del libero pensiero e del Risorgimento. L'opera in bronzo, realizzata dal celebre scultore Ernesto Biondi, originario della vicina Morolo, fu inaugurata nel 1910 e oltre a Ricciotti raffigura fra gli altri Pietro Sterbini, Luigi Angeloni, Francesco Arquati, Sisto Vinciguerra e Aonio Paleario.\nMonumento ai Caduti.\nIl Monumento ai Caduti di tutte le guerre di Frosinone \u00e8 un'opera in acciaio dello scultore Umberto Mastroianni, che lo ide\u00f2 nel 1970. Il monumento si trova nel Piazzale della Pace, dove fu collocato nel 1977. Recentemente alcune associazioni culturali e diversi cittadini chiedono che il monumento sia trasferito in un luogo pi\u00f9 idoneo all'importanze del monumento, che versa in condizioni di degrado e abbandono.\nFontana Livio de Carolis.\nNella piazza della Madonna della Neve \u00e8 collocata la fontana realizzata dall'architetto Alessandro Specchi nel 1711, per volere del marchese Livio de Carolis, Generale delle Poste pontificie.\nLa fontana presenta alcune analogie con una precedente opera dello Specchi, la fontana Clementina nello scomparso porto di Ripetta a Roma. \u00c8 costituita da una vasca con bacino quadrilobato. Ai lati della vasca sono erette due colonne sormontate da sfere marmoree.\nFontana Bussi e Ponte della Fontana.\nIl sito si trova sotto il viadotto di Viale Roma non distante dal sito dell'anfiteatro romano ma sulla sponda opposta del fiume. Secondo vari studiosi locali, la fontana aveva origini molto remote e la sua collocazione originaria \u00e8 certamente molto antica tanto da essere ritenuta tra le costruzioni pi\u00f9 antiche della citt\u00e0, anche se dell'opera originaria non \u00e8 rimasto nulla e la fontana attuale, nota come Fontana Bussi, dal nome del governatore dell'epoca Giovanni Battista Bussi de Pretis, \u00e8 un'opera del 1774.\nLa prova dell'esistenza di un'antica fontana \u00e8 per\u00f2 data dal ritrovamento di un cippo lapideo che riporta un'iscrizione parziale, composta su tre righe, rinvenuto durante alcuni lavori di scavo. L'incisione sulla vecchia pietra, sprofondata nel terreno, risulta volutamente cancellata a colpi di scalpello e solo alcuni frammenti sono rimasti leggibili, avvolgendo nel mistero l'antica opera. La datazione storiografica del cippo fa ritenere che il fontanile \u00e8 da collocarsi nel periodo di Gaio Mario, tra il 104 e nel 101 a.C. \u00c8 stata anche avanzata l'ipotesi che la scritta sull'antica pietra potrebbe essere stata cancellata volutamente dai cittadini frusinati perch\u00e9 in contrasto con il dominio romano nel corso di alcuni momenti storici.\nIl ponte adiacente alla fontana e pertanto noto come \"Ponte della Fontana\" venne costruito nel 1665 sulla parte di struttura rimanente di un pi\u00f9 antico ponte romano che forniva l'attraversamento del fiume Cosa all'antica via Latina (antica via romana che collegava il Lazio alla Campania, oggi via Casilina). Il ponte fu distrutto da una piena nel settembre 1773, per essere ricostruito l'anno seguente dai cittadini frusinati, assieme alla Fontana Bussi oggi presente, come \u00e8 testimoniato dall'epigrafe commemorativa murata sul fronte dello stesso fontanile.\nMonumento al tenente Simm.\nInaugurato il 31 maggio 2009, in corrispondente del 65\u00ba anniversario della Liberazione, si tratta di un cippo commemorativo a ricordo del tenente Everett M. Simm, del Royal Edmonton Regiment, primo militare delle forze alleate, canadese, morto nella liberazione della citt\u00e0 di Frosinone dall'occupazione Nazista. Il cippo \u00e8 stato eretto in Corso delle Repubblica, all'altezza della \u201ccurva Zallocco\u201d, proprio nel luogo dove Simm venne ucciso da un cecchino tedesco e dove venne seppellito, nel giardino antistante il cinema Excelsior. Alla cerimonia d'inaugurazione hanno preso parte anche sei reduci dell'esercito canadese arrivati in citt\u00e0 a bordo di due jeep, provenienti da viale Napoli, proprio come accaduto sessantacinque anni prima.\nMonumento a Umberto I\nOpera di Giovanni Nicolini, non fu mai inaugurato. Commissionato dall'amministrazione locale all'indomani dell'attentato a Re Umberto I,fu posizionata in Piazza Risorgimento,nei pressi delle ex Carceri nel 1907.\nSiti archeologici.\nAnfiteatro romano.\nLe rovine di un \"anfiteatro romano\", edificato tra la fine del I secolo e l'inizio del II secolo, sono ai piedi del colle su cui oggi sorge il centro storico della citt\u00e0, nei pressi del fiume Cosa. L'ipotesi che a Frosinone vi fosse un anfiteatro, era stata formulata nei primi anni dell'Ottocento da Giuseppe De Matthaeis, il quale in un suo saggio storico dedicato alla citt\u00e0 cita alcuni documenti medievali nei quali compaiono espressioni come \"\"juxta amphitheatrum Frusinonis\" e \"cum amphitheatrum\"\", ma il sito esatto fu individuato solamente nel 1965, nel corso dei cantieri di scavo per la costruzione di alcune palazzine, che alla fine vi vennero comunque costruite sopra. La parte del monumento romano lasciata in vista tra i pilastri della soprastante palazzina \u00e8 oggi visitabile.\nUn plastico ricostruttivo del monumento \u00e8 invece esposto nel Museo Archeologico di Frosinone.\nL'edificio, a pianta ellittica, presentava alle estremit\u00e0 del suo asse maggiore di circa 80\u00a0m gli ingressi principali all'arena che si presume dovesse avere unico ordine di gradinate, arrivando a contenere circa 2000 spettatori. Nelle adiacenze di questo sito archeologico \u00e8 possibile visitare la localit\u00e0 \"Ponte della fontana\" in cui si possono ammirare l'antico ponte e il fontanile dai quali deriva il nome dell'area. Accanto all'antico ponte della fontana si trova un ponte pi\u00f9 moderno inaugurato nel 1870, che ancora oggi da viabilit\u00e0 a una delle principali strade che portano alla parte alta della citt\u00e0.\nTerme romane a De Matthaeis.\nNel 2007 alcuni scavi nei pressi di piazza De Matthaeis, hanno portato alla luce un vasto settore di un impianto termale databile tra la fine del III e l'inizio del IV secolo d.C., prospiciente l'antico tracciato della Via Latina. Dalle indagini archeologiche, sono emerse anche alcune strutture murarie, mosaici e suppellettili che fanno ritenere un'occupazione dell'area fra il III ed il I secolo a.C., con almeno una struttura abitativa di tipo rustico ed altre di non chiara definizione.\nAttualmente sono state ricoperte a scopo conservativo, trovandosi in un cantiere dove dovrebbero essere costruite 3 palazzine private, con parere positivo di comune e della Soprintendenza.\nTomba Sant'Angelo.\nLa cosiddetta \"Tomba Sant'Angelo\" \u00e8 un monumento funerario del II secolo che si trova in localit\u00e0 Sant'Angelo, a nord-est del centro cittadino. A pianta quasi quadrata (5,20 x 4,75\u00a0m), \u00e8 costruita in opera laterizia ed \u00e8 coperta da una volta a crociera. L'accesso alla tomba, \u00e8 situato sul lato sud e conserva ancora la soglia, e l'architrave in blocchi di calcare compatto. Nella facciata, al di sopra dell'ingresso, si aprono due strette finestre, tra le quali doveva situarsi l'iscrizione con il nome del defunto o dei defunti sepolti nella tomba. All'interno, gli intonaci con tracce di pitture sono in parte di epoca medievale, quando il monumento fu riutilizzato come luogo di culto. La tomba Sant'Angelo rientra nella serie dei sepolcri romani cosiddetti \u201ca camera\u201d o \u201ca celle\u201d, tipo di costruzione si diffonde a partire dal II secolo d.C..\nTerme romane sul fiume Cosa.\nAd Aprile 2021 vengono rinvenuti, dopo alcuni scavi di sopralluogo per la ricostruzione di tubature fognarie, degli ambienti termali risalenti al II-III secolo d.C. Sono composte da mosaici raffiguranti mostri marini e Tritone, che mostrano analogie stilistiche con le vicine terme di Supino. La manifattura molto pi\u00f9 raffinata rispetto alle terme di De Matthaeis ha fatto pensare come probabilmente fossero destinate ad un uso privato, rispetto a queste ultime di sicuro uso pubblico.\nNonostante siano rimaste in un buono stato di conservazione, mostrano danneggiamenti dovuti ad un riciclo sia della struttura che dei materiali iniziato gi\u00e0 nel IV secolo d.C. e anche alla continua erosione del letto del fiume Cosa, in cui le terme vi sono affacciate, che ha provocato la perdita di un ambiente.\nAree naturali.\nNon ha trovato finora realizzazione il progetto di un parco lungo il fiume Cosa, che renderebbe fruibili circa cinque chilometri di sponde nel centro della citt\u00e0\\\nNell'area urbana di Frosinone sono presenti all'incirca quattromila alberi: le specie maggiormente presenti sono le variet\u00e0 di \"tiglio\" e il \"platano comune\"; di particolare pregio sono gli esemplari di platano di viale Roma.\nVilla Comunale.\nNella parte bassa della citt\u00e0, la Villa Comunale \"Contessa De Matthaeis\" inaugurata nel 2002 dopo un accurato restauro \u00e8 il parco cittadino di maggiore estensione. L'entrata al parco \u00e8 caratterizzata da una tipica sistemazione a giardino all'italiana, composta da lunghe siepi e da alberi appartenenti a varie specie, organizzati in aiuole circolari. Sul retro della villa comunale si sviluppa un ampio prato che fa da sfondo all'intera area. Una parte rilevante del parco \u00e8 stata sistemata a bosco misto composto da querce, aceri e carpini, dove \u00e8 possibile svolgere attivit\u00e0 sportive.\nParco delle Colline.\nInaugurato nel 2007 e sviluppato in un'area collinare, Il Parco delle Colline ha un'estensione terrazzata di circa 1 ettaro. All'interno vi \u00e8 un'area archeologica e uno spazio per bambini.\nIn passato nella zona venivano svolte da parte degli artigiani del luogo attivit\u00e0 di produzioni di funi e per questo l'area veniva chiamata \u201cdei funari\u201d. \u00c8 stato pertanto realizzato un camminamento che riproduce l'antico sentiero percorso dai costruttori dei funi e denominato \u201cSentiero dei Funari\u201d. All'interno del parco \u00e8 situata la statua della Madonna del Rosario, realizzata dallo scultore anagnino Tommaso Gismondi. Tutti gli interventi effettuati, hanno pienamente rispettato le prescrizioni previste dal decreto del 17 luglio 1998 del Ministero per i Beni Culturali e Ambientali; sono stati infatti eseguiti con tecniche agronomiche e di ingegneria naturalistica mentre i materiali utilizzati hanno riguardato l'utilizzo di materiali cosiddetti vivi come: talee, arbusti, alberi, e materiali organici inerti (brecciolini, pali, tela). Il patrimonio arboreo \u00e8 costituito da circa 1.500 soggetti fra piante annuali, perenni, arbusti e alberi.\nParco dei Nonni.\nIl \"Parco dei Nonni\", realizzato nel 2010, copre un'area di circa duemila\u00a0m\u00b2 sita in via Portogallo (quartiere di Selvapiana). Il nome del parco fa riferimento alla presenza di attrezzature per attivit\u00e0 ginniche per gli anziani, ai quali l'area verde, tra le prime in Italia, \u00e8 in particolare rivolta; il parco \u00e8 pensato comunque per essere fruibile da tutte le fasce d'et\u00e0 e dispone tra l'altro di un'area didattica, situata al confine con la vicina scuola materna, pensata per introdurre i bambini alla conoscenza delle piante.\nGiardino dei Cinque sensi.\nIl \"Giardino dei Cinque sensi\" di Corso Lazio \u00e8 stato realizzato nell'ambito della riqualificazione della zona residenziale di Colle Timio ed \u00e8 stato inaugurato nel 2011. L'idea alla base del progetto del giardino \u00e8, come suggerito dal nome, quella di uno spazio in continua evoluzione che stimoli tutti i cinque sensi e inviti alla socializzazione: il visitatore percorrendo il giardino scopre, una per volta, cinque aree dedicate ognuna ad un senso diverso.\nOrmai il giardino \u00e8 chiuso,e dato in gestione alla societ\u00e0 che ha il campo sportivo di fianco.\nLaghetto di Maniano.\nSituato nella frazione di Maniano, questo laghetto nell'antichit\u00e0 era di propriet\u00e0 del vescovo di Veroli, Giovanni, che il 9 giugno 959 concesse la tenuta del lago in enfiteusi al console e duca di Campagna, Loffredo.\nIn un documento della Delegazione Apostolica di Frosinone risalente al 1854 viene riportato un permesso di pesca nel laghetto di S.Angelo in contrada Maniano. Il lago, oggi in condizioni di degrado, era utilizzato in passato daii contadini per lavare la \"ramiccia\", la gramigna che avevano vangato via dai campi, per liberarla dalla terra e darla da mangiare come foraggio agli animali.\nIl lago, nel passato, era fonte di ricchezza per la popolazione, utilizzato per la pesca, per innaffiare i campi, per lavare i panni e per farsi il bagno.\nLe Fontanelle.\nNella zona detta delle \"Fontanelle\" \u00e8 stata decisa dall'amministrazione comunale la realizzazione di un parco pubblico, per la quale \u00e8 stato indetto il bando per la gara d'appalto. L'area cos\u00ec identificata \u00e8 situata a ridosso delle Vie Mola Vecchia e Ciamarra, nella parte bassa della citt\u00e0 e si estende per oltre due ettari, da poco oltre lo Stadio Comunale situato lungo Via Mola Vecchia, fino al confine con il fiume Cosa e con il Fosso Rio lungo Via Ciamarra. I terreni per circa 18.000\u00a0m\u00b2 sono tutti di propriet\u00e0 comunale, oltre 8.000\u00a0m\u00b2 situati a lato e a monte dell'antico fontanile che d\u00e0 nome ai luoghi; altri 10.000\u00a0m\u00b2 sono situati, spalle al fiume, tra Via Mola Vecchia e Via Ciamarra ed il corso del fiume stesso; altri ancora, lungo la Via Ciamarra tra le Fontanelle e la chiesetta della Madonnina della Quercia.\nL'amministrazione comunale di Frosinone acquist\u00f2 i 10.000\u00a0m\u00b2 di terreno di cui sopra nel 1997 con l'obiettivo di riqualificare l'intera area sia dal punto di vista urbanistico che ambientale.\nSi rilev\u00f2 infatti che l'accesso sia alla parte bassa della citt\u00e0 (Viale Mazzini e Via Aldo Moro) che a quella alta (Via Firenze), cio\u00e8 ai tanti uffici ed istituzioni e strutture pubbliche presenti, non poteva pi\u00f9 rimanere quello attuale caratterizzato da un incrocio angusto e sezioni stradali inadeguate e pericolose sia per la circolazione veicolare che pedonale, in quanto prive anche di marciapiede. La riqualificazione doveva riguardare anche l'ambiente circostante, al momento fortemente degradato, ma potenzialmente di pregio perch\u00e9 situato lungo il fiume Cosa, attorno al fontanile, in un'area ricca di sorgenti, gi\u00e0 destinata a verde pubblico dallo strumento urbanistico vigente. Negli atti deliberativi si evidenzi\u00f2 che \u00abla realizzazione del Parco delle Fontanelle avrebbe costituito il volano per la futura realizzazione del Parco del Fiume Cosa\u00bb. Sono stati portati a compimento l'allargamento dei ponti in Via Ciamarra, uno sul fiume Cosa ed un altro sul Fosso Rio che hanno contribuito a migliorare sensibilmente la circolazione veicolare in quei tratti, unitamente al parziale allargamento della Via Ciamarra nel tratto dalle Fontanelle al ponte sul fiume Cosa.\nA distanza di anni, l'istituzione del parco delle Fontanelle resta un miraggio.\nLo Schioppo.\nNella zona di \"Fontana Bussi\" salendo per Via Mola Nuova, c'\u00e8 l'accesso alla zona dello Schioppo, una diga sul fiume Cosa costruita nella met\u00e0 del '700 per alimentare la \"mola nuova\", il mulino moderno costruito nelle sue vicinanze.\nParco della Fontana Tonica\nIn Via Fontana Unica vi \u00e8 il piccolo parco della Fontana Tonica, che prende il nome da uno dei tanti fontanili dove le casalinghe andavano a lavare i panni. Posto in riva al Fiume Cosa, \u00e8 un tranquillo angolo di verde dotate di panche da pic nic. Viene spesso usato per incontri a carattere sociale ed ecologico.\nParco Matusa\nIn concomitanza con l'apertura del nuovo Stadio Benito Stirpe, che sostituisce il vecchio Stadio Matusa, il 10 aprile 2016 \u00e8 stato presentato presso l'Accademia delle Belle Arti di Frosinone il nuovo Parco Matusa, che prender\u00e0 il posto del vecchio stadio dopo la demolizione. Dall'estensione di circa un ettaro, preveder\u00e0 percorsi di giochi, camminamenti, giardini, stanze tematiche, parcheggi con pavimenti drenanti e coperti di alberi integrati con il parco, oltre a luoghi di incontro, spazi per gli spettacoli, uno skate park e, ovviamente, un\u2019area giochi destinata ai pi\u00f9 piccoli e alle attivit\u00e0 sportive. La Tribuna coperta del Matusa verr\u00e0 utilizzata come tribuna per un teatro all'aperto per gli eventi estivi.\nSociet\u00e0.\nEvoluzione demografica.\nFrosinone, quando divenne capoluogo di provincia nel 1927, contava circa abitanti, i quali grazie all'espansione urbanistica del dopoguerra si sono andati a triplicare fino ad arrivare al picco massimo di circa tra il 2004 e 2005. Dai primi anni duemiladieci Frosinone \u00e8 in costante perdita di residenti, dato da un numero di morti pi\u00f9 alto rispetto ai nati che evidenziano il calo demografico italiano del ventunesimo secolo.\nEtnie e minoranze straniere.\nAl 31 dicembre 2017 a Frosinone risultano residenti cittadini stranieri che rappresentano il 7,29% della popolazione, le nazionalit\u00e0 pi\u00f9 rappresentate sono:\nIn totale nel comune di Frosinone risultano presenti cittadini di 84 nazionalit\u00e0 diverse pi\u00f9 5 apolidi.\nLingue e dialetti.\nIn citt\u00e0 accanto alla lingua italiana resta vitale il dialetto frusinate, un dialetto laziale centro-settentrionale (impropriamente definito a livello popolare e dunque mediatico \"ciociaro\") caratterizzato dalla presenza dello scev\u00e0 e di tratti metafonetici di tipo napoletano, tipici dei dialetti meridionali ma anche di molti centri del basso Lazio. Infatti, Frosinone si trova a ridosso della linea che separa i dialetti mediani dai dialetti meridionali.\nIstituzioni, enti e associazioni.\nIl Tribunale di Frosinone \u00e8 situato in Via Fedele Calvosa, nella parte bassa della citt\u00e0, in una struttura moderna inaugurata nel luglio 2000, assieme ad altri uffici giudiziari, quali la Procura della Repubblica presso il Tribunale e l'Ufficio di Sorveglianza.\nInoltre, all'interno del palazzo sono presenti l'Ufficio Unico Notificazioni, Esecuzioni e Protesti (Ufficiali Giudiziari) e il Consiglio dell'Ordine degli Avvocati. Ha due sedi distaccate, ad Alatri e ad Anagni.\nL'Archivio di Stato di Frosinone \u00e8 stato istituito con Decreto Ministeriale del 12 giugno 1956 e ha competenza su territori soggetti in passato allo Stato Pontificio e Regno di Napoli; la documentazione riflette dunque la diversit\u00e0 delle istituzioni trovando il suo naturale completamento nell'Archivio di Stato di Roma e in quelli di Napoli e Caserta. La parte pi\u00f9 cospicua dell'Archivio \u00e8 costituita dalla documentazione giudiziaria e notarile.\nNell'Archivio va segnalata la preziosa collezione dell'Archivio della Confraternita del Santo Spirito di Ferentino, fondata da Innocenzo III agli inizi del XIV secolo, che raccoglie oltre a documenti pergamenacei anche una serie di registri dei rendiconti degli amministratori della pia istituzione. Di rilievo anche la Collezione delle pergamene (secoli X\u00a0\u2013 XVIII), provenienti principalmente da legature di protocolli notarili, all'interno della quale \u00e8 possibile trovare esempi unici di notazione musicale, o di antiche scritture appartenenti al territorio, come la beneventana. Attualmente l'Archivio di Stato di Frosinone ha sede presso il Grattacielo Edera.\nIl carcere di Frosinone \u00e8 situato nella periferia Nord della citt\u00e0. In passato, le carceri cittadine si trovavano nella zona del centro storico, a ridosso della chiesa di San Gerardo. Una celebre evasione dal vecchio carcere fu quella di Cesare Battisti nel 1981.\nNel dicembre 2010 \u00e8 stato inaugurato il nuovo Ospedale civile \"Fabrizio Spaziani\", nella nuova struttura nei pressi dell'ASL di Frosinone, in Via Fabi che va a sostituire il vecchio ospedale Umberto I di Viale Mazzini. L'ospedale, costruito in cinque anni, \u00e8 stato progettato con la tecnologia dell'isolamento della base, che garantisce la completa operativit\u00e0 della struttura in caso di eventi sismici. Si tratta del secondo ospedale in ordine di tempo costruito in Italia con tale tecnologia (il primo \u00e8 il Gervasutta di Udine)\nLa struttura, composta da 8 piani, prevedeva 437 posti letto e la qualifica come DEA di II livello. L'ospedale ha una struttura di 200.000 metri cubi di volume, 45.000 metri quadrati di superficie coperta utile per le attivit\u00e0 sanitarie, 4 dipartimenti, 14 unit\u00e0 operative complesse, 7 aree specialistiche di intervento per l'emergenza ed oltre venti sale di servizi di diagnostica per immagini e cure strumentali.\nL'ospedale \u00e8 stato intitolato al medico frusinate Fabrizio Spaziani, medaglia d'oro al merito civile, deceduto sul monte Cristallo nell'agosto 2009 a bordo di un elicottero del servizio sanitario del 118, durante un tentativo di soccorso alpino.\nQualit\u00e0 della vita.\nFrosinone, secondo i dossier stilati ogni anno da Il Sole 24 Ore e da Legambiente, occupa da diversi anni gli ultimi posti nelle rispettive classifiche sulla qualit\u00e0 della vita e l'ecosistema urbano, soprattutto a causa di un elevatissimo inquinamento atmosferico. Nel 2008 la citt\u00e0 si \u00e8 aggiudicata il non edificante premio del \"Cigno Nero\" istituito da Legambiente in quanto, nel 2007, \u00e8 risultata essere quella con il pi\u00f9 alto numero di giornate fuorilegge per le polveri sottili PM10. Nel 2009 la citt\u00e0 si \u00e8 confermata la pi\u00f9 inquinata del Lazio con ben 122 sforamenti della soglia per le polveri sottili, una cifra quasi doppia rispetto a quella di Roma. Per questo motivo sono stati effettuati gi\u00e0 diversi studi e sono stati presi alcuni provvedimenti nel tentativo di migliorare la qualit\u00e0 dell'area, a partire dall'istituzione di giornate ecologiche e delle targhe alterne che per\u00f2 hanno prodotto scarsi risultati. Nel 2011 lo scalo di Frosinone ha sfiorato quasi i 100 superamenti della soglia consentita per le polveri sottili, rispetto ai 35 consentiti dalle leggi europee.\nNella classifica finale dell'Ecosistema Urbano 2011 Frosinone si \u00e8 piazzata al 96\u00ba posto, nelle ultimissime posizione: si evidenzia soprattutto un valore elevatissimo delle PM10 con 46,5 microgrammi/m\u00b3, peggiore dato tra tutti i capoluoghi d'Italia, dopo Siracusa..\nStando alle statistiche fornite, Frosinone paga soprattutto la pessima qualit\u00e0 dell'aria e una cattiva gestione del trasporto urbano e della motorizzazione nonch\u00e9 la quasi totale assenza di piste ciclabili e di verde usufruibile, e la totale assenza di mobilit\u00e0 sostenibile. Inoltre risulta dall'inchiesta del 2011 anche un'elevata dispersione della rete idrica, col 39% di acqua che si disperde nella rete.\nPer cercare di migliorare la mobilit\u00e0 in citt\u00e0 e contrastare l'inquinamento \u00e8 in corso di realizzazione una pista ciclabile presso la zona Selva Piana e in localit\u00e0 Cavoni e altre sono previste con la futura sistemazione della strada statale Monte Lepini. Dal novembre 2012 \u00e8 attivo il servizio di Bike sharing con 5 stazione presenti in citt\u00e0.\nLe voci pi\u00f9 penalizzanti risultano:\nSi registrano comunque alcuni segnali di miglioramento:\nNegli ultimi anni l'Amministrazione Comunale sta praticando una politica volta al favore del miglioramento dell'aria. Instaurazione di domeniche ecologiche col blocco del traffico, decentramento dei capolinea GEAF e COTRAL in periferia, realizzazione di nuove aree verdi, come il nuovo parco pubblico con teatro all'aperto che sorger\u00e0 al posto dello Stadio Matusa e l'installazione di rotatorie in sostituzione dei molti semafori cittadini.\nFrosinone si piazza bene nella classifica nazionale (8\u00ba posto) per quanto riguarda l'Ecosistema Scolastico 2011. Oltre a garantire il servizio di scuolabus a tutti gli edifici, si caratterizza per la somministrazione nelle mense scolastiche di pasti interamente biologici e investe ben 93.000 euro in media per gli interventi di manutenzione straordinaria per singolo edificio.\nCultura.\nScuole.\nFrosinone, oltre a una quindicina tra scuole elementari e scuole medie, \u00e8 sede anche di tutti i principali corsi di istruzione secondaria di II livello: lo storico liceo Classico \"Norberto Turriziani\", quello Scientifico \"Francesco Severi\", il liceo Artistico \"Anton Giulio Bragaglia\" e il liceo Linguistico e delle Scienze Umane \"Fratelli Maccari\". \u00c8 sede inoltre di istituti tecnici ad indirizzo agrario, commerciale, geometri, industriale e per i servizi sociali, di istituti professionali per l'Industria e il turismo, per il commercio, e per i servizi sociali.\nUniversit\u00e0.\nLa citt\u00e0 di Frosinone ospita sedi distaccate dell'Universit\u00e0 degli Studi di Cassino e della Sapienza di Roma.\nConservatorio.\nIl conservatorio Licinio Refice si trova in viale Michelangelo, nella zona Casaleno.\nInaugurato nel 1972, prende il nome dal famoso compositore Licinio Refice, originario di Patrica, un piccolo centro confinante con Frosinone. Nel corso degli anni il conservatorio \u00e8 divenuto polo d'attrazione per l'organizzazione di eventi musicali. Memorabile il concerto organizzato per festeggiare i primi venticinque anni di attivit\u00e0, nel 1998, quando venne commissionato un pezzo originale, musicato da Roman Vlad su una poesia di Giovanni Fontana. Tra gli insegnanti pi\u00f9 celebri del Conservatorio si ricorda il compositore Ennio Morricone.\nAccademia di belle arti.\nL'Accademia di belle arti di Frosinone si trovava in Viale Marconi.\nAttualmente gli indirizzi di studio sono: Decorazione, Grafica, Pittura, Scultura, Scenografia, Media Art, Fashion Design, Graphic Design, Restauro, Comunicazione e valorizzazione del patrimonio artistico. Nel 2014 l'Accademia viene trasferita nel ristrutturato Palazzo Tiravanti, in Viale Mazzini.\nMuseo archeologico.\nIl museo archeologico di Frosinone, inaugurato nel 1994, ha sede nel centro storico e conserva reperti rinvenuti nel territorio che vanno dalla preistoria all'et\u00e0 imperiale romana; \u00e8 diviso in tre sezioni:\nMaca.\nSito all'interno del Palazzo Tiravanti, \u00e8 il Museo d'Arte Contemporanea dell'Accademia di Belle Arti. Contiene 60 opere di altrettanti 60 artisti, ed \u00e8 la prima collezione legata a un'Accademia statale di recente istituzione. Realizzato grazie alla donazione della Banca Popolare del Cassinate.\nGalleria \"La Saletta\".\nLo storico spazio espositivo nacque alla fine degli anni '50 del secolo scorso dalla trasformazione di una bottega per cornici, gestita da Ettore Gualdini, su iniziativa del pittore Michele Rosa che ne assunse la direzione artistica.&lt;br&gt; \nIl piccolo locale, con sede a Frosinone alta, in Corso della Repubblica, divenne a quei tempi un importante circolo di aggregazione e di riferimento per esponenti della cultura e luogo espositivo per pittori locali, artisti nazionali e stranieri che si succedevano con cadenza periodica secondo un fitto calendario. Con le dimissioni del direttore artistico si concluse un'importante fase dell'attivit\u00e0 culturale della provincia a Frosinone. La galleria rimase aperta per alcuni anni prima di chiudere a seguito del definitivo ritiro dall'attivit\u00e0 del suo gestore, il pittore Ettore Gualdini.\nCucina.\nLa cucina di Frosinone \u00e8 basata essenzialmente sulla tradizione culinaria contadina dell'antica provincia pontificia di Campagna e del Lazio in genere.\nTra i primi ci sono i \"tonnarelli alla ciociara\", i \"fini-fini\" al pomodoro, fettuccine con rigaglie di pollo, sagne e fagioli con le cotiche, la polenta con broccoletti e salsicce.\nTra i secondi ci sono salsicce, abbacchio allo scottadito, pollo alla diavola, pecora al sugo, lumache al pomodoro, \"abbuticchio\" in umido, \"coppiette ciociare\".\nTra le pietanze vegetali si ricordano i broccoli \"calati\" in padella, frittelle di cavolfiore, fave con pecorino, zuppa di fave, ceci, fagioli.\nTra i dolci la \"pigna\" pasquale, dolci di ricotta e frittelle in occasione del Natale, struffoli fritti con miele, le \"frappe\" per il Carnevale, ciambellette al vino, maritozzi.\nIl vino di Frosinone per antonomasia \u00e8 la Passerina del Frusinate.\nEconomia.\nIl comparto dell'artigianato \u00e8 composto da piccole e medie imprese operanti nel settore orafo, tessile, delle calzature, dell'abbigliamento e dell'arredamento.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 5.529 imprese operanti nel territorio comunale, che rappresentavano il 16,45% del totale provinciale (33.605 imprese attive), hanno occupato 20.982 addetti, il 19,69% del dato provinciale; in media, ogni impresa nel 2015 ha occupato poco meno di quattro addetti (3,79).\nInfrastrutture e trasporti.\nStrade.\nPer la sua posizione Frosinone \u00e8 un naturale punto di passaggio e di incrocio di numerose vie di comunicazione.\nVi si congiungono la:\nAeroporti.\nHa sede nel comune l'Aeroporto di Frosinone.\nAscensore inclinato.\nL'ascensore inclinato fornisce un rapido collegamento fra il centro storico e la parte bassa della citt\u00e0. L'impianto, in funzione dal 3 aprile 2010, impiega circa due minuti per coprire la distanza tra la stazione di valle, nei pressi di via Aldo Moro e quella di monte di piazzale Vittorio Veneto e viceversa..\nL'ascensore inclinato venne chiuso per motivi di sicurezza mercoled\u00ec 22 gennaio 2014 non era prevista alcuna data per il ripristino. Il 9 febbraio 2016, a seguito di una manutenzione comunale e a distanza di due anni, l'ascensore inclinato rientra in funzione.\nAmministrazione.\nNel 1927, a seguito del riordino delle Circoscrizioni Provinciali stabilito dal regio decreto N\u00b01 del 2 gennaio 1927, per volont\u00e0 del governo fascista, Frosinone, che prima rientrava nella provincia di Roma, divenne capoluogo dell'omonima provincia.\nSport.\nCalcio.\nIl Frosinone Calcio, \u00e8 la societ\u00e0 principale del comune, \u00e8 stata fondata nel 1912 e nel 2015-16 \u00e8 diventata la terza squadra laziale dopo le romane a disputare la Serie A, attualmente la squadra disputa il campionato di Serie B 2021-2022. La seconda squadra locale \u00e8 il G.S. Frosinone 2000 che ha sempre disputato campionati di livello regionale\nCiclismo.\nLa citt\u00e0 \u00e8 stata pi\u00f9 volte interessata dal Giro d'Italia di ciclismo. Nel 2004, ha ospitato la partenza di una tappa, mentre la 4\u00aa tappa del Giro d'Italia 2005 si \u00e8 conclusa a Frosinone con la vittoria di Luca Mazzanti. Nel 2010 ha ospitato la partenza della nona tappa con arrivo a Cava de' Tirreni e nel 2012 \u00e8 stata scelta come arrivo della nona tappa San Giorgio del Sannio-Frosinone. Nel 2014 \u00e8 stata localit\u00e0 di partenza per la tappa Frosinone-Foligno.\nPallavolo.\nLa squadra femminile di pallavolo IHF Volley Frosinone ha militato nel campionato di Serie A1\u00a02013-2014 prima di cedere il titolo sportivo.\nTennis.\nSono presenti quattro circoli affiliati alla Federazione Italiana Tennis: \"A.S. Dilettantistica Tennis Club T2\", \"ASD 3p Esla Tennis Project\", \"Asdr La Racchetta\" e \"TC Frosinone Centro Sportivo\"."}
{"id": "2571265", "revid": "92723", "url": "https://it.wikipedia.org/wiki?curid=2571265", "title": "Carmelo Nicosia", "text": "Biografia.\nLaureato in chimica farmaceutica, dal 1979 inizia a collaborare con varie testate giornalistiche in qualit\u00e0 di fotoreporter.\nNel 1982 fonda il gruppo di sperimentazione artistica \"Gruppo Fase\", e dal 1990 insegna storia e progettazione fotografica presso l'Accademia di Belle Arti di Catania, della quale ricopre il ruolo di direttore dal 2006 al 2012.\nLe sue opere sono conservate presso istituzioni museali italiane ed europee e le sue immagini sono state esposte e pubblicate in tutto il mondo. \nNel 1992 inizia una documentazione intesa come metodica di ricerca per il recupero dell'identit\u00e0 e del tema del viaggio, collaborando con vari gruppi di ricerca, con sociologi e antropologi, analizza le relazioni che intercorrono tra l'elemento \u201cacqua\u201d e le dinamiche umane.\nNel 1995 il suo lavoro \"La vision dans l'eau\" rappresenta l'Italia al Grand Prix de la Ville di Vevey.\nNel 1998 partecipa alla rassegna \u201cFotografia e Arte in Italia, 1968-1998\u201d, presso la Galleria Civica di Modena, nel 1999 \u00e8 selezionato per partecipare alla mostra \u201cDa Guarene all'Etna, via mare, via terra\u201d, che propone una rilettura del territorio italiano contemporaneo, organizzata dalla Fondazione Sandretto Re Rebaudengo per l'Arte.\nNegli anni realizza una serie di progetti internazionali sulla fotografia collaborando con varie Fondazioni per l'arte contemporanea, tra le quali: Fondazione Sandretto Re Rebaudengo per l'arte, Fondazione 3M Fotografia, Fondazione del Credito Valtellinese, Fondazione del Banco di Sicilia.\nNel 2005 \u00e8 tra gli artisti selezionati a partecipare alla rassegna \u201cI Maestri della Fotografia, Il Diaframma di Lanfranco Colombo\u201d, Fondazione Peggy Guggenheim, Venezia.\nIl suo libro \"Ultimo Sole\" (2005) \u00e8 una riflessione sui temi della percezione, dell'identit\u00e0 e della visione.\nNel 2007 Nicosia espone il progetto \u201cNudi\u201d, presso la galleria Fotografia Italiana.\nNel progetto \u201cAli\u201d continua la sua instancabile attenzione sulla \u201cvisione attraverso\u201d, verso i rapporti che intercorrono tra visione e multimedialit\u00e0, con un'attenzione al \u201cdivenire delle cose\u201d. "}
{"id": "2571266", "revid": "287204", "url": "https://it.wikipedia.org/wiki?curid=2571266", "title": "Biomeccanica (teatro)", "text": "La biomeccanica teatrale, o metodo dellattore biomeccanico, \u00e8 un metodo formativo volto ad apprendere e approfondire l'arte dell'attore ideato dal regista e pedagogo russo Vsevolod Mejerchol'd a partire dal 1922.\nDefinizione.\nLa biomeccanica \u00e8 un sistema di educazione teatrale: il protagonista \u00e8 il corpo dell'attore, visto nella sua interezza, come mezzo di creazione artistica e strumento di comunicazione.\nLa biomeccanica teatrale parte dall'allenamento che un attore deve compiere quotidianamente per apprendere e mantenere la tecnica ed arriva alla sistematica risoluzione di ogni necessit\u00e0 scenica. \nCome per ogni altra arte, infatti, anche quella teatrale ha bisogno di regole \"scientifiche\" e ben tangibili da cui l'attore dovr\u00e0 partire per rendersi creativo.\nLa biomeccanica teatrale racchiude in s\u00e9 il meglio di molte tradizioni performative, dal teatro Kabuki al teatro tradizionale cinese, dalla Commedia dell'Arte al balletto classico, dal circo al teatro barocco spagnolo; tuttavia, privandoli di ogni loro particolare formalismo estetico, Mejerchol'd ne studi\u00f2 i fondamenti tecnici, quella base neutra da cui ogni attore parte e a cui ritornare in caso di smarrimento, trovando tra loro punti comuni e che successivamente sintetizz\u00f2 nel programma pedagogico del sistema della biomeccanica teatrale.\nI principi.\nLa biomeccanica teatrale \u00e8 composta da 44 principi pedagogici che indirizzano costantemente l'allievo e che sono la base da cui ogni attore deve partire per sviluppare la propria arte.\nFondamento del sistema sono i 7 principi per la costruzione dell'azione che orientano l'artista in un costante processo organico.\nLa natura pragmatica del sistema sta nel fatto che ogni singolo principio si concentra su momenti specifici del \u00abbios\u00bb attoriale e l'unione sincronica di tutti i principi porta alla gestione consapevole della recitazione, vista non pi\u00f9 come frutto di ispirazioni momentanee ma come compimento di un lungo e strutturato processo artistico.\nIl sistema della biomeccanica teatrale tramandato da maestro a discepolo come le tradizioni performative orientali, d\u00e0 alla Forma, intesa come mezzo di comunicazione tra le idee dell'artista e il suo pubblico, una valenza pedagogica e artistica fondamentale.\nPer questo motivo, l'allievo, una volta appresi i 7 principi della costruzione dell'azione, dovr\u00e0 allenare e sviluppare la propria espressivit\u00e0 corporea con l'aiuto di strutture gestuali codificate.\nA questo scopo, Mejerchol'd negli anni ha strutturato per i suoi allievi fino a 150 partiture fisiche aventi un tema: gli \u00abstudi o etudes\u00bb.\nAttualmente, conservati e costantemente sviluppati fino al 1976 dal Maestro Nikolaij Kustov e ai giorni nostri dal maestro Gennadi N. Bogdanov, sono studiati i 5 \u00abstudi o etudes classici\u00bb, cos\u00ec nominati perch\u00e9 da soli racchiudono la totalit\u00e0 delle necessit\u00e0 tecniche che un attore deve conoscere.\nPresupposti storici.\nLa biomeccanica teatrale non \u00e8 uno stile.\nStoricamente lo stile recitativo del teatro di Mejerchol'd, aderendo alle idee dapprima del simbolismo e in seguito del futurismo, del costruttivismo, dello strutturalismo e parallelamente interessandosi degli studi di Frederick Winslow Taylor e Ivan Pavlov sul produttivismo e riflessologia, si allontana dal naturalismo e realismo stanislavskiano.\nNella pratica, il rivoluzionario regista russo, partendo dalle tradizioni artistiche secolari, chiamate dallo stesso \u00abTeatro della Convenzione\u00bb ibridandole tra loro e innestandovi elementi delle nuove avanguardie, crea un complesso stile di recitazione, sicuramente grottesco e in alcune messinscene (ad esempio ne \"Il magnifico cornuto\") meccanico e marionettistico, il cui scopo \u00e8 quello di mostrare una nuova vita scenica capace di esprimere, con la potenza della metafora espressivo - teatrale, quello che il solo testo non riusciva a trasmettere.\nLa forza di un metodo, tuttavia, come per le teorie scientifiche, sta nella sua universalit\u00e0 e applicabilit\u00e0 in ogni tipo di stile e spettacolo e il complesso sistema di educazione della biomeccanica teatrale, tecnica che aiutava gli attori di Mejerchol'd a superare il quotidiano, \u00e8 tuttora ed \u00e8 stato il punto di riferimento delle ricerche artistiche dei pi\u00f9 grandi uomini di teatro, da Grotowski ad Eugenio Barba, dal Living Theatre a Carmelo Bene, da Nekrosius a Vassiliev e Fomenko, andando spesso in parallelo con altri sistemi recitativi, come quello di \u00c9tienne Decroux, o anticipando, come nel caso di Tadeusz Kantor, nuove strade per la ricerca teatrale.\nLa biomeccanica oggi.\nOggi la biomeccanica teatrale di Mejerchol'd \u00e8 utilizzata come sistema di riferimento educativo in tutto il mondo da un numero sempre maggiore di attori e registi, non solo in teatro, ma anche da cantanti lirici, ballerini e artisti circensi.\nL'attuale maestro in carica \u00e8 Gennadi Bogdanov, allievo diretto di Nikolaj Kustov, insegnante presso il teatro di Mejerchol'd.\nDal 2004 \u00e8 attivo a Perugia il Centro Internazionale Studi di Biomeccanica Teatrale, che si prefigge lo scopo di tramandare questo sistema pedagogico."}
{"id": "2571268", "revid": "121840021", "url": "https://it.wikipedia.org/wiki?curid=2571268", "title": "Biblioteca Liciniana", "text": " \nLa Biblioteca Liciniana \u00e8 la biblioteca comunale di Termini Imerese. Fu istituita il 17 maggio del 1800, su iniziativa dal presbitero Giuseppe Cipr\u00ec (1743-1809) e, successivamente, chiamata \u201cLiciniana\u201d, dallo pseudonimo di Mopso Licinio che egli stesso aveva scelto entrando nell'Accademia euracea.\nConsistenza del patrimonio librario.\nLa biblioteca conta nel 2009 circa 102.000 volumi, una emeroteca (19 periodici correnti, oltre a varie testate omaggio) e materiale non librario come: cd-rom, VHS, dischi e foto storiche, carte geografiche, topografiche e planimetrie originali.\nI cataloghi a disposizione degli utenti sono: catalogo generale alfabetico; catalogo alfabetico per soggetti dei documenti moderni; catalogo dei manoscritti e degli incunaboli; catalogo delle pergamene.\nIl catalogo automatizzato risulta al 2009 in allestimento, in seguito all'adesione al Catalogo dei beni bibliografici della provincia di Palermo.\nStoria.\nGiuseppe Cipr\u00ec, animatore della cultura termitana, costitu\u00ec il primo fondo con i volumi della propria raccolta di libri, spinto dalla necessit\u00e0 di istituire una biblioteca che potesse soddisfare quell'amore per lo studio che sentiva ancora limitato e riservato ad una schiera di eletti. Da allora, seguirono altre donazioni: quella dell'arciprete Daidone, che sin dal 1758 aveva lasciato al clero di Termini la propria raccolta libraria e che, per deliberazione dell'Arciprete del tempo, fu assegnata alla Liciniana.\nInoltre, la Biblioteca si arricch\u00ec dei testi dello storico Niccol\u00f2 Palmeri, del Maggiore Salvatore Drago, di Antonio Gargotta, e dei lasciti del barone Di Michele di Villaurea e di Liborio Arrigo. Negli ultimi anni, importanti donazioni sono state effettuate dalle famiglie dell'avvocato Agostino Di Lisi e del professore Giuseppe Navarra.\nDel patrimonio librario fanno parte anche 4.500 volumi provenienti dalla biblioteca del monastero di San Martino delle Scale.\nNumerosi sono i manoscritti di termitani illustri come Paolo Balsamo, Niccol\u00f2 Palmeri, Baldassarre Romano, Rosina Salvo, Francesco Coppola, Antonino La Manna, Gregorio Ugdulena, Girolamo Sceusa, nonch\u00e9 i volumi degli atti dell'Accademia Euracea.\nLa Biblioteca custodisce anche una corposa documentazione relativa a monasteri e corporazioni religiose soppresse di Caccamo, Caltavuturo, Montemaggiore Belsito, Sclafani e Termini Imerese, esistenti tra il XVI ed il XIX secolo.\nGli atti riguardanti le corporazioni di Termini Imerese costituiscono il fondo pi\u00f9 consistente ed omogeneo.\nTale documentazione, oltre a testimoniare l'attivit\u00e0 patrimoniale e la gestione fondiaria dei vari monasteri, fornisce elementi preziosi non solo per la storia degli stessi enti ma anche per quella del territorio in cui essi hanno operato, sia sotto il profilo giuridico sia sotto il profilo socio-economico.\nLa Biblioteca custodisce anche pergamene dei secoli XIV-XVII, contenenti vari privilegi concessi alla citt\u00e0 dai sovrani Aragonesi e dai Pontefici, riguardanti fiere e feste; l'esenzione dalla dogana, dalla gabella, dall'ancoraggio e dalla decima; nonch\u00e9 lo \"jus lignandi\"; l'atto di restituzione del Monte San Calogero, di cui si era impossessato Caccamo; il titolo di \"Civitas Splendidissima\", attribuito da Re Ferdinando nel 1496; il patronato di alcune chiese; il condono ai cittadini dei debiti civili sotto 30 onze; l'adorazione delle reliquie del Beato Agostino Novello, ed inoltre importanti incunaboli, cinquecentine ed una ricca collezione di scritti autografi, di notevole interesse storico e letterario, materiale cartaceo che rappresenta un patrimonio di inestimabile valore.\nLa documentazione custodita nei locali della Biblioteca comprende, infine, parte dell'archivio storico comunale tra cui gli Atti dei Giurati di Termini Imerese (secoli XVI-XIX), gli Atti del Consiglio Civico (secoli XIX-XX) e gli Atti del Decurionato (secolo XIX) nonch\u00e9 bandi, ordinanze, libri di conto, registri di lettere e consulte e corrispondenza varia.\nIl fondatore volle che la biblioteca fosse autonoma ed amministrata da un'apposita Deputazione, presieduta dall'Arciprete pro-tempore, dal Barone De Michele di Villaurea e dal Sindaco. Il bibliotecario era scelto di regola tra i sacerdoti termitani.\nCon il trascorrere degli anni e l'affievolirsi dei cespiti, l'amministrazione comunale, allo scopo di evitare la chiusura dell'antica Istituzione, d'intesa con l'Arciprete e le competenti autorit\u00e0, con deliberazione del consiglio comunale del 1968, stabil\u00ec di erigerla a Biblioteca comunale.\nLa Biblioteca, inizialmente, ebbe sede nel Collegio della Compagnia di Ges\u00f9 e nel 1952, fu trasferita nell'edificio che ospita il Monastero di Santa Chiara."}
{"id": "2571269", "revid": "1442080", "url": "https://it.wikipedia.org/wiki?curid=2571269", "title": "Frank Gehry", "text": "Noto per il suo approccio scultoreo e organico alla progettazione, \u00e8 tra gli apripista della corrente decostruttivista, oltre ad essere uno tra i pi\u00f9 influenti architetti sulla scena internazionale. Vive e lavora negli Stati Uniti.\nBiografia.\nFrank Owen Gehry nasce come Ephraim Goldberg a Toronto, Canada, nel 1929, da una famiglia di ebrei polacchi, Sadie Thelma Kaplanski e Irving Goldberg. Nel 1947 si trasferisce con la famiglia a Los Angeles, dove, nel 1954, si laurea in architettura alla University of Southern California. Nello stesso anno cambia il suo cognome originario (Goldberg) in Gehry. Dal 1956-57 frequenta i corsi di specializzazione in pianificazione urbanistica tenuti alla Harvard Graduate School of Design, nel Massachusetts.\nTra il 1957 e il 1958 lavora presso lo studio \"Welton Becket &amp; Associates\", mentre dal 1958 al 1961 lavora presso lo studio Victor Gruen Associates di Los Angeles. Successivamente, nel 1961, si trasferisce a Parigi con la sua famiglia, dove lavora nello studio di Andr\u00e9 Remondet. Durante l'anno in cui visse in Europa studi\u00f2 i lavori di Le Corbusier e Balthasar Neumann e fu attirato dalle chiese romaniche francesi. Tornato a Los Angeles, nel 1962 apre il suo studio professionale di architettura Frank O. Gehry and Associates a Santa Monica.\nNel 1972 viene nominato \"assistant professor\" alla University of Southern California mentre nel 1974 viene nominato membro del College of Fellows dell'American Institute of Architecture. Tra 1967 e 1969 \u00e8 stato \"visiting critic\" alla University of California, dal 1978 \u00e8 \"lecturer\" e \"visiting critic\" alla Cooper Union di New York e alla University of Texas e dal 1980 \u00e8 \"visiting critic\" alla Harvard Graduate School of Design.\nNel 1980 \u00e8 uno degli architetti chiamati da Paolo Portoghesi alla Biennale di Venezia per partecipare all'installazione \"Strada Novissima\", che diverr\u00e0 manifesto dell'Architettura postmoderna. Nel 1987 viene eletto membro dell'American Academy of Arts and Letters a Roma e dal 1988 \u00e8 professore alla Yale University.\nSu di lui Sydney Pollack ha girato il film documentario \"Frank Gehry - Creatore di sogni\" (\"Sketches of Frank Gehry\"), con 83 minuti interamente dedicati al celebre architetto e alle sue opere. Dal film emerge chiaramente il suo approccio progettuale, influenzato dalla scultura (e dalla psicoanalisi).\nOpere costruite.\nLa casa dell'autore.\nSi tratta della casa che ristruttura per s\u00e9 a Santa Monica tra 1977-1978 e 1991-1994. L'architetto, in questo caso, circonda l'edificio preesistente con una nuova struttura, creata attraverso materiali poveri e di recupero. Senza distruggere la vecchia struttura, vengono creati nuovi spazi e nuove aperture, che sembrano quasi sculture policromatiche, che si inclinano seguendo i raggi solari. Da quest'opera emergono tutte le caratteristiche dei primi progetti, nei quali sperimenta, servendosi di componenti industriali, come pannelli solari, lamine ondulate, legno compensato e lastre di amianto, a cui si aggiungono elementi che derivano dal paesaggio metropolitano, come reti metalliche, lastre in vetro e pannelli in legno. Altra caratteristica dei suoi progetti, che emerge per la prima volta, ma che lo seguir\u00e0 fino ad oggi \u00e8 la fusione dall'architettura con le altre discipline come pittura, ma soprattutto scultura.\nLa Loyola Law School.\nIl complesso della Loyola Law School, costruito tra 1981 e 1984, la cui progettazione, per\u00f2, era stata eseguita nel 1978 \u00e8 composto da pi\u00f9 edifici affiancati che ne denunciano le fasi di costruzione e la diversa natura. Il primo edificio si affianca a un parcheggio multipiano, a cui seguono poi altri complessi dedicati alla didattica, gli uffici, la cappella corredata anche da un campanile, la Donovan Hall, la Merrifield Hall e la Casassa Building, destinata alla biblioteca. Come richiesto dalla committenza, l'insieme di questi edifici crea un \"campus\" che si affaccia su uno spiazzo centrale su cui insistono gli edifici che si richiamano alcuni ai complessi delle acropoli, mentre altri, invece, usano uno stile romanico semplificato. Queste costruzioni sono rivestite di intonaco giallo, arancione, legno, metallo e cemento.\nIl museo Guggenheim.\nIl Guggenheim di Bilbao \u00e8 il progetto che ha portato Frank Gehry alla popolarit\u00e0 internazionale grazie alle sue forme nuove e allo splendore dato dal rivestimento in titanio, che \u00e8 riuscito a conquistare l'apprezzamento di un vasto pubblico ed a costituire una principale attrattiva per il turismo internazionale nella provincia basca.\nLa progettazione e la realizzazione di una struttura cos\u00ec complessa \u00e8 stata resa possibile grazie all'utilizzo dei pi\u00f9 moderni software di progettazione e di calcolo (il programma usato \u00e8 lo stesso che viene adoperato in Francia per la progettazione degli aerei militari).\nL'edificio, considerato oggi uno dei capolavori mondiali dell'architettura contemporanea, si inserisce in un vasto piano di organizzazione e rivitalizzazione della citt\u00e0 basca, teso a creare un nuovo centro economico e un nuovo polo di interesse turistico e culturale.\nIl Walt Disney Concert Hall.\nIl Walt Disney Concert Hall \u00e8 situato a Los Angeles, su Bunker Hill ed \u00e8 stato inaugurato nell'Ottobre 2003. Esso \u00e8 un edificio dedicato alla Los Angeles Philharmonic Orchestra. L'edificio \u00e8 collocato all'interno della maglia regolare di Los Angeles, ma subito la rompe ponendo gli ingressi sui quattro angoli, invece che sugli assi principali del lotto; ogni ingresso \u00e8 differenziato dall'altro sia per forma che per funzione: a nord ovest, la Sala Soci Fondatori; a sud est, la Cascada; a sud ovest, il giardino musicisti; a nord est, l'ingresso principale foyer. Da qui traspare la poetica architettonica di Gehry che affianca elementi compiuti dell'edificio progettati separatamente e pensati per poter vivere da soli sia funzionalmente che staticamente."}
{"id": "2571272", "revid": "281779", "url": "https://it.wikipedia.org/wiki?curid=2571272", "title": "Berardo Berardi (cardinale)", "text": "Biografia.\nPrima chierico, poi canonico della cattedrale di Cagli, appartenente alla nobile famiglia dei Berardi discendenti dagli Acquaviva, Berardo (ma in taluni documenti anche Bernardo) nel 1275 fu indicato da una parte dei canonici del capitolo quale candidato a vescovo della diocesi di Cagli (in forza del diritto di nomina del presule da parte del collegio dei canonici con ratifica del Romano Pontefice).\nMa le forti tensioni interne tra le fazioni in lotta per il controllo del libero Comune di Cagli si riflettevano anche nella lunga stasi per la nomina del nuovo vescovo che si era aperta tra i canonici dopo la morte del vescovo Ugolino, della ghibellina famiglia Acquaviva. Nel 1275, infatti, il Capitolo si spezzava sulla nomina del nuovo vescovo di Cagli. La contrapposizione tra i canonici sostenitori del monaco benedettino Rinaldo Siccardi (Abate di San Pietro di Massa) e quelli schierati a sostegno del Berardi doveva essere particolarmente marcata. Solo nel 1283, con la elevazione del canonico Berardo Berardi alla dignit\u00e0 vescovile della citt\u00e0 di Osimo, il pontefice Martino IV (1281-1285) poneva termine alla lunga discordia, permettendo cos\u00ec al guelfo Siccardi di divenire vescovo in patria, cosa che per\u00f2 non accadde in quanto l'Abate cess\u00f2 di vivere prima della nomina. \u00c8 cos\u00ec che alla cattedra vescovile cagliese nel 1285 sale il canonico Guglielmo della stirpe ghibellina dei Mastini a seguito della ratifica del pontefice Onorio IV.\nNel frattempo, Berardo Berardi aveva saputo distinguersi nella guida della diocesi di Osimo, crescendo in stima tra i suoi fedeli per la sua carit\u00e0 e guadagnando fama di uomo giusto in tutte le terre vicine. Edific\u00f2 a sue spese il grande episcopio di Osimo nonch\u00e9 altri due edifici e l'ospedale di San Bartolomeo in Agugliano.\nIl 16 maggio 1288, giorno di Pentecoste, il francescano Girolamo Masci di Lisciano d'Ascoli Piceno, che il 22 febbraio di quell'anno era stato elevato al trono di Pietro col nome di Niccol\u00f2 IV, concede l'onore della porpora cardinalizia a Berardo Berardi. All'amico cagliese conferisce quello stesso titolo che il novello papa aveva ricevuto a suo tempo: ovvero cardinale vescovo di Palestrina. A questo unisce il delicato incarico di legato apostolico delle Sicilie, in un periodo in cui il Papa avrebbe speso tempo e fatica tentando di costringere l'Aragona a restituire la Sicilia alla casa d'Angi\u00f2.\nIl pontefice Niccol\u00f2 IV (prima papa francescano della storia e secondo di origine marchigiana) tra i suoi primi atti di governo aveva trasferito la sede della Curia da Roma a Rieti e assegnati privilegi e incentivi per il traffico lungo la via Flaminia, la strada che assicurava a Roma i collegamenti pi\u00f9 veloci verso il nord e che peraltro era sempre transitabile anche in inverno. A Rieti, nel giorno di Pentecoste del 1288, Niccol\u00f2 ordina sei cardinali con lo scopo di costituire un manipolo di fidati collaboratori per le questioni pi\u00f9 urgenti che assillavano l'amministrazione dello Stato della Chiesa. Il primo di essi, gi\u00e0 vescovo di Osimo, era per l'appunto l'amico Bernardo o Berardo Berardi da Cagli che diviene cardinale vescovo di Palestrina con il menzionato ufficio \"plenae legationis\" con facolt\u00e0 di \"sradicare, distruggere, dissipare, disperdere, edificare e piantare e fare qualsiasi cosa\" ad honorem Dei et prosperum statum, nel Regno di Sicilia subito dopo la risoluzione del contrasto e l'incoronazione di Carlo d'Angi\u00f2.\nIl cardinal Berardi regge il vescovado di Paletrina dal 1288 al 1291 (anno della sua morte) come risulta dalla cronotassi dei vescovi di tale chiesa suburbicaria.\n\u00c8 da ritenere credibile che la presenza dell'eminentissimo Berardo Berardi sia stata determinante nel far assumere al sommo pontefice l'incondizionata tutela della citt\u00e0 di Cagli. Per volont\u00e0, infatti, di Sua Santit\u00e0 la citt\u00e0 parzialmente distrutta dall'incendio purificatore (appiccato dai ghibellini durante la battaglia intestina per la presa del governo cittadino da lungo tempo in mano guelfa) viene ricostruita ex novo il 9 febbraio 1289. L'attenzione del Santo Padre \u00e8 tale che, nonostante gli innumerevoli impegni di governo, egli trova il tempo per indicare nel dettaglio il modo migliore per procedere nelle varie fasi della costruzione, come confermano alcune lettere dello stesso. Nella ricostruzione sar\u00e0 coinvolta la stessa Fonte Avellana, che possedeva una consistente quantit\u00e0 di terreno nel pianoro individuato per l'erezione della citt\u00e0. Non \u00e8 un caso che all'allora priore avellanita Sant'Albertino il cardinale Berardo, forte del privilegio di nomina del successore accordatogli dai canonici osimani, ebbe ad offrire la dignit\u00e0 vescovile di Osimo.\nBerardo, nella certezza di aver contribuito alla rinascita della propria patria, poteva chiudere serenamente i suoi giorni nella seconda met\u00e0 del 1291. La premurosa attenzione del Pontefice verso la citt\u00e0 alla quale aveva imposto il nome di Sant'Angelo Papale non sarebbe tuttavia venuta meno.\nVa detto che da tempo i Berardi erano vicini ai Francescani, di cui per l'appunto il marchigiano Niccol\u00f2 IV era stato Ministro Generale. Infatti per l'edificazione della chiesa di San Francesco di Cagli (la pi\u00f9 antica chiesa francescana delle Marche) ad opera di mastro Simone, da taluni indicato come Lombardo, figura un componente della famiglia Berardi. Nel 1240 la fabbrica, avviata nel 1234 con il concorso del Comune di Cagli, era condotta a termine tanto che i frati potevano ufficialmente officiare nella chiesa. L'assistente alla fabbrica per parte comunale era per l'appunto un Berardi che peraltro aveva personalmente anticipato le competenze di mastro Simone lombardo."}
{"id": "2571276", "revid": "110157", "url": "https://it.wikipedia.org/wiki?curid=2571276", "title": "Casoni (Fontanigorda)", "text": "Casoni \u00e8 frazione del comune di Fontanigorda. Il paese \u00e8 situato a 880\u00a0m di altitudine, vicino alle sorgenti del Sermigliasca, affluente della Trebbia.\nStoria.\nCon tutta probabilit\u00e0, il suo nome deriva dalla forma delle prime costruzioni adibite a casolare (localmente nominate \"casun\"). A partire dal 1500 queste case furono permanentemente abitate dai Ferretti. Forse precedentemente erano state di propriet\u00e0 dei Fregara, banditi dopo la caduta dei Fieschi (1547).\nI primi casolari erano in parte col tetto di paglia e con i muri ricoperti a gradoni di pietra, secondo il metodo celtico. All'inizio del 1600 le case di Casoni ospitavano soltanto cinque famiglie, tutte del casato dei Ferretti: i Meneghetti e i Girumetti alle Cadato, I Micheloni, i Bruoxi e i Ciappizzi alle Cadabasso.\nAttualmente le antiche case sono quasi tutte ristrutturate e, con le nuove costruzioni, ammontano ad ottanta unit\u00e0, quasi totalmente ancora di propriet\u00e0 dei Ferretti. La parrocchia, oltre Casoni, comprende le ville di: Vallescura e Montaldo, le pi\u00f9 antiche, fondate ed abitate dai Benazzi, Villanova e Mezzoni, risalenti alla seconda met\u00e0 del 1700, ed infine Barcaggio, da sempre abitata da famiglie Ferretti detti Barchi, dai quali prese il nome la localit\u00e0.\nIl fiore simbolo della frazione \u00e8 il botton d'oro."}
{"id": "2571278", "revid": "287204", "url": "https://it.wikipedia.org/wiki?curid=2571278", "title": "Campionati del mondo di ciclismo su strada 2009 - Gara in linea maschile Elite", "text": "La Gara in linea Uomini Elite dei Campionati del mondo di ciclismo su strada 2009 \u00e8 stata corsa corsa il 27 settembre nel territorio circostante Mendrisio, in Svizzera, ed ha affrontato un percorso totale di 262,2\u00a0km. \u00c8 stata vinta dall'australiano Cadel Evans, che ha terminato la gara in 6h56'26\".\nAlla gara venivano ammessi i corridori nati prima del 1987 escluso, o gli Under-23 gi\u00e0 tesserati per una squadra Professionistica UCI.\nPercorso.\nPartenza ed arrivo dalla zona degli impianti sportivi di Mendrisio. Il circuito prevedeva due asperit\u00e0: la prima chiamata \"Acquafresca\", dopo circa 2\u00a0km, lunga 1600 metri che attraversava Mendrisio e si portava a Castel San Pietro, con una pendenza media del 10%, seguita da 4580\u00a0m di discesa, tecnicamente difficile, che portava a Balerna.\nDopo 1420\u00a0m iniziava la seconda ascesa, quella della Torrazza di Novazzano (popolarmente conosciuta come \"Turascia\"), 1750\u00a0m di lunghezza con pendenze massime attorno al 10%, che nel 1971 vide battersi Felice Gimondi ed Eddy Merckx. Raggiunta Novazzano 800 metri di discesa e poi il tratto pianeggiante che conduceva fino al traguardo a Mendrisio.\nIl circuito misurava 13,800\u00a0km ed \u00e8 stato affrontato diciannove volte.\nResoconto degli eventi.\nLa gara partiva alle 10:30 da Mendrisio e, come per l'edizione precedente, vedeva sin dalle prime battute staccarsi una fuga formata da dieci uomini, senza alcun rappresentante delle nazionali delle pretendenti al titolo, che arrivava a guadagnare pi\u00f9 di 10 minuti. Toccava dunque alle principali squadre, in particolare l'Italia con Bruseghin, il lavoro per ricucire sul gruppetto di fuggitivi a cui seguiva una controfuga, con l'iridato uscente Ballan, scortato da Visconti, Scarponi e Paolini, Boonen e Kirchen.\nQuesta volta era lo svizzero, e tra i principali pretendenti al titolo, Fabian Cancellara a tirare in prima persona e ricompattare la corsa, mettendo fuori gioco sia Boonen che Ballan. Entrava poi in gioco l'Italia che, con Basso e Pozzato, aumentava il ritmo sulla penultima ascesa verso Novazzano, senza risultati. Nell'ultimo giro, sull'Acquafresca, ancora Cancellara cercava l'attacco anticipando gli avversari senza per\u00f2 ottenere risultati, ma scompaginando la tattica italiana e lasciando il capitano azzurro Cunego senza compagni. Rimanevano quindi in otto, tra cui i tre spagnoli Valverde, Sanchez e Rodriguez, ma erano poi quest'ultimo, il russo Kolobnev ed Evans ad allungare verso Novazzano. Sulla Torrazza scattava Evans che scollinava con 13\" di vantaggio e giungeva da solo al traguardo.\nPer l'Australia \u00e8 stato il primo titolo iridato della storia nella corsa in linea Elite."}
{"id": "2571279", "revid": "15756", "url": "https://it.wikipedia.org/wiki?curid=2571279", "title": "Carlo Villa", "text": "Biografia.\nNasce a Roma, il padre era colonnello delle Guardie Pontificie. Nel 1954 si laurea in legge presso l'Universit\u00e0 La Sapienza di Roma.\nNel 1959, presentato da Leonardo Sinisgalli su La Fiera Letteraria, pubblica le sue prime poesie, e nel 1962, con la prefazione d\u00ec Pier Paolo Pasolini, la raccolta \"Il Privilegio di essere vivi\", cui fa seguito nel 1963\" Solo sperando nauseati\", nel \u201cMenab\u00f2\u201dn.6 di Einaudi.\nDal 1978 al 1988 lavora al comune di Roma come responsabile del Centro sistema Bibliotecario; nello stesso decennio \u00e8 Segretario Generale del centro Eugenio Montale.\nNel 1964, con la pubblicazione del romanzo \"La Nausea media\", Villa inizia a scrivere libri: \"Muore il padrone\" (1978), \"La scrittura cerca l'assassino\" (2003), \"Il figlio assurdo\"; nel 1973 esce da Mursia una Guida alla lettura di Vasco Pratolini; ricordiamo anche \"Sotto la cresta dell'onda,\" del 2004 e tanti altri.\nHa collaborato a varie testate giornalistiche (Paese Sera, Il Messaggero, Nuova Antologia, Il caff\u00e8, Il dramma, Quindici, Nuova corrente, Carte Segrete, Questo e altro, Menab\u00f2) e con testi alla Radio Vaticana, Televisione svizzera di lingua italiana per la quale ha sceneggiato \u201c \"Divertimento 1889\" \u201d di Morselli.\n\u00c8 del 1982 la raccolta dei racconti fantascientifici\" Mandrake\", \"Arcivescovo di Salem\", per i Tipi della Newton Compton, dell'88 il giallo \"Morte per lucro\", De Agostini; \" Fino all'ultima fermata\", Arlem 2000; \"Come in un gioco a incastro\", Stango 2000; \"Nuda propriet\u00e0\", 2003; \"La scrittura cerca l'assassino\", Greco e Greco, 2003; \"Sorpassi\", Stango 2003.\nHa ricevuto dal Presidente Carlo Azeglio Ciampi l'onorificenza di Commendatore.\nManoscritti e archivio di Carlo Villa si trovano presso il Fondo dell'Universit\u00e0 degli Studi di Pavia e presso la Fondazione Bianciardi di Grosseto."}
{"id": "2571280", "revid": "1632387", "url": "https://it.wikipedia.org/wiki?curid=2571280", "title": "Nervesa della Battaglia", "text": "Nervesa della Battaglia (\"Narvexa\" /nar'vesa/ in veneto.) \u00e8 un comune italiano di abitanti della provincia di Treviso in Veneto.\nGeografia fisica.\nIl comune di Nervesa della Battaglia occupa un'area di 34,97\u00a0km\u00b2 alle pendici pi\u00f9 orientali del colle del Montello, a un'altitudine di 78 m s.l.m.\n\u00c8 delimitato a est dal fiume Piave, che proprio in questo punto inizia il suo corso nella pianura veneta, dopo aver attraversato il Quartier del Piave.\nConfina a nord con Sernaglia della Battaglia, a est con Susegana e Santa Lucia di Piave, a sud con Spresiano e Arcade, a ovest con Giavera del Montello.\nDista circa 20\u00a0km a nord di Treviso, e si trova a met\u00e0 strada fra Montebelluna e Conegliano (entrambe le citt\u00e0 distano circa 15\u00a0km).\nOrigini del nome.\nIl toponimo \"Nervesa\" (nome del comune fino al 1923) deriverebbe dal nome proprio latino \"Nerva\" o \"Nervinius\", appartenente forse a un proprietario terriero di epoca romana. L'appellativo \"della Battaglia\", aggiunto in epoca fascista, si rif\u00e0 alla seconda battaglia del Piave.\nStoria.\nLa presenza della civilt\u00e0 romana \u00e8 attestata dai numerosi reperti: nei pressi dell'abbazia di Sant'Eustachio furono ritrovate una colonna e la sepoltura di un liberto, risalenti al I secolo d.C. Si ipotizza che sul luogo sorgesse un fortilizio, mentre il territorio sottostante era coinvolto nella centuriazione di Treviso.\n\"Nervisia\" viene documentata per la prima volta in una bolla imperiale del 954, nella quale Ottone III donava il territorio ai conti di Treviso, i Collalto. La storia di Nervesa rimarr\u00e0 a lungo legata a questa famiglia, che avevano sede nei vicini castelli di Collalto e San Salvatore, presso Susegana.\nFurono proprio alcuni rappresentanti della casata a fondare, nell'XI secolo, l'abbazia di Sant'Eustachio e, pi\u00f9 tardi, la Certosa di San Girolamo. La prima va ricordata come notevole centro di cultura che ha ospitato diverse personalit\u00e0 quale Giovanni Della Casa, che qui compose il suo \"Galateo\".\nLa Serenissima giunse nella zona nel 1339, ma \u00e8 solo sul finire del secolo che avr\u00e0 il controllo definitivo sul Trevigiano. Dal 1470 il Montello fu vincolato come patrimonio boschivo riservato all'Arsenale, con pene severissime contro lo sfruttamento di frodo.\nCaduta la Repubblica, segu\u00ec un periodo di instabilit\u00e0 politica anche dopo l'istituzione del Regno Lombardo-Veneto con continui furti da parte dei \"bisnenti\" ovvero dei \"predoni di legna\" del Montello.\nCon l'entrata del Veneto nel Regno d'Italia il bosco del Montello perse la sua secolare tutela: la legge Bertolini del 1892 lo divise in appezzamenti da concedere alle famiglie pi\u00f9 indigenti, ma lo sfruttamento fu incontrollato e provoc\u00f2 danni irreparabili all'equilibrio ambientale. Secondo gli intenti della stessa legge, inoltre, il disboscamento avrebbe portato a nuovi fondi da sfruttare per l'agricoltura, ma la naturale acidit\u00e0 del terreno e il notevole carsismo vanificarono questi scopi. Gli abitanti rimasero poverissimi, tanto da essere soprannominati \"bisnent\", \"due volte niente\". \nLa situazione si aggrav\u00f2 dopo la Rotta di Caporetto e lo spostamento del fronte presso il Piave. Nervesa venne cos\u00ec rasa al suolo dai combattimenti, specie durante la Battaglia del solstizio combattuta nel giugno del 1918.\nA questi eventi sono legati l'appellativo \"della Battaglia\", aggiunto sotto il Ventennio, e la realizzazione del Sacrario del Montello.\nOnorificenze.\nIl Comune \u00e8 stato insignito della Medaglia d'oro al Merito Civile.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti nel comune erano , ovvero l' della popolazione. Di seguito sono riportati i gruppi pi\u00f9 consistenti:\nGeografia antropica.\nFrazioni.\nSolo l'abitato di Bavaria, ad ovest del capoluogo, \u00e8 considerato frazione del comune, tuttavia lo statuto comunale riporta numerose altre localit\u00e0 abitate:\nInfrastrutture e trasporti.\nMobilit\u00e0 urbana.\nIl servizio di trasporto pubblico \u00e8 garantito da autocorse svolte dalla MOM (ex La Marca).\nFerrovie.\nFino al 1966 a Nervesa era presente una stazione ferroviaria, servita dalla ferrovia Montebelluna-Susegana.\nAmministrazione.\nAltre informazioni amministrative.\nLa denominazione del comune fino al 1923 era Nervesa. Il cambiamento a Nervesa della Battaglia \u00e8 stato voluto da Benito Mussolini, cittadino onorario di Nervesa.\nSport.\nImpianti sportivi.\nStadi.\nL'unico esistente nel paese \u00e8 lo stadio comunale \"Gipo Viani\" intitolato al calciatore ed allenatore Giuseppe Viani, ricordato per aver militato nell'Ambrosiana Inter, essere stato allenatore del Milan e della Nazionale Italiana."}
{"id": "2571281", "revid": "338238", "url": "https://it.wikipedia.org/wiki?curid=2571281", "title": "Taj Gibson", "text": "Carriera.\nGibson ha giocato alla University of Southern California, dove \u00e8 stato membro della confraternita Phi Kappa Psy. Nel 2007, a 22 anni di et\u00e0, \u00e8 stato inserito nel quintetto Pac-10 All freshman.\nHa concluso la stagione 2008-09 con i Trojans facendo registrare 14,3 punti, 9 rimbalzi, 2,9 stoppate, 1,3 assist e 1 recupero di media.\nIl 26 giugno 2009 venne selezionato al Draft NBA 2009 come 26\u00aa scelta dai Chicago Bulls.\nIl 23 febbraio 2017, con Doug McDermott, venne ceduto agli Oklahoma City Thunder in cambio di Cameron Payne, Anthony Morrow, Joffrey Lauvergne e la seconda scelta del 2018.\nIl 1\u00ba luglio 2019 firma coi New York Knicks."}
{"id": "2571284", "revid": "125885526", "url": "https://it.wikipedia.org/wiki?curid=2571284", "title": "Campane a Bologna", "text": "L'arte del suono delle campane a Bologna \u00e8 un sistema di suono sviluppato nei primi anni del XVI secolo e tuttora in uso.\nStoria.\nNasce certamente nel campanile della basilica dedicata al santo Petronio, dalla competizione con il campanile di Santa Cecilia a Roma; attraversa tre secoli rifinendo l'architettura dei bronzi, dei castelli e dei campanili; esplode nel diciannovesimo secolo colonizzando le torri del forese petroniano (fino alle zone di Ferrara, Modena, Faenza...) e si perfeziona nel secolo scorso, sia nella caratteristica struttura musicale sia nelle particolarissime tecniche esecutorie.\nBologna vanta infatti, da secoli, una tradizione unica nel suo genere di suono delle campane. L'uso di annunciare e sottolineare eventi sacri o profani con rintocchi di campane \u00e8 antico e generalmente diffuso fra le culture; a Bologna per\u00f2, citt\u00e0 che non smentisce cos\u00ec la sua plurisecolare inclinazione alla raffinatezza estetica e strutturale, il suonare le campane ha via via modificato sia la semplice e primitiva tecnica esecutoria sia gli intimi aspetti degli equipaggiamenti architettonici delle torri campanarie. \nSi tramanda che nel 1530 i campanari della Basilica di San Petronio, assieme ai maestri della cappella musicale, abbiano codificato questo nuovo sistema di suono spinti dalla presenza simultanea in citt\u00e0 dell'imperatore e del papa in occasione della cerimonia di incoronazione di Carlo V.\nGi\u00e0 dal XVI secolo, dunque, esistevano a Bologna i primi \u201cdoppi\u201d ovverosia concerti di due o tre campane intonate tra loro, equipaggiate e suonate con una tecnica particolare. Infatti la struttura statica e dinamica accessoria alle campane permetteva di suonarle agendo direttamente dalla cella campanaria dove ogni campanaro, a stretto contatto con la campana, tramite un apposito canapo la portava \u201calla muta\u201d, cio\u00e8 con il battacchio legato, dalla posizione di riposo alla posizione \u201cin piedi\u201d, con la bocca quindi rivolta verso l'alto, dove veniva bloccata. Liberato quindi il battacchio, manovrando una trave solidale alla campana, una volta sbloccata, si eseguiva il suono \u201cda trave\u201d detto \u201ca doppio\u201d facendole infatti compiere un intero giro in alternanza con le altre. \nQuasi immediatamente si \u00e8 aggiunta una quarta campana realizzandosi cos\u00ec la configurazione definitiva; le torri campanarie, provviste di opportuni scuri alle finestre, hanno iniziato a ospitare bronzi sempre pi\u00f9 proporzionati ed intonati e con il passare dei secoli la tecnica \u00e8 andata sempre pi\u00f9 raffinandosi, mantenendo comunque le peculiari caratteristiche primitive e raggiungendo, forse, lo stato perfetto.\nCaratteristiche.\nDa tempo infatti, l'esecuzione del doppio comprende anche le fasi di \u201cscappata\u201d e \u201ccalata\u201d: le campane cio\u00e8 vengono portate alla posizione in piedi con la tecnica detta \"\u201ca ciappo\u201d\" non pi\u00f9 alla muta bens\u00ec con il battacchio libero a slancio ed alla fine dell'esecuzione del brano cos\u00ec riportate alla posizione di riposo, diffondendo rintocchi con perfetta progressione. Al suono a doppio si affianc\u00f2 poi l'esecuzione delle \u201ctirabasse\u201d (o \"tirate basse\") dove le campane sono fatte oscillare senza portarle alla posizione in piedi; i campanari, manovrando il battacchio e variando l'ampiezza delle oscillazioni, intrecciano i rintocchi rispettando rigorose successioni metriche; si realizza cos\u00ec una melodia eseguita in pratica da un solo strumento suonato per\u00f2 da pi\u00f9 persone che, oltre a doti di resistenza fisica, devono possedere colpo d'occhio e notevole senso musicale.\nL'onda.\nNel gergo dialettale bolognese, con onda si intende l'oscillazione pi\u00f9 o meno regolare cui sono sottoposte le torri campanarie.\nIl sistema Bolognese di suono delle campane prevede l'utilizzo di bronzi relativamente pi\u00f9 leggeri di quelli diffusi nel resto del mondo (circa da cinquanta chilogrammi fino a trentatr\u00e9 quintali). Ma l'alta velocit\u00e0 di rotazione e la totale assenza di contrappesi sono comunque in grado di provocare una certa trazione sulla struttura del campanile. L'effetto che ne consegue \u00e8 un movimento ondulatorio della torre stessa, che va appunto sotto il nome di \"onda\".\nL'onda pu\u00f2 essere ridotta con un'esecuzione precisa e ben ritmata, oppure pu\u00f2 essere accentuata dagli errori dei campanari. Anche la disposizione delle campane all'interno della cella campanaria \u00e8 studiata per minimizzare l'onda, attraverso un'ottimale distribuzione del peso complessivo.\nNonostante gli accorgimenti e la buona esecuzione tecnica, l'onda si fa sempre sentire in certi campanili, che rappresentano per molti campanari un vero e proprio banco di prova. Un esempio ci \u00e8 dato da questo proverbio in dialetto bolognese riguardante il campanile di San Girolamo dell'Arcoveggio a Bologna:\nNomenclatura delle campane.\nLa tradizione di dare nomi alle campane non \u00e8 particolarmente sentita in questi territori, se non in pochi casi, come ad esempio:\nMolto pi\u00f9 rilevante \u00e8 la nomenclatura usata per definire le campane in base alla loro grandezza:\nNonostante nella tradizione bolognese i concerti arrivino tradizionalmente a 6 campane, si possono trovare anche concerti di 7 o 8 campane montate \"alla bolognese\" (come a Serramazzoni, Castelnuovo Rangone e Casola Canina).\nSuonate tipiche.\nLe suonate classiche quindi sono:\nSi noti che lo scampanio e il romanone sono tipici anche della tradizione reggiana, che condivide spesso anche il tipo di montaggio dei bronzi.\nGare ed esibizioni.\nSeppur vero che il suonare le campane a doppio ha una indiscussa origine e forte valenza liturgica, il fascino del raggiungere la perfezione esecutoria sprona gli appassionati a riunirsi anche in sessioni di allenamento e per diporto, oltre a onorare i servizi religiosi. Esistono infatti, annualmente, tornei di gare che richiamano numerose squadre di campanari, raggruppati in varie categorie e episodici eventi di accademie a scopo dimostrativo; l'organizzazione, di solito in concomitanza con le parrocchie, \u00e8 generalmente privilegio dei sodalizi campanari cittadini. A Bologna sono attivi alcuni gruppi; la tecnica a doppio, pur essendo nata e sviluppatasi nel capoluogo emiliano, ha una forte tradizione anche nel forese con propaggini nelle province vicine, fino a coinvolgere parte della Romagna; si configura cos\u00ec una piccola isola geografica dove il suonare le campane non ha eguali altrove. I campanari appartenenti ai vari sodalizi e distribuiti in diverse squadre provvedono ai servizi religiosi e contribuiscono attivamente al controllo ed alla conservazione del patrimonio bronzeo locale; non bisogna dimenticare, appunto, che la natura, le strutture e gli equipaggiamenti di ogni concerto di campane sono di scelti materiali e di rigorose proporzioni strutturali e necessitano di esperte e competenti manutenzioni: nessuno meglio del campanaro, custode della tradizione, conosce pi\u00f9 profondamente le antiche e particolari tecniche. Appunto perch\u00e9 \u00e8 prezioso e insostituibile il contributo che queste persone offrono alla conservazione del patrimonio culturale si vuole ricordare che esistono anche concerti di campane, di diverso peso e qualit\u00e0, ospitati su autocarri, che grazie alla volont\u00e0 e all'impegno di alcuni campanari trasportano altrove la tradizione campanaria bolognese, suscitando sempre curiosit\u00e0, ammirazione ed apprezzamento per questa tecnica negli ascoltatori."}
{"id": "2571287", "revid": "15756", "url": "https://it.wikipedia.org/wiki?curid=2571287", "title": "Beatrice Hastings", "text": "Biografia.\nNata a Londra e cresciuta in Sudafrica, si trasfer\u00ec a Parigi poco prima dello scoppio della Prima guerra mondiale, dove prosegu\u00ec la propria attivit\u00e0 letteraria in qualit\u00e0 di corrispondente del quotidiano britannico \"The New Age\", per il quale scriveva critiche artistiche usando vari pseudonimi. Ben presto divenne una figura di primo piano nei circoli \"boh\u00e8mien\" della capitale francese, grazie soprattutto all'amicizia che la legava a Max Jacob.\nFu a quanto pare quest'ultimo (o forse fu Ossip Zadkine), che nel 1914 le present\u00f2 Modigliani, col quale Beatrice inizi\u00f2 una controversa relazione destinata a durare due anni. Per un breve periodo, i due convissero in un un cottage da lei preso in affitto, in rue Norvins, a Montmartre; Modigliani dedic\u00f2 a Beatrice Hastings circa 13 ritratti. Il loro rapporto era caratterizzato da intensa passione, ma anche da scenate furibonde di gelosia, soprattutto nei locali pubblici. E fu proprio in seguito all'ennesimo litigio che la relazione fra i due s'interruppe nel 1916. I giudizi dei conoscenti a proposito dell'influsso che ella ebbe sull'artista sono discordanti: secondo alcuni lo incit\u00f2 a bere e a drogarsi, secondo altri, invece, tent\u00f2 di curarlo dai vizi. In ogni caso, vissero intensamente il rapporto d'amore che si riverber\u00f2 proficuamente nelle rispettive attivit\u00e0 artistiche e lavorative. Per Modigliani, infatti, si realizz\u00f2 il passaggio dalla scultura alla pittura proprio in quel periodo, mentre Hastings inviava settimanalmente i suoi articoli al The New Age (Impressioni di Parigi) e scrisse la sua novella favolistica, Minnie Pinnikin.\nDopo la guerra Beatrice rest\u00f2 in Francia e, nel 1931 torn\u00f2 in Inghilterra, dove continu\u00f2 la sua attivit\u00e0 giornalistica pubblicando, in qualit\u00e0 di editrice, due pamphlets: The Straight Tinker (1932) e The Democrat (1938).\nMalata probabilmente di cancro, Beatrice Hastings si suicid\u00f2 in casa sua nel 1943 col gas della cucina."}
{"id": "2571291", "revid": "767487", "url": "https://it.wikipedia.org/wiki?curid=2571291", "title": "Ufficialmente bionde", "text": "Ufficialmente bionde (\"Legally Blondes\") \u00e8 un film del 2009 diretto da Savage Steve Holland, spin-off del film \"La rivincita delle bionde\", con protagoniste le gemelle Camilla e Rebecca Rosso, rispettivamente Annabelle e Isabelle Woods nel film.\nTrama.\nIsabelle detta \"Izzy\" e Annabelle detta \"Annie\" sono gemelle intelligenti con un amore smodato per il rosa come la loro cugina, Elle Woods. Con il padre vedovo si stanno trasferendo dalla Gran Bretagna in California dove alloggeranno in casa di Elle.\nAl loro primo giorno di scuola, Izzy e Annie vanno dal preside e conoscono lo studente Chris Lopez, che mostra loro la scuola e sembra avere un debole per Annie. Inoltre iniziano col piede sbagliato con Tiffany Donohugh, la figlia viziata di un ricco imprenditore.\nTiffany fa amicizia con le gemelle, anche se solo per tenerle d'occhio da vicino: cerca anzi di mettere l'una contro l'altra con vari stratagemmi.\nChris e Izzy sono poi accusati di barare al compito di Storia poich\u00e9 hanno trovato le risposte attaccate sotto ai loro banchi, il braccialetto di Izzy nell'ufficio del professore di storia signor Golden, chiuso a chiave. Tutte le prove sono contro di loro, ma Annie chiede alla direttrice che venga concessa loro la possibilit\u00e0 di difendersi in un'assemblea pubblica di studenti. Izzy e Annie sospettano che Tiffany e il suo ragazzo Justin siano dietro a questo complotto: nel processo studentesco, Annie riesce a sconfiggere la sua paura di parlare in pubblico e smaschera Tiffany, che ammette la sua colpa e viene quindi espulsa."}
{"id": "2571292", "revid": "124412396", "url": "https://it.wikipedia.org/wiki?curid=2571292", "title": "Lapide di Bescanuova", "text": "La lapide di Bescanuova o lapide di Basca (in lingua croata \"Ba\u0161\u010danska plo\u010da\") \u00e8 uno dei primi reperti che riporti un'iscrizione in lingua croata.\nLa lapide, databile al XII secolo, \u00e8 stata ritrovata nel 1851 nell'isola di Veglia, a San Giorgio (\"Jurandvor\"), presso Bescanuova (in croato \"Ba\u0161ka\"), nel pavimento della chiesa romanica di Santa Lucia (\"Sveta Lucija\"). A partire dal 1934 la stele \u00e8 conservata presso l'Accademia croata delle Scienze e delle Arti a Zagabria.\nL'iscrizione \u00e8 scritta in alfabeto glagolitico e sancisce la donazione di alcuni terreni da parte di Demetrius Zvonimir in favore della chiesa benedettina al tempo dell'abate Drzhiha.\nLa stele simboleggia la data di nascita del popolo croato, in considerazione del fatto che per la prima volta vengono menzionati in lingua croata il termine Croazia e l'aggettivo corrispettivo."}
{"id": "2571293", "revid": "57342", "url": "https://it.wikipedia.org/wiki?curid=2571293", "title": "Pietro Guida", "text": "Biografia.\nPietro Guida \u00e8 nato a S. Maria Capua Vetere (Caserta) nel 1921. Vive e lavora a Manduria (TA).\nConsegue il diploma di scultura all'Accademia di belle arti di Napoli nel 1947. In quegli anni, assieme a Renato Barisani, Gennaro Borrelli, Raffaello Causa, Renato De Fusco, Anna Maria Ortese, Armando De Stefano, Guido Tatafiore, aderisce al Gruppo Sud, divenendo uno dei protagonisti del rinnovamento culturale del capoluogo campano. Comincia nel frattempo la sua attivit\u00e0 espositiva: Mostra delle arti figurative, Galleria \u201cForti\u201d, Collettiva di chiusura Gruppo Sud Pittura, Galleria \u201cBlu di Prussia\u201d, entrambe a Napoli nel 1948; Premio Diomira 1949, Galleria del \u201cNaviglio\u201d, Milano 1949; II Mostra nazionale del disegno e dell'incisione moderna, Reggio Emilia 1949, conseguendo ampi consensi nazionali con i suoi disegni.\nDal 1960 al 1971 \u00e8 titolare della cattedra di scultura all'Accademia di Belle Arti di Lecce.\nLa sua produzione figurativa \u00e8 esposta in numerose mostre personali: Galleria \u201cSelecta\u201d di Roma,1958, e collettive: Premio internazionale della scultura di Carrara, Carrara 1957; Concorso per un'opera plastica ispirata allo sport, Palazzo Strozzi, Firenze 1958; Artisti pugliesi, Galleria \u201cTaras\u201d dell'EPT,\nTaranto 1959; VII e VIII edizione della Quadriennale Nazionale d'Arte di Roma.\nDal 1960 al 1975 la produzione di Guida \u00e8 caratterizzata dall'abbandono del dato naturalistico e dei mezzi tradizionali del fare scultura, per adoperare materiali industriali grezzi, come mattoni, galpomice, tubi eternit, ferro e acciaio. Le prove di questo periodo sono definite dall'artista stesso Opere costruite proprio per sottolineare\nl'importanza della fase \u201ccostruttiva\u201d nel suo lavoro. Crescono nel frattempo la notoriet\u00e0 dello scultore, i premi, le commesse prestigiose: ad esempio la scultura di dimensioni monumentali realizzata nel 1972 per l'Italsider di Taranto, l'attenzione della critica pi\u00f9 qualificata per il suo lavoro (Franco Sossi, Vittorio Fiore, Oreste Ferrari, Filiberto Menna, Vito Apuleo, Nerio Tebano, Nello Ponente, Enrico Crispolti) e gli inviti a progetti espositivi rilevanti.\nPartecipa a mostre personali e collettive; dalla seconda met\u00e0 degli anni settanta e per circa tre lustri, Guida sceglie di rinunciare all'attivit\u00e0 espositiva; ritorna nel frattempo alla figura, realizzando grandi statue in scabro cemento. Recupera la carnalit\u00e0 delle formose figure femminili di Marini e gli squarci poetici sul vissuto quotidiano di Martini, maestri mai smessi di amare. Interpreta, con insistenza, soprattutto negli ultimi anni, il tema del mito.\nNel 1993 interrompe il silenzio espositivo con la mostra personale allestita presso il Castello Carlo V di Lecce. I suoi nuovi lavori sono presentati in catalogo dagli amici scrittori: Tano Citeroni, Gino Montesanto e Michele Prisco. Seguono alcune mostre personali, su tutte la mostra antologica nel 2008 presso il Monastero degli Olivetani di Lecce, promossa dal Dipartimento dei Beni delle Arti e della Storia dell'Universit\u00e0 degli Studi del Salento, associata alla pubblicazione di un catalogo che ripercorre filologicamente l'intero percorso artistico di Guida e la corposa quanto autorevole analisi\ncritica. Ha nel mese di ottobre del 2012 esposto nelle sale di Castel dell'Ovo a Napoli una sua personale curata da Francesco Abbate.\nNel 2011 ha partecipato all'Esposizione Internazionale d'Arte Biennale di Venezia nella sede regionale di Lecce - Padiglione Italia della 54\u00aa edizione. Nel 2014, su invito dell'Universit\u00e0 del Salento, ha tenuto una mostra personale nella sede del Rettorato di Lecce. Nel 2016 per \"Le Grandi Mostre nei Sassi\u201d ha esposto a Matera le sue sculture e una contemporanea mostra di disegni nella sede del circolo \u201cla Scaletta\u201d, le sue opere sono state in mostra a Manduria nel 2017 nella mostra \u2013 Le Emozioni del cemento -. Ha ricevuto i seguenti riconoscimenti: Premio Diomira, Milano 1949; Primo premio alla Mostra Nazionale del Disegno, Reggio Emilia 1949; premio della Presidenza CONI alla Mostra di Scultura ispirata allo sport, Firenze 1958; premio per la scultura al Premio Termoli, Termoli 1963; premio-acquisto alla Biennale d\u2019Arte Contemporanea, Bari 1966.\nDal 1951 Pietro Guida vive e lavora a Manduria.\nOpere in mostra e critica.\nOltre che in numerose collezioni private le sue opere figurano presso la raccolta delle stampe Bertarelli del Museo Sforzesco, Milano; Galleria del Cavallino, Venezia; Collezione Deana, Venezia; Presidenza del CONI, Roma; Collezione Finkelstein, New York; Collezione Civica d\u2019Arte Moderna, Bari; Fondazione T. Balestra, Longiano; Collezione Schulte, D\u00fcsseldorf; Museo della Scultura Contemporanea - MUSMA - di Matera; Museo PAGANI di scultura all\u2019aperto di Legnano; NOVECENTO A NAPOLI - Castel Sant'Elmo Napoli; Rettorato dell\u2019Universita\u2019 del Salento \u2013 Lecce, Una parte della sua produzione degli anni \u201960 \u2013 \u201970 \u00e8 stata esposta nel 2018 presso il Museo \u201cCastromediano\u201d di Lecce nella mostra \u2013 Pietro GUIDA Opere Costruite 1960-1975. \nDel lavoro di Pietro Guida si sono occupati, tra gli altri, Francesco Abate, Giuseppe Appella, Carlo Barbieri (scrittore), Raffaele Carrieri, Silvia Cazzato, Tano Citeroni, Enrico Crispolti, Mario De Micheli, Oreste Ferrari, Sergio Ferrero, Lucio Galante, Letizia Gaeta, Massimo Guastella, Gianni Jacovelli, Angelo Lippo, Gianluca Marinelli, Pietro Marino, Filiberto Menna, Gino Montesanto, Raffaele Nigro, Sandra Orienti, Marina Pizzarelli, Nello Ponente, Michele Prisco, Paolo Ricci, Franco Sossi, Silvano Trevisani, Lorenza Trucchi, Marco Valsecchi, Marcello Venturoli, Lorenzo Madaro, Tommaso Strinati, Walter Tommasino, Carlo Vulpio, Brizia Minerva, Vittorio Basile, Carmelo Cipriani. Dal 1951 Pietro Guida vive e lavora a Manduria."}
{"id": "2571295", "revid": "228587", "url": "https://it.wikipedia.org/wiki?curid=2571295", "title": "Campionati del mondo di ciclismo su strada 2009 - Cronometro maschile Elite", "text": "La Cronometro individuale maschile Elite dei Campionati del mondo di ciclismo su strada 2009 \u00e8 stata corsa il 24 settembre nel territorio circostante Mendrisio, in Svizzera, ed ha affrontato un percorso totale di 49,8\u00a0km. Lo svizzero Fabian Cancellara ha vinto la medaglia d'oro, terminando in 57'55\"74.\nPercorso.\nPartenza ed arrivo agli impianti sportivi di Mendrisio. Dopo i primi 3\u00a0km pianeggianti che attraversano la sede d'arrivo della prova in linea del Mondiale 1971, inizia la discesa verso il Lago di Lugano. Prosegue fino a Capolago per raggiungere Riva San Vitale e da qui il circuito si sposta verso Rancate con due tratti in leggero falsopiano ai quali segue la salita della \"Rossa di Rancate\", 650\u00a0m di dura ascesa con punte di pendenza attorno al 10%. Attraversata questa localit\u00e0 si attraversano Ligornetto, Stabio e Genestrerio da cui si ripercorre l'ultimo km del percorso della prova in linea. Il circuito, lungo 16,6 chilometri, veniva affrontato tre volte.\nSquadre e corridori partecipanti.\nLe modalit\u00e0 di qualificazione delle nazioni seguono lo stesso regolamento della gara in linea. Ogni nazione poteva iscrivere alla gara 4 corridori e schierarne due alla partenza. I 66 partecipanti sono stati suddivisi in cinque gruppi; all'interno di ogni gruppo le partenze avvenivano ogni minuto, mentre tra un gruppo e l'altro vi era una pausa di 48 minuti, per permettere ai ciclisti in corsa di terminare il circuito.\nResoconto degli eventi.\nGara contro il tempo dominata dal padrone di casa Fabian Cancellara che, partito per penultimo davanti al campione uscente Bert Grabsch, ha raggiunto lo svedese Gustav Larsson ed il britannico Bradley Wiggins partiti rispettivamente uno e due minuti prima, e concluso i tre giri del circuito in meno di un'ora ad una media di 51,6 km/h. Dietro di lui lo stesso Larsson che, sorpassato dallo svizzero, lo ha tenuto come punto di riferimento davanti a s\u00e9, ed il tedesco Tony Martin."}
{"id": "2571297", "revid": "287204", "url": "https://it.wikipedia.org/wiki?curid=2571297", "title": "Houston Rockets 2008-2009", "text": "La stagione 2008-09 degli Houston Rockets fu la 42\u00aa nella NBA per la franchigia.\nGli Houston Rockets arrivarono secondi nella \"Southwest Division\" della \"Western Conference\" con un record di 53-29. Nei play-off vinsero il primo turno con i Portland Trail Blazers (4-2), perdendo poi la semifinale di conference con i Los Angeles Lakers (4-3)."}
{"id": "2571302", "revid": "287204", "url": "https://it.wikipedia.org/wiki?curid=2571302", "title": "Pereskia grandifolia", "text": "La Pereskia grandifolia , conosciuta anche come Cactus grandifolius, Rhodocactus grandifolius o Cactus rosa, \u00e8 una pianta succulenta della famiglia delle Cactaceae, originaria del Brasile nord orientale.\n\u00c8 una pianta utilizzata sia per scopi medici che ornamentali e come la maggior parte delle specie appartenenti al genere Pereskia, produce sostanze organiche tramite fotosintesi CAM dal fusto, mentre, al contrario le foglie presentano un metabolismo C3.\nDescrizione.\nLa pianta pu\u00f2 assumere la forma di un arbusto o di un piccolo albero e pu\u00f2 raggiungere i cinque metri di altezza. Il fusto si presenta di colore grigio-marrone e raggiunge in et\u00e0 adulta i venti centimetri di diametro. Le areole sono arrotondate e a forma di piccolo cuscino di colore grigiastro o scuro e raggiungono i sette millimetri sui rami della pianta, mentre sul tronco sono pi\u00f9 grandi, arrivando a circa 12 millimetri. Le spine vanno dal nero al marrone, e il numero per areola aumenta gradualmente con l'et\u00e0; i nuovi ramoscelli presentano areole prive di spine, mentre le areole del tronco principale possono ospitare sino a novanta spine, molto lunghe (fino a sei centimetri) e appariscenti. Le foglie raggiungono le dimensioni di circa venti centimetri di lunghezza ed hanno una forma ellittica.\nL'infiorescenza \u00e8 piuttosto densa e si sviluppa alle estremit\u00e0 dei gambi, di solito con dieci, quindici fiori, ma talvolta i fiori possono essere trenta e pi\u00f9. I fiori sono molto vistosi e tendenti al rosa ed hanno un diametro di circa quattro centimetri."}
{"id": "2571303", "revid": "226458", "url": "https://it.wikipedia.org/wiki?curid=2571303", "title": "Sahaj Marg", "text": "Il Sahaj Marg, o Via naturale, \u00e8 un sistema derivato dal Raja Yoga (yoga regale).\nIl sistema \"Sahaj Marg\" insegnato dalla Shri Ram Chandra Mission, associazione fondata da Ram Chandra di Shahjahanpur (noto anche come Babuji 1899-1983) discepolo, prima, e successore, poi, spirituale di Shri Ram Chandra di Fatehgarh, si presenta come l'antico metodo di Raja yoga, modificato per adattarsi alle necessit\u00e0 e alle condizioni della vita contemporanea.\nIl Sahaj Marg offre un sistema di crescita spirituale semplice ma efficace, un mezzo per affrontare le difficolt\u00e0 della vita attraverso la via della scoperta di s\u00e9. Integra in modo semplice e naturale le attivit\u00e0 mentali e fisiche con i bisogni spirituali, senza forzature. La vita quotidiana, con i suoi impegni familiari, lavorativi e relazionali, costituisce l'ambiente perfetto per la crescita spirituale."}
{"id": "2571304", "revid": "281901", "url": "https://it.wikipedia.org/wiki?curid=2571304", "title": "Amaranthus retroflexus", "text": "Amaranthus retroflexus, noto in italiano come amaranto comune, \u00e8 una specie della famiglia Amaranthaceae originaria dell'America, oggi diffusa in gran parte del pianeta.\nUsi.\nL'amaranto era gi\u00e0 apprezzato dai nativi americani. I Cherokee usavano l'amaranto comune come erba cerimoniale religiosa, come astringente per un ciclo femminile troppo abbondante e medicamento ginecologico, i Keres gli riconoscevano propriet\u00e0 curative per l'apparato gastrointestinale, i Mohegan ne facevano un infuso per il mal di gola.\nI Navajo ne ricavavano pane e dolci.\nCuriosit\u00e0.\nAmaranthus retroflexus \u00e8 stata mostrata essere in grado di immagazzinare l'isotopo radioattivo cesio-137.\nAgricoltura.\n\"Amaranthus retroflexus\" \u00e8 una pianta robusta e resistente, di natura infestante, diffusa anche nei piccoli e grandi orti e spesso assieme al farinello (talvolta farinaccio) comune Chenopodium album.\nCucina.\nI semi sono ricchissimi di proteine e microelementi quali calcio, ferro, fosforo e magnesio. Essi non contengono glutine e sono un ottimo alimento, in particolare per i bambini pi\u00f9 piccoli. La raccolta dei semi non \u00e8 per\u00f2 molto agevole poich\u00e9 le piccole spighe maturano in tempi diversi, per cui sono richiesti pi\u00f9 raccolti manuali a distanza. Le foglie, anch'esse commestibili, si possono consumare crude in insalata o cotte."}
{"id": "2571308", "revid": "287204", "url": "https://it.wikipedia.org/wiki?curid=2571308", "title": "Houston Rockets 2007-2008", "text": "La stagione 2007-08 degli Houston Rockets fu la 41\u00aa nella NBA per la franchigia.\nGli Houston Rockets arrivarono terzi nella \"Southwest Division\" della \"Western Conference\" con un record di 55-27. Nei play-off persero al primo turno per 4-2 con gli Utah Jazz."}
{"id": "2571314", "revid": "93556", "url": "https://it.wikipedia.org/wiki?curid=2571314", "title": "Georges Franzi", "text": "Biografia.\nNato nel Principato di Monaco nel 1914, frequent\u00f2 il seminario dei Padri del Santo Spirito a Allex (Dr\u00f4me) e concluse il seminario a Nizza.\nNel 1940 venne ordinato sacerdote, serv\u00ec come sacerdote a Clans e Rigaud, a Lourdes e a Nizza.\nNel 1964 \u00e8 ordinato cardinale e nel 1979 canonico della diocesi di Monaco.\nCerc\u00f2 d'incentivare insieme a Louis Notari l'uso del monegasco, divenne vicepresidente della Commission pour la langue Mon\u00e9gasque, dell'Acad\u00e9mie des Langues Dialectales e presidente del Comit\u00e9 National des Traditions Mon\u00e9gasque.\nGrazie alla sua battaglia nel 1976 il monegasco \u00e8 diventato obbligatorio nella scuola primaria e nel 1987 materia facoltativa fino all'esame di maturit\u00e0 (in francese: baccalaur\u00e9at).\nMor\u00ec nel Principato di Monaco a 83 anni di et\u00e0."}
{"id": "2571319", "revid": "729019", "url": "https://it.wikipedia.org/wiki?curid=2571319", "title": "G\u00e4rdet (metropolitana di Stoccolma)", "text": "G\u00e4rdet \u00e8 una stazione della metropolitana di Stoccolma.\n\u00c8 geograficamente situata nel quartiere \"Ladug\u00e5rdsg\u00e4rdet\" ubicato all'interno della circoscrizione di \u00d6stermalm, mentre sul tracciato della linea rossa T13 si trova fra la stazione Karlaplan ed il capolinea di Ropsten.\nL'apertura ufficiale avvenne il 2 settembre 1967, stesso giorno in cui fu inaugurato il tratto da \u00d6stermalmstorg a Ropsten.\nLa piattaforma \u00e8 collocata ad una profondit\u00e0 tra i 20 e i 29 metri sotto il livello del suolo: questa \u00e8 a sua volta raggiungibile da due ingressi distinti, entrambi con una propria biglietteria. La progettazione della stazione fu affidata all'architetto Olov Blomkvist, mentre le decorazioni presenti al suo interno sono state prevalentemente curate dagli artisti Karl Axel Pehrson (nel 1967) e Mari Rantanen (nel 2006).\nDurante un normale giorno feriale, la fermata \u00e8 utilizzata in media da circa 11.200 persone."}
{"id": "2571322", "revid": "2077074", "url": "https://it.wikipedia.org/wiki?curid=2571322", "title": "Giuseppe Gallignani", "text": "Biografia.\nAppassionato di opere satiriche fin dall\u2019et\u00e0 scolare, Giuseppe Gallignani fu organista e direttore d'orchestra che si impose all'attenzione pubblica tenendo numerosi concerti in Europa, soprattutto in veste direttoriale. Quindi, nel 1860 riesce a rappresentare la sua prima opera in un salotto privato. Proseguendo la sua attivit\u00e0 di compositore, riesce ad approdare al Teatro Carcano nel 1876 con l'opera \"Atala\" culminando quindi, nel 1888 al Teatro alla Scala con il \"Nestorio\", laddove la critica gli riconobbe grande padronanza dell'armonia e del contrappunto, nonch\u00e9 di senso del colore orchestrale ma, allo stesso tempo, denotandone una scarsezza di inventiva melodica e di cuore.\n\u00c8 stato direttore del Conservatorio di Musica di Parma, nominato nel 1891 grazie al supporto di Giuseppe Verdi, colpito dalla sua preparazione musicale dopo un suo articolo sull'\"Otello\". Successivamente, nel 1897, verr\u00e0 nominato direttore del Conservatorio di Musica di Milano, che per sua iniziativa verr\u00e0 intitolato al Verdi stesso, e che diriger\u00e0 per un quarto di secolo, quasi fino alla sua morte.\nLa sua attivit\u00e0 di organista non conobbe soste; per organo infatti compose molte pagine di carattere sacro, di cui numerose concepite per la liturgia. Tra il 1884 e il 1891 ha ricoperto il posto di Maestro della Cappella Musicale del Duomo di Milano. Si deve a un gruppo di musicisti, tra i quali lo stesso Gallignani e, pi\u00f9 tardi, Lorenzo Perosi, se da Milano ebbe inizio il cosiddetto \u201cMovimento Ceciliano\u201d, e con esso il ritorno di interesse per la musica sacra, grazie anche all'azione dell'Associazione Santa Cecilia e alla battagliera rivista \"Musica sacra\", di cui il Gallignani ne divenne in seguito direttore.\nHa fatto parte della Commissione permanente d'Arte musicale (fra cui Marco Enrico Bossi, Luigi Mancinelli, Arturo Toscanini), occupandosi di un ambizioso progetto di riforma dei programmi ministeriali per la composizione nei conservatori. \nInviso, nei primi degli anni venti, dall'appena insediato governo fascista, e oggetto di una campagna denigratoria portata avanti da alcuni docenti del suo istituto, vede il suo progetto di riforma erodersi dalle critiche, e quindi completamente accantonato. Nel dicembre del 1923, Giuseppe Gallignani mor\u00ed suicida gettandosi dal Duomo di Milano in seguito al licenziamento impostogli dall\u2019allora ministro della Pubblica Istruzione Giovanni Gentile. Ci\u00f2 provoc\u00f2, al funerale al Cimitero Monumentale di Milano, una reazione di Antonio Cesari, in quale imped\u00ec che una corona funebre inviata dal ministro Gentile fosse posta sul feretro, e una violenta reazione di Arturo Toscanini, il quale, irato, imped\u00ed con veemenza la lettura di un'orazione funebre da tenersi da parte di un docente del Conservatorio, stracciandola e calpestandola; il docente era ritenuto dal Toscanini, diretto responsabile delle calunnie che avevavo coinvolto Gallignani stesso.\nFra i suoi alunni figura Giovanni Tebaldini."}
{"id": "2571336", "revid": "1318658", "url": "https://it.wikipedia.org/wiki?curid=2571336", "title": "MacGyver", "text": "MacGyver \u00e8 una serie televisiva di avventura creata da Lee David Zlotoff e incentrata sull'omonimo personaggio, Angus MacGyver, interpretato da Richard Dean Anderson. Venne trasmesso negli Stati Uniti per sette stagioni, dal 1985 al 1992, e in Italia dal 1986 su Italia 1, ogni mercoled\u00ec sera in prima serata, e inserito successivamente in programmazione quotidiana nelle fasce orarie pomeridiane, dal 1988 sino al 1992.\nLa serie televisiva \u00e8 stata poi replicata pi\u00f9 volte su vari canali, tra i quali Italia 1, Rete 4, LA7, Duel TV, AXN e Fox Retro. Dopo la conclusione della serie sono stati girati due film televisivi: \"MacGyver - Il tesoro di Atlantide\" e \"MacGyver - Il giorno del giudizio\", trasmessi entrambi negli USA sul canale ABC e in Italia nel 1994 su Italia 1. Nel 2016 ne \u00e8 stato prodotto un remake omonimo in cui il personaggio principale \u00e8 interpretato da Lucas Till.\nTrama.\nMacGyver \u00e8 un agente operativo di un'Agenzia Governativa (chiamata DXS che sta per Department of eXternal Services) che, successivamente, diviene un attivo collaboratore della \"Fondazione Phoenix\". \u00c8 un eroe solitario che non fa uso di violenza n\u00e9 di armi da fuoco. Aiuta i deboli, rispetta l'ambiente, ama il prossimo ed \u00e8 fiducioso nella legge. \u00c8 single e a differenza dei clich\u00e9 degli eroi solitari non \u00e8 un donnaiolo. In sette stagioni ha poche relazioni d'amore, una delle quali gli diviene quasi fatale. MacGyver \u00e8 un ex giocatore di hockey su ghiaccio, cresciuto in Minnesota dove si \u00e8 laureato in Fisica, vive e opera a Los Angeles, pur spostandosi laddove le sue missioni lo richiedono. Le sue armi sono l'ingegno e l'intelligenza e i suoi unici equipaggiamenti sono un coltellino svizzero e talvolta anche nastro adesivo, che utilizza spesso nei suoi cosiddetti \"macgyverismi\", opere dell'ingegno con oggetti e cose che trova attorno a lui.\nOltre a ripudiare la violenza e l'uso delle armi non fuma ed \u00e8 astemio. Queste scelte di vita sono spiegate in due episodi: il ripudio per le armi \u00e8 nato quando, da bambino, si trovava in compagnia di amichetti che giocavano con una pistola carica e partendo accidentalmente un colpo uno di loro mor\u00ec. Il ripudio per l'alcool \u00e8 invece nato quando un suo amico perse la vita in un incidente stradale poich\u00e9 ubriaco. Non ha famiglia, perch\u00e9 perde il padre e la nonna paterna in un incidente stradale mentre la madre muore d'infarto durante una missione in Afghanistan. Gli unici parenti di cui si viene a conoscenza durante la serie sono il nonno Harry Jackson, che muore nell'episodio della quinta stagione \"La nave del sole\", ed il figlio Sean, di cui viene a conoscenza solamente nell'ultimo episodio della serie.\nMacGyver \u00e8 un eroe solitario nonostante sia circondato da molti amici. Primo tra tutti \u00e8 Peter \"Pete\" Thornton, presidente della Fondazione Phoenix e anche lui ex agente della DXS, agenzia per la sicurezza degli USA. Le missioni e i compiti di MacGyver cambiano di episodio in episodio e spesso hanno a che fare con spietati criminali o scaltri truffatori. Il suo nemico per eccellenza \u00e8 Murdoc, che compare in diversi episodi con l'obiettivo specifico di uccidere MacGyver, senza mai riuscirvi. L'eroe, sportivo e single, si ritrover\u00e0 una sorpresa inaspettata alla fine del serial; scoprir\u00e0 di essere padre e rinuncer\u00e0 alla neo-presidenza della Fondazione Phoenix.\nEpisodi.\nL'edizione italiana \u00e8 curata da Natasha Gerodetti per la Fininvest. Il doppiaggio \u00e8 stato eseguito dalla Societ\u00e0 Attori Sincronizzatori.\nFilm TV.\nDopo la cancellazione della serie furono girati due film TV, sempre con Richard Dean Anderson nei panni di MacGyver (ne fu anche co-produttore):\nLe suddette produzioni non poterono utilizzare la fanfara della serie televisiva per problemi legati ai diritti, dunque la colonna sonora fu cambiata.\nTrasposizione cinematografica.\nL'ideatore della serie, Lee David Zlotoff, aveva annunciato al Maker Faire 2008 di poter produrre un nuovo film su \"MacGyver\"; egli ha detto inoltre che per la produzione del film ci sarebbe stato a disposizione un alto budget. Zlotoff ha aggiunto che aveva acquistato i diritti totali sulla serie molti anni prima.. Il film sarebbe stato portato sul grande schermo dalla New Line Cinema, con la produzione di Raffaella de Laurentiis; il padre Dino avrebbe dovuto essere il produttore esecutivo. La sceneggiatura sarebbe stata affidata a Jason Richman. Ad oggi nessuna trasposizione \u00e8 mai stata realizzata.\nReboot.\nNel 2016 \u00e8 andata in onda la prima stagione del remake della serie, intitolato \"MacGyver\", in cui il personaggio principale \u00e8 interpretato dall'attore Lucas Till.\nNella cultura di massa.\nIl comico Jorma Taccone ha creato una parodia della serie \"MacGyver\", dal titolo \"MacGruber\", andata in onda al \"Saturday Night Live\" sulla NBC; lo stesso Richard Dean Anderson si \u00e8 prestato ad alcuni sketch impersonando proprio MacGyver, che si scopre essere il padre di MacGruber e che abbandon\u00f2 il figlio e sua madre per una spogliarellista. Nato come sketch al Night Live, MacGruber ha avuto una trasposizione cinematografica, tuttavia l'ideatore di MacGyver, Lee David Zlotoff ha fatto una causa legale alla Universal Pictures per violazione di copyright. Il film \u00e8 uscito nelle sale il 21 maggio 2010.\nSempre Richard Dean Anderson ha indossato ancora i panni di MacGyver in una serie di spot in chiave umoristica per Mastercard e Pepsi. Lo spot per Mastercard and\u00f2 in onda durante il Superbowl e mostrava un MacGyver intento a liberarsi da una trappola con uno dei suoi espedienti usando oggetti comprati a poco prezzo grazie alla carta Mastercard. Gli spot per Pepsi invece vedevano Richard Dean Anderson insieme a Will Forte nei rispettivi ruoli di MacGyver e MacGruber; uno di questi spot and\u00f2 in onda per il Superbowl.\nRichard Dean Anderson \u00e8 un fan de \"I Simpson\" ed \u00e8 stato invitato a partecipare come guest star nell'episodio della diciassettesima stagione \"Kiss kiss, Bang Bangalore\". Nell'episodio Patty e Selma Bouvier, accanite fan di MacGyver, decidono di rapire Anderson e, camuffandolo come il protagonista, lo costringono a vedere le puntate del telefilm insieme a loro.\nIn un sondaggio della McCormick Tribune Foundation, MacGyver \u00e8 risultato l'eroe da cui gli Statunitensi vorrebbero essere aiutati in un'emergenza. Il sondaggio, che ha come scopo stimolare gli Statunitensi a prepararsi meglio nell'eventualit\u00e0 di un disastro, proponeva altre sei scelte: Indiana Jones, John McClane, James Bond, Jason Bourne, Lara Croft e Jack Bauer; MacGyver ha vinto con una percentuale di voto del 27%.\nNel 2015 il verbo \"MacGyver\" viene riconosciuto ufficialmente dall'Oxford Dictionary, con il significato di: \"creare e riparare un oggetto in maniera creativa e con inventiva utilizzando gli oggetti che si hanno a disposizione\".\nDVD.\nLa collezione delle sette stagioni \u00e8 reperibile in sette cofanetti dvd. Questi poi sono stati raccolti in un unico cofanetto da 38 dischi. In alternativa nel Regno Unito si pu\u00f2 trovare un cofanetto da 39 dischi, contenente tutte e sette le stagioni in lingua italiana, pi\u00f9 i due film in un disco extra solo con la traccia originale inglese, ma con i sottotitoli in italiano.\nIl 2 novembre 2021 la CBS pubblica le sette stagioni in Blu-ray, ma non in lingua italiana."}
{"id": "2571349", "revid": "33689", "url": "https://it.wikipedia.org/wiki?curid=2571349", "title": "VTech Laser 200", "text": "Il Laser 200 \u00e8 un home computer a 8 bit prodotto da VTech dal 1983 al 1985. \u00c8 stato venduto anche come \"Salora Fellow\" in Fennoscandia (in modo particolare in Finlandia), come \"Texet TX 8000\" in Inghilterra e come \"Dick Smith VZ200\" in Australia e Nuova Zelanda. Progettato e costruito dalla \"Video Technology\" (VTech) con sede ad Hong Kong, derivava dal Tandy TRS-80.\nAl lancio la versione rimarchiata \"Texet\" dichiarava di essere il microcomputer a colori pi\u00f9 economico del mercato. Tuttavia questo non bast\u00f2 per assicurarne il successo contro il Sinclair ZX Spectrum che stava spopolando in Inghilterra in quel periodo. Il \"Dick Smith\" VZ 200 ebbe maggior successo in Australia dove divenne popolare come primo computer e dove fu venduto in circa 30.000 unit\u00e0.\nCaratteristiche tecniche.\nIl Laser 200 \u00e8 basato su una CPU Zilog Z80A pilotata da un quarzo operante alla frequenza di 3,58 MHz. \u00c8 dotato di 16 kB di ROM che contengono il Microsoft BASIC e di 8 KB di RAM. Di questi, 2 KB sono riservati al Video Display Controller (VDC) mentre i rimanenti 6 KB sono a disposizione dell'utente. Il VDC Motorola \u00e8 il Motorola 6847, grazie al quale il computer pu\u00f2 offrire due modalit\u00e0 video, una testuale e una grafica. La modalit\u00e0 testuale permette di visualizzare 32\u00d716 caratteri a 8 colori: i caratteri rappresentabili sono prelevati da una tabella di 256 elementi, dove i primi 128 sono i classici caratteri alfanumerici ASCII mentre i restanti 128 sono simboli semigrafici che permettono una grafica a bassa risoluzione di 64\u00d732 punti. In modalit\u00e0 grafica il computer mette a disposizione un'immagine di 128\u00d764 pixel a 4 colori, di cui uno \u00e8 quello dello sfondo.\nIl computer \u00e8 dotato di una tastiera in gomma con 45 tasti, molto criticata per la sua scarsa qualit\u00e0, e di alcune porte di espansione, fra cui quella per collegare un lettore di cassette da usare come memoria di massa predefinita: per questo motivo i giochi, come i cloni di \"Frogger\", \"Scramble\", \"Space Invaders\" e \"Moon Patrol\", furono distribuiti principalmente in cassetta dato che per pilotare altre periferiche servivano apposite schede di espansione.\nVTech Laser 310 / Dick Smith VZ300.\nUna versione migliorata conosciuta come VTech Laser 310 o Dick Smith VZ 300 fu distribuita successivamente: si differenzia dal modello 200 per una tastiera con tasti in plastica rigida e per una dotazione di memoria RAM maggiore, 16 kB espandibile fino a 64 kB.\nVTech Laser 350 / 500 / 700 / 750.\nNel 1985 venne introdotta una nuova serie che arriv\u00f2 a comprendere i Laser 350, 500, 700 e 750, molto simili tra loro. Sono molto diversi dalle serie precedenti e non retrocompatibili. Il 350 ha lo stesso case del Laser 300, mentre i successivi usano un modello nuovo. Il processore \u00e8 il D780c della NEC, sempre compatibile con lo Z80A. Le capacit\u00e0 sono migliorate, in particolare questa serie ha 6 modalit\u00e0 grafiche, da 160 x 96 a 16 colori a 640 x 192 a 2 colori, e pi\u00f9 memoria di base: 16k sul 350, 64k sui 500 e 700, 128k sul 750.."}
{"id": "2571352", "revid": "31789", "url": "https://it.wikipedia.org/wiki?curid=2571352", "title": "Iresine", "text": "Iresine (P.Browne, 1756) \u00e8 un genere di erbe della famiglia delle Amaranthaceae. \u00c8 originario del Sudamerica e comprende diverse specie dal fogliame decorativo e delicato. Alcune specie sono apprezzate per la loro bellezza, altre nell'ambito delle scienze erboristiche. L'estratto di alcune iresine viene ad esempio usato nella produzione di Ayahuasca."}
{"id": "2571353", "revid": "235890", "url": "https://it.wikipedia.org/wiki?curid=2571353", "title": "La Carrera Panamericana (film)", "text": ""}
{"id": "2571355", "revid": "235890", "url": "https://it.wikipedia.org/wiki?curid=2571355", "title": "Light Show", "text": ""}
{"id": "2571357", "revid": "1448629", "url": "https://it.wikipedia.org/wiki?curid=2571357", "title": "Episodi di NCIS - Unit\u00e0 anticrimine (settima stagione)", "text": "La settima stagione della serie televisiva NCIS - Unit\u00e0 anticrimine \u00e8 stata trasmessa in prima visione negli Stati Uniti d'America sul network CBS dal 22 settembre 2009 al 25 maggio 2010, ottenendo un'audience media di telespettatori, risultando cos\u00ec la serie tv pi\u00f9 seguita della stagione televisiva statunitense.\nIn Italia i primi 10 episodi sono stati trasmessi in prima visione dal 21 marzo 2010, insieme allo spin-off \"\". Il resto della stagione \u00e8 stato trasmesso sempre in prima visione dal 5 settembre al 5 dicembre 2010.\nLa solita routine.\nTrama.\nSono passati alcuni mesi da quando Gibbs ha lasciato Ziva in Israele e nessuno all'NCIS l'ha pi\u00f9 sentita. Preoccupati che possa esserle successo qualcosa, Tony, McGee ed Abby ricostruiscono i suoi ultimi spostamenti e scoprono che era in missione per rintracciare il terrorista Saleem Ulman in Nord Africa. Tony e McGee si recano in Somalia per ritrovare Ziva, ma vengono subito fatti prigionieri da Saleem. Il terrorista somministra il siero della verit\u00e0 a Tony e lo interroga sul modo di lavorare della sua agenzia, su come siano riusciti a trovare la sua base e perch\u00e9 siano andati fino a l\u00ec. Incapace di tacere a causa del siero, Tony ricapitola gli ultimi mesi di attivit\u00e0 e rivela che all'NCIS tutti credono che Ziva sia morta, lasciandosi sfuggire pi\u00f9 volte quanto Ziva sia importante per lui. Tony afferma di essere partito per l'Africa per cercare vendetta nei confronti degli assassini dell'ex collega. Saleem fa portare Ziva davanti a Tony, lasciando lui e McGee (che a terra si finge svenuto) sbigottiti. Quando Ziva chiede a Tony perch\u00e9 proprio lui sia venuto a cercarla, le risponde di non poter vivere senza di lei. Quando Saleem minaccia di uccidere Ziva se Tony non gli rivela chi altro dei suoi colleghi \u00e8 in Africa, Tony dice a Saleem che gli rimangono trenta secondi di vita e ricorda al terrorista che il suo superiore \u00e8 un cecchino. A quel punto, Gibbs uccide Saleem con un colpo di fucile da due colline di distanza: i tre riescono a fuggire, anche grazie all'arrivo di Gibbs. La squadra torna subito a Washington, dove appena entra in ufficio viene applaudita da tutti i colleghi, capitanati dal direttore Vance ed Abby l'abbraccia.\nRicongiungimento.\nTrama.\nUna ballerina ingaggiata per un addio al celibato, trova i tre ospiti morti in strane condizioni. Nella squadra di Gibbs, Ziva non \u00e8 ancora rientrata, sebbene, dopo aver parlato con Gibbs, si sia rivolta a Vance, il quale vuole farle fare dei test per capire quanto i mesi di prigionia l'abbiano provata. La sostituisce l'agente Filmore che, per\u00f2, d\u00e0 le dimissioni, esasperata da Tony e McGee. Abby, nel frattempo, pur accogliendo felicemente Ziva, le fa un sentito rimprovero per non essersi fidata di Tony, pur avendo visto pi\u00f9 volte quanto lui tenesse a lei. La squadra comincia ad indagare sul caso e trova un cadavere affogato nel gabinetto, un secondo con la testa in una borsa e un terzo morto per avvelenamento da alcol; a tutti e tre i corpi sono stati rasati i capelli dopo la morte. Durante l'indagine, i sospetti si focalizzano su un ufficiale di polizia che, ai tempi del liceo, era vittima delle angherie dei tre deceduti: il modo in cui sono stati ritrovati i cadaveri corrisponde agli scherzi che il poliziotto aveva subito in giovent\u00f9. Inoltre, si scopre che le tre vittime avevano sfruttato i loro contatti nella marina per organizzare la vendita illegale di un aereo dismesso; in realt\u00e0, l'addio al celibato era una copertura per l'affare in corso. Gli agenti deducono che il poliziotto, oltre a prendersi la sua rivincita, ha rubato il ricavato della vendita dell'aereo. Ziva, nel frattempo, chiede scusa a Tony per il suo comportamento, dicendogli che lui \u00e8 sempre stato presente per proteggerla, mentre lei non gli ha voluto credere quando doveva scegliere di chi fidarsi. Dopo l'omicidio del poliziotto, la squadra scopre che il vero colpevole \u00e8 un altro compagno di liceo delle quattro vittime che voleva incastrare il poliziotto per rubare il denaro dell'affare. Risolto il caso, Gibbs e Ziva si incontrano e lui le chiede spiegazioni riguardo a quando gli aveva salvato la vita uccidendo il fratello, lei risponde che era stata mandata con la missione di uccidere il fratello, ma che si era offerta volontaria per la missione solo perch\u00e9, essendo la sorella, aveva intenzione di discolparlo, mentre un altro lo avrebbe semplicemente ucciso; infine dice a Gibbs che per lei lui \u00e8 la cosa pi\u00f9 vicina ad un padre. A fine puntata, Ziva \u00e8 seduta alla sua scrivania all'NCIS.\nInformazioni riservate.\nTrama.\nMatt Burns, un blogger politico che ha accusato l'NCIS di voler insabbiare l'omicidio di un giovane ufficiale della Marina (Rod Arnett), viene spinto gi\u00f9 da un ponte. In precedenza, il blogger aveva accusato l'ufficiale di Insider trading. L'NCIS, indagando sull'incidente automobilistico che ha ucciso Arnett, ha concluso che si \u00e8 trattato veramente di un incidente; dopo la morte di Burns, la squadra riapre il caso per riesaminarlo, per scoprire se le dichiarazioni del blogger sono vere. Quando l'agenzia riesuma la salma dell'ufficiale per degli esami, scopre che il corpo \u00e8 stato trafugato. Indagando, la squadra scopre che Arnett forniva informazioni commerciali al proprietario di una paninoteca con cui non aveva nessun contatto, se non quello di prendere il treno insieme la mattina: i due avevano guadagnato due milioni di dollari che si sarebbero spartiti. Dopo la morte di Arnett, spaventato dalle false dichiarazioni pubbliche del blogger, il negoziante gli aveva dato appuntamento in strada e lo aveva ucciso. Nel finale, Ziva dice a Gibbs che si \u00e8 dimessa dal Mossad e gli chiede di assumerla come agente dell'NCIS, non come agente di collegamento.\nContraddizioni.\nTrama.\nIl ritrovamento dei resti del marine Daniel Cryer, effettuato da un peschereccio al largo della costa della Tanzania, d\u00e0 il via ad un'indagine dalla quale emerge che il marine aveva disertato per diventare un avventuriero e che aveva fatto parte di una squadra che il Mossad aveva mandato a scovare il terrorista Saleem Ulman. La posizione dei resti di Cryer e il fatto che la sua morte sia stata causata da colpi di arma da fuoco rendono palesemente falsa la storia raccontata da Ziva David, la quale aveva affermato che la Damocle, la nave sulla quale si era imbarcata con la sua squadra per raggiungere l'Africa, fosse affondata a causa di una tempesta. Usando le coordinate geografiche dei resti di Cryer come guida, l'agenzia riesce a ritrovare la nave e scopre che l'intero equipaggio \u00e8 stato sterminato a colpi di arma da fuoco. Mentre Vance interroga Ziva per ottenere maggiori informazioni, si presenta alla sede dell'NCIS il capo squadra di Ziva, Malachi Ben-Gidon, per chiedere che Ziva torni sotto il controllo del Mossad. Il direttore Vance acconsente, a condizione che Malachi dia loro informazioni su cosa \u00e8 successo sulla Damocle. Malachi dice che la loro copertura era saltata e quindi erano stati costretti ad eliminare tutti i marinai; afferma, inoltre, che Ziva ha eliminato Cryer perch\u00e9 era lui che aveva fatto saltare la copertura. Sapute le parole del suo capo squadra, Ziva ribatte che l'assassino di Cryer \u00e8 Malachi, che ha ucciso il marine senza dargli possibilit\u00e0 di spiegare nulla. A sostegno di ci\u00f2 c'\u00e8 il proiettile di Ben-Gidon che ha ucciso Cryer, anche se, in realt\u00e0, si tratta di un proiettile sparato da Abby in laboratorio grazie ad un'idea di Tony per costringere l'agente del Mossad a confessare. Vance rispedisce Malachi in Israele e accetta la domanda di assunzione che Ziva aveva presentato prima che si aprisse il caso Cryer e, come prima cosa, Tony e McGee le rifilano tutto il lavoro di una settimana di Tony, perch\u00e9 nessuno dei due vuole pagare la scommessa che avevano entrambi fatto sull'eliminazione di un virus.\nCodice rosso.\nTrama.\nLa notte di Halloween, la squadra indaga su quello che sembra lo sfortunato suicidio dell'appuntato James Korby, trovato morto nella sua macchina. Si scopre, invece, che Korby \u00e8 stato ucciso e i suoi organi sono stati surgelati con dell'azoto liquido. Qualcuno \u00e8 riuscito a far ingerire l'azoto a Korby e ha mascherato la sua morte da suicidio. Tony \u00e8 convinto che Sara, la moglie di Korby (tre volte vedova di marine americani), sia coinvolta. Korby, da tutti conosciuto come inguaribile burlone, non era benvoluto nella sua unit\u00e0. L'autopsia rivela che Korby \u00e8 stato recentemente avvelenato e picchiato durante una missione. La squadra scopre che il soldato semplice Singer, appartenente alla stessa unit\u00e0 di Korby, ha una relazione con la moglie della vittima. Sara confessa che al momento dell'omicidio stava andando a casa per rompere col marito. Mentre i sospetti convergono su Sara, Gibbs si rende conto che, in realt\u00e0, la colpevole \u00e8 la figliastra di Sara, Rachel, che, per incassare un fondo fiduciario a lei intestato, ha ucciso Korby e tentato di incastrare Sara.\nDuplice omicidio.\nTrama.\nLa barca che Gibbs da tempo costruiva nella sua cantina viene ritrovata in un porto militare, con due uomini uccisi a bordo, ex-marines arruolati in una compagnia militare privata. Gibbs aveva lasciato la sua barca a Mike Franks in Messico, che adesso quindi diventa ricercato per duplice omicidio. Franks spiega a Gibbs che ha ucciso i due mercenari per proteggere la sua famiglia: la vedova di suo figlio Leyla e la nipote Amira.\nNel corso delle indagini, Abby ha l'opportunit\u00e0 di esaminare la scena del crimine, la fantomatica barca a vela di Gibbs, che far\u00e0 a pezzi nel suo laboratorio. Cercher\u00e0 anche di scoprire come ha fatto a farla uscire dalla cantina, ma il mistero rimarr\u00e0 irrisolto. Riguardo al caso Franks, si scoprir\u00e0 che i due mercenari erano stati ingaggiati dalla madre di Leyla, Shada, una capo-trib\u00f9 irachena che vuole riportare la figlia in Iraq. In realt\u00e0, a uccidere i militari non era stato Franks, ma la stessa Leyla, che, spaventata, aveva aperto il fuoco con un fucile e successivamente Franks aveva cercato di coprirla sparando con la sua pistola di grosso calibro sui corpi, per prendersi la responsabilit\u00e0. Nel finale, Shada si reca a Washington per parlare con la figlia di persona, ma prima si mette in mezzo Franks. I due, dopo un aspro colloquio, sembrano appacificarsi e convenire che, per il suo bene, \u00e8 meglio che Leyla rimanga negli Stati Uniti. Inoltre, il leader della compagnia militare privata viene arrestato per aver operato in Messico, dove l'attivit\u00e0 di mercenario \u00e8 vietata.\nOgnuno \u00e8 artefice del suo destino.\nTrama.\nNei pressi di un'accademia navale viene rinvenuto il corpo di un medico ucciso. Eccezionalmente, il primo a recarsi sulla scena del crimine \u00e8 il direttore Vance: le modalit\u00e0 del delitto, infatti, ricordano una sua vecchia conoscenza, l'affascinante nordcoreana Lee Wuan Kai (conosciuta nell'episodio ' della di '), alla quale d\u00e0 la caccia da anni. Il team di Gibbs si mette quindi sulle sue tracce. McGee, nel frattempo, conosce una ragazza, che inizia a frequentare. Presto scoprir\u00e0, per\u00f2, che si tratta di un'agente segreto che cerca di sfruttarlo per sapere se l'NCIS \u00e8 riuscita a localizzare Kai. Sar\u00e0 la stessa Kai ad ucciderla. Nel finale, si scopre che Kai \u00e8 andata a Washington solo per regolare conti personali, uccidendo tutti coloro che l'avevano addestrata sin da bambina a diventare una spietata assassina. Compiuta la sua vendetta, si reca a casa di Vance, chiedendogli di finire il lavoro e ucciderla, cosa a cui provveder\u00e0 la moglie del direttore.\nTutti al buio.\nTrama.\nA causa di un'esplosione in una centrale elettrica, l'intero stato di Washington rimane al buio; contemporaneamente, la sede di un provider viene preso d'assalto da un gruppo di persone armate, che riescono ad accedere ad una sala di server militari segreti. Una delle persone autrici dell'incursione rimane uccisa, si tratta di una marine. La squadra dell'NCIS \u00e8 dunque chiamata ad indagare su tali strani eventi, senza per\u00f2 poter contare sulle tradizionali strumentazioni elettroniche, venendo cos\u00ec costretti ad operare con metodi antiquati e, di conseguenza, molto lentamente. L'indagine, senza l'ausilio di computer e senza gli strumenti di Abby, fa comunque il suo corso: si scoprir\u00e0 presto che la marine non era una complice, ma era stata rapita, in quanto in grado di aprire la porta di sicurezza che chiudeva la sala dei server militari, dove gli autori dell'incursione hanno sostituito un server in modo da riuscire ad infiltrarsi nel sistema e rubare importanti informazioni segrete. La mente del piano era proprio una delle guardie della struttura vittima dell'assalto. Poco dopo la fine delle indagini, l'energia elettrica viene finalmente ripristinata e tutto pu\u00f2 ritornare alla normalit\u00e0 anche nella sede dell'NCIS.\nLa ragazza prodigio.\nTrama.\nDopo che il corpo di un marine viene ritrovato ucciso in un campo di mais, la squadra inizia le indagini, che, dopo aver escluso l'ipotesi di una vendetta ad opera di una gang, portano nella base di un'intelligence militare che sfrutta \"bambini prodigio\" per migliorare le tecniche militari. Il marine morto era la guardia del corpo di una delle bambine presenti nella struttura. La bambina in questione nascondeva codici militari segreti in dei collage, che poi venivano venduti dalla direttrice della base a societ\u00e0 di videogames. Nel frattempo, Ducky cerca di convincere tutta la squadra ad essere ospite a casa sua per il giorno del Ringraziamento, riuscendoci.\nFede.\nTrama.\nUn marine recentemente convertitosi all'islam viene ritrovato morto in apparente posizione di preghiera in un parco innevato. Il team dell'NCIS inizia subito ad indagare sulla pista dell'intolleranza religiosa, partendo dal padre, un ex marine ora reverendo. Si scoprir\u00e0 che il padre era arrivato a pagare i colleghi marine di suo figlio, purch\u00e9 cercassero di fargli cambiare idea e farlo rimanere di religione cristiana, ma non era arrivato al punto di ucciderlo. Dopo aver scartato anche l'ipotesi che l'aggressore fosse la moglie, che gi\u00e0 in passato l'aveva tradito, il colpevole viene identificato nel fratello della vittima, che, in un litigio per via della scelta religiosa compiuta dal marine, gli ha sferrato un colpo alla testa con una mazza.\nNel frattempo, Gibbs riceve, con l'occasione del Natale, la visita di suo padre, che appare per\u00f2 molto depresso a causa di un recente trauma vissuto: nel suo locale ha ucciso un giovane che stava tentando di rapinarlo. McGee trova il tempo di compiere una buona azione facendo un favore chiesto da Abby e Tony si vede costretto a fare un regalo ad una collega dell'area risorse umane dell'agenzia.\nL'uomo volante.\nTrama.\nDue ranger trovano il corpo di un marine in un'area di foresta che aveva da poco subito un incendio. Una volta arrivata sul posto, la squadra dell'NCIS scopre che il capitano \u00e8 morto a causa di una forte esplosione e McGee capisce che ad esplodere \u00e8 stato un jet pack. Durante le indagini, McGee si dimostra molto ferrato sull'argomento dei jet pack, dai quali \u00e8 profondamente affascinato. Intanto, una misteriosa avvocatessa intralcia la squadra nel suo lavoro, apparendo improvvisamente ogni volta che tentano di interrogare qualcuno.\nUna visita inattesa.\nTrama.\nIn una base aerea della Marina, l'autovettura di un principe arabo salta in aria, ma muore solo l'autista, poich\u00e9 in quel momento il principe era lontano dal veicolo. Gibbs e la squadra dell'NCIS pensano che si tratti di un attentato fallito, poich\u00e9 la bomba \u00e8 esplosa prima del previsto. Nel frattempo, Tony riceve una visita inaspettata, quella di suo padre, che finir\u00e0 per il ritrovarsi coinvolto nelle indagini a causa della sua amicizia con la famiglia reale del principe.\nProtezione testimoni.\nTrama.\nTony e Ziva si recano a Parigi per scortare nel viaggio di ritorno verso gli Stati Uniti una testimone chiave in un caso di corruzione. Il viaggio sembra procedere come previsto, finch\u00e9 il resto della squadra dell'NCIS non comunica loro che un killer assoldato per uccidere la donna potrebbe essere a bordo. Dopo aver sospettato di un agente federale presente a bordo, scoprono che ad essere coinvolti sono gli assistenti di bordo. Gibbs e McGee, nel frattempo, scopriranno che il mandante, in realt\u00e0, \u00e8 il fidanzato della donna.\nIl bluff.\nTrama.\nLa squadra dell'NCIS si ritrova in una corsa contro il tempo per prevenire l'esplosione di alcune bombe sporche ad opera di un gruppo di terroristi sudamericani. L'avvocatessa del colonnello Bell, Allison Hart, cerca di ostacolare gli uomini di Gibbs, assumendo le difese di uno degli indiziati, ma la squadra riuscir\u00e0 comunque a svolgere le indagini e scoprire che, in realt\u00e0, non \u00e8 coinvolto nessun gruppo terroristico nella minaccia di attentati, ma si tratta di una messa in scena ad opera di una societ\u00e0 militare privata, che vuole mettere pressione sul Congresso per l'approvazione di un finanziamento di milioni di dollari.\nIl collezionista.\nTrama.\nGibbs e la sua squadra indagano sull'omicidio di un marine. In seguito, la squadra individua una pista, riguardante alcuni traffici di autotrasporti illegali. Per risolvere la faccenda, Gibbs e la sua squadra collaborano ancora una volta con l'agente speciale Fornell dell'FBI.\nJoanne.\nTrama.\nL'unica testimone in un caso d'omicidio \u00e8 Joanne Fielding, ex suocera di Gibbs e madre della sua prima moglie, Shannon. Per l'agente speciale \u00e8 un duro colpo, ma le indagini del team rivelano che la donna potrebbe non essere solo una testimone...\nDue vite.\nTrama.\nL'NCIS indaga sull'aggressione ai danni di un marine, il quale era stato dato per disperso in una missione in Afghanistan sei anni prima. Durante le indagini, Gibbs e la sua squadra scoprono che l'uomo era fuggito dall'Afghanistan con un'ingente somma di denaro appartenente ad un criminale, e che conduceva da tempo una doppia vita.\nGiurisdizione.\nTrama.\nDopo il ritrovamento del cadavere di un marine, la squadra \u00e8 costretta a collaborare con l'agenzia CGIS. Le indagini porteranno alla scoperta di una truffa per avere i soldi di un tesoro sommerso.\nRagazze squillo.\nTrama.\nLa squadra riesce a collegare la morte di un ufficiale della Marina ad una ragazza squillo e deve far ricorso all'aiuto di Holly Snow per trovare il colpevole.\nEsplosione nella notte.\nTrama.\nDopo la morte di un marine e di un pentito che stava per andare nel programma protezione testimoni, la squadra di Gibbs si ritrova a indagare sul luogo del secondo lavoro della specialista del poligrafo dell'NCIS. Mentre Gibbs e l'agente dell'FBI Fornell stanno parlando con la ragazza, c'\u00e8 un'esplosione in cui muoiono tutti i lavoratori. Cos\u00ec l'unica sopravvissuta diventa una possibile sospettata.\nOssessione.\nTrama.\nIndagando su un omicidio, il team \u00e8 alla ricerca sia dell'assassino che della sorella del defunto, una nota giornalista, che risulta scomparsa. In particolare, Tony sembra ossessionato dalla donna, tanto da far dubitare dell'obiettivit\u00e0 del suo giudizio.\nTerra di confine.\nTrama.\nNella ricerca di un serial killer, il team s'imbatte in una sorta di guerra tra boss della droga. Intanto, McGee accompagna Abby in Messico, dove \u00e8 stata invitata come consulente scientifica.\nVendetta messicana: 1\u00aa parte.\nTrama.\nGibbs e i suoi sono alle prese con l'omicidio di un'agente dell'NCIS, un'agente che Gibbs conosceva molto bene. Intanto, Abby \u00e8 tormentata dalla verit\u00e0 che ha scoperto sul conto di Jethro e non sa come agire in merito.\nVendetta messicana: 2\u00aa parte.\nTrama.\nGibbs deve affrontare le conseguenze delle sue azioni e ancora una volta si reca in Messico, dove \u00e8 costretto a prendere una decisione che avr\u00e0 grosse ripercussioni sulla sua vita."}
{"id": "2571367", "revid": "256896", "url": "https://it.wikipedia.org/wiki?curid=2571367", "title": "Collegio S. Caterina da Siena", "text": ""}
{"id": "2571369", "revid": "183666", "url": "https://it.wikipedia.org/wiki?curid=2571369", "title": "Io... e la scimmia", "text": ""}
{"id": "2571374", "revid": "118760033", "url": "https://it.wikipedia.org/wiki?curid=2571374", "title": "Louis Abbiate", "text": "Biografia.\nNato in una famiglia di musicisti, impar\u00f2 in tenera et\u00e0 a suonare il pianoforte, l'organo e il violoncello, frequent\u00f2 il Conservatorio di Torino e a quindici anni ottenne un doppio primo premio di violoncello e in armonia, l'anno dopo si iscrisse al Conservatorio di Parigi e a vent'anni vinse il primo premio di violoncello. A venticinque anni venne ingaggiato come solista nell'Orchestra di Monte Carlo, ma qualche anno dopo torn\u00f2 a Parigi dove suon\u00f2 come violoncellista solista.\nVenne soprannominato \"il Paganini del violoncello\", poi accett\u00f2 un ingaggio dal Teatro alla Scala di Milano dove venne diretto da Toscanini.\nScrisse le sue opere in francese e in monegasco.\nNel 1911 viene chiamato dal conservatorio di San Pietroburgo in Russia, ma dopo la Rivoluzione Russa, nel 1920 lascia il paese e va in Costa Azzurra, la perdita dei figli lo fa entrare in periodo buio.\nNel 1922 il municipio di Monaco apre una scuola di musica e lui ne diventa direttore e riprende a comporre fino alla morte nel 1933 a soli 66 anni a Vence in Provenza."}
{"id": "2571378", "revid": "1305772", "url": "https://it.wikipedia.org/wiki?curid=2571378", "title": "Nuoto ai Giochi della II Olimpiade - 200 metri per squadre", "text": "I 200 metri per squadre erano una delle sette gare del programma di nuoto dei Giochi della II Olimpiade di Parigi. \nSi disput\u00f2 il 12 agosto 1900, presso il fiume Senna. Vi parteciparono venti nuotatori (diciotto quelli che vi parteciparono attivamente), provenienti da due nazioni, divise in quattro squadre, tre francesi e una tedesca.\nSistema di punteggio.\nLa gara era divisa in quattro batterie, in ognuna delle quali gareggiavano cinque nuotatori. Il metodo di punteggio era particolare: gli atleti venivano sorteggiati nelle batterie, ricevendo poi un numero di punti determinato dal piazzamento ottenuto. Ai cinque nuotatori della prima batteria venne assegnato un punteggio tra 1, per il vincitore, e 5, per l'ultimo classificato, mentre a quelli della seconda batteria spettavano dai 6 ai 10 punti, e cos\u00ec via. I punteggi dei cinque nuotatori venne sommato, e vinceva la squadra con meno punti. Questo sistema dava un deciso vantaggio alla squadra tedesca, che aveva tre nuotatori nella prima batteria, e, viceversa, un netto svantaggio a quella parigina, che aveva tre nuotatori nella quarta batteria.\nSe i punti fossero stati dati in base ai migliori tempi registrati nelle batterie, ci sarebbe stato un cambiamenti tra i Pupilles de Neptune e i Tritons; i tedeschi sarebbero stati ancora i vincitori, mentre i Libellules de Paris sarebbero rimasti gli ultimi classificati..\nRisultati.\nBatterie.\nNon partecipanti.\nI seguenti due giocatori non presero parte ad alcuna batteria, portando automaticamente 20 punti alle loro squadre:"}
{"id": "2571380", "revid": "1048993", "url": "https://it.wikipedia.org/wiki?curid=2571380", "title": "Maria Perrusi", "text": "Biografia.\nCresciuta a Fiumefreddo Bruzio, piccolo comune in provincia di Cosenza. Si diploma in ragioneria a Paola. Nel 2009 vince il concorso di bellezza Miss Italia, dopo essere giunta in finale con il titolo di Miss Calabria.\nDopo la vittoria debutta nel mondo della moda, sfilando prima per la maison Gattinoni. e poi nel 2010 per Renato Balestra. \n\u00c8 stata testimonial di campagne pubblicitarie per Cotonella, Miluna, Peugeot, Sash, Deborah, Wella, Diana T, Agos e Valleverde. Nel 2011 \u00e8 protagonista dello spot per il tonno Sardanelli. Nel 2012 \u00e8 nel cast de \"La moglie del sarto\" per la regia di Massimo Scaglione. Nel gennaio 2013 \u00e8 protagonista di un calendario realizzato dalla camera della moda calabrese e dedicato allo stilista Gianni Versace.\nVita privata.\nNell'estate del 2020 ha avuto una figlia, Martina, dal fidanzato."}
{"id": "2571384", "revid": "120661306", "url": "https://it.wikipedia.org/wiki?curid=2571384", "title": "Primadonna (programma televisivo)", "text": "Primadonna \u00e8 stato un programma televisivo italiano, ideato da Gianni Boncompagni ed Irene Ghergo, andato in onda su Italia 1 in fascia preserale dal 30 settembre al 15 novembre 1991, dal luned\u00ec al venerd\u00ec, con la conduzione di Eva Robin's e Antonello Piroso.\nLa trasmissione.\nLa trasmissione, ideata da Boncompagni e la Ghergo e diretta dallo stesso Boncompagni, era uno spin-off di \"Non \u00e8 la Rai\", condotta all'epoca da Enrica Bonaccorti su Canale 5, e si proponeva come un talk show leggero con alcuni giochi telefonici per il pubblico a casa ed \u00e8 andata in onda dal 30 settembre al 15 novembre 1991 alle 19 su Italia 1. Il programma era condotto da Eva Robin's insieme al giornalista Antonello Piroso con la partecipazione di Claudia Gerini e andava in onda, cos\u00ec come \"Non \u00e8 la Rai\", dallo studio 1 del Centro Safa Palatino di Roma, e anche il cast era molto simile.\nOltre ai presentatori erano presenti trenta ragazzi e trenta ragazze nei panni di cadetti della Marina e di Marinarette che fungevano da pubblico in studio della trasmissione; tra i ragazzi che interpretavano i cadetti della Marina erano presenti tra gli altri Antonio Zequila, Riccardo Rossi, Daniele Liotti, Nicola Maccanico e Claudio Coreno, mentre tra le Marinarette erano presenti diverse ragazze di \"Non \u00e8 la Rai\" come Miriana Trevisan, Laura Freddi, Cristina Quaranta, le gemelle Ilaria e Nicoletta De Simoni e Ilaria Galassi, oltre ad una giovanissima Romina Gerini (sorella di Claudia). In studio poi erano presenti anche le componenti del gruppo musicale \"Le Strangers\", creato da Boncompagni nella stagione 1990/1991 di \"Domenica in\". In questa trasmissione Le Strangers cambiarono nome in \"Piccole Italiane\" e da sei passarono a quattro: Gabriella Fazzino, Sabrina Marciano, Giovanna Salvucci, Elena Trastulli.\nIl programma part\u00ec tra molte polemiche sorte da parte di alcune associazioni cattoliche le quali ritenevano che Eva Robin's, transgender (ma all'epoca si usava il termine ermafrodito), fosse un personaggio non consono per un programma in onda durante la fascia protetta e che quindi poteva essere visto anche dai bambini, ma il regista Boncompagni e l'autrice Ghergo ribadirono la loro scelta, esprimendo piena fiducia alla conduttrice ed alla fine, una volta appurata la totale sobriet\u00e0 e normalit\u00e0 dei contenuti della trasmissione, tutte le polemiche si placarono.\nComunque, a causa dei bassi ascolti registrati, il programma fu chiuso dopo appena due mesi di trasmissione e Claudia Gerini venne ricollocata a \"Non \u00e8 la Rai\", seppure \"retrocessa\" da co-presentatrice a semplice componente del cast della trasmissione, al pari di tutte le altre ragazze."}
{"id": "2571389", "revid": "104458", "url": "https://it.wikipedia.org/wiki?curid=2571389", "title": "Altare di Rachis", "text": ""}
{"id": "2571394", "revid": "729019", "url": "https://it.wikipedia.org/wiki?curid=2571394", "title": "Legione Redenta di Siberia", "text": "La Legione Redenta di Siberia fu un reparto del Regio Esercito organizzato nella concessione italiana di Tientsin alla fine della prima guerra mondiale, composto da ex prigionieri di guerra austro-ungarici di etnia italiana. Fu parte del corpo di spedizione italiano in Estremo Oriente nel corso dell'intervento in Siberia degli alleati.\nStoria.\nOltre 25.000 soldati di etnia italiana dell'esercito dell'Impero austro-ungarico furono fatti prigionieri sul fronte russo nei primi anni della \"Grande guerra\". Molti di loro furono aiutati dalle autorit\u00e0 italiane a uscire dai campi di concentramento della Russia, una volta qualificatisi come \"Italiani\" e non pi\u00f9 \"Austroungarici\".\nUn notevole contingente di questi militari, calcolato in circa 10.000, evit\u00f2 la guerra civile russa tra sovietici e zaristi, scoppiata dopo la Rivoluzione del 1917, andando fino in Cina e raggiungendo la piccola colonia del Regno d'Italia detta \"Concessione italiana di Tientsin\".\nAlcuni di questi \"ex-prigionieri irredenti\" decisero di combattere sotto la bandiera dell'Italia e furono arruolati nella \"Legione Redenta\", guidata dal maggiore dei Carabinieri Reali Cosma Manera.\nInfatti nei primi mesi dell'estate del 1918 arrivarono a Tientsin inizialmente oltre 900 militari \"irredenti\" (principalmente dal Trentino e dalla Venezia Giulia-Dalmazia), provenienti dalla Russia europea usando la ferrovia transiberiana.\nQuesti soldati, che raggiunsero poi il numero di circa 2.500, furono inquadrati nella \"Legione Redenta di Siberia\" e furono uniti ad alcuni battaglioni di Alpini, venuti dall'Italia via mare, per costituire il corpo di spedizione italiano in Estremo Oriente, basato a Tientsin.\nQuesto corpo di spedizione combatt\u00e9 nell'estate 1919 per mantenere attiva la ferrovia transiberiana in Manciuria, che serviva agli Alleati per approvvigionare i \"Bianchi\" russi contro i sovietici.\nNei combattimenti si distinse un gruppo di militari redenti originari di Zara, insigniti successivamente.\nQuesti Dalmati italiani di Zara nel giugno 1918, provenienti dalla Siberia russa, arrivarono a Tientsin, furono inquadrati nel battaglione degli \"Irredenti\" (detto \"battaglione nero\", dal colore delle mostrine) e vennero aggregati al Corpo. Nell'agosto successivo prestarono giuramento di fedelt\u00e0 al Regno d'Italia e sino al giugno 1919 combatterono sul fronte siberiano contro i bolscevichi in localit\u00e0 Irkutsk, Harbin e Vladivostok.\nInfine a novembre 1919 s'imbarcarono per rientrare in Italia, ma solo l'8 febbraio 1920 riapprodavano a Zara, dopo cinque anni e mezzo di assenza. Il Ministero della Guerra concesse a sette di questi Dalmati italiani un \"Encomio Solenne\", ed a tre di loro (Antonio Matessi ed altri due zaratini) anche la croce al merito di guerra.\nIl maggiore Cosma Manera guid\u00f2 la \"Legione Redenta\" in estremo oriente fino al 1920, quando la legione fu finalmente rimpatriata in Italia via mare, ricevendo massimi elogi dalle autorit\u00e0 italiane.\nBrigata Savoia.\nUna vicenda peculiare della \"Legione Redenta\" fu quella della cosiddetta \"Brigata Savoia\" di Andrea Compatangelo. Costui era un commerciante italiano radicato nella Russia zarista, che decise di organizzare \"motu proprio\" una brigata di ex-prigionieri austriaci di etnia italiana dichiaratisi irredenti e di raggiungere con loro la Concessione italiana di Tientsin, attraversando la Siberia in treno e combattendo assieme alla \"Legione Ceca\"."}
{"id": "2571396", "revid": "339392", "url": "https://it.wikipedia.org/wiki?curid=2571396", "title": "Buddhismo J\u014ddo", "text": ""}
{"id": "2571401", "revid": "337866", "url": "https://it.wikipedia.org/wiki?curid=2571401", "title": "College basketball", "text": ""}
{"id": "2571402", "revid": "767487", "url": "https://it.wikipedia.org/wiki?curid=2571402", "title": "DFB-Pokal 1971-1972", "text": "La DFB-Pokal 1971\u201372 fu 29\u00aa edizione del trofeo. 32 squadre parteciparono al torneo diviso in cinque turni. In finale lo sconfisse il 5\u20130,\nPrimo turno.\nAndata 4.12.1971, ritorno 14./15.12.1971.\nOttavi di finale.\nAndata 12.2.1972, ritorno 22./23.2.1972.\nQuarti di finale.\nAndata 1.4.1972, ritorno 5./12.4.1972.\nSemifinali.\nAndata 30.5.1972, ritorno 10.6.1972."}
{"id": "2571403", "revid": "1718925", "url": "https://it.wikipedia.org/wiki?curid=2571403", "title": "Nuoto ai Giochi della II Olimpiade - 200 metri ostacoli", "text": "I 200 metri ostacoli erano una delle sette gare del programma di nuoto dei Giochi della II Olimpiade di Parigi. Consisteva nell'arrampicarsi su una pertica, superare una fila di barche e poi ritornare nuotando sotto le barche; tre dunque erano gli ostacoli da superare.\nQuesta disciplina fu presente solo in queste Olimpiadi; si disput\u00f2 tra l'11 e il 12 agosto 1900. Vi parteciparono dodici nuotatori, provenienti da cinque nazioni.\nRisultati.\nIl primo turno di divideva in tre semifinali, ad ognuna delle quali partecipavano quattro atleti. I due nuotatori pi\u00f9 veloci di ogni semifinale si qualificavano per la finale; poterono prendere parte a questa anche i quattro atleti con il miglior tempo. Quindi dieci su dodici atleti iscritti poterono gareggiare nella fase finale. \nSemifinali.\nLe semifinali si tennero l'11 agosto 1900.\nFinale.\nLa finale si tenne il 12 agosto. La finale \u00e8 stata combattuta, con Lane che ha battuto Wahle di poco pi\u00f9 di un secondo."}
{"id": "2571405", "revid": "348618", "url": "https://it.wikipedia.org/wiki?curid=2571405", "title": "Tommy Allsup", "text": " Dal 2005 il suo nome \u00e8 iscritto nella Oklahoma Music Hall of fame.\nBiografia.\nNato in campagna vicino ad Owasso, ha iniziato la carriera musicale nel 1947 suonando la chitarra elettrica nel gruppo musicale degli Oklahoma Swing Billies.\nNel 1958, mentre incideva nelle sale di registrazione di Norman Petty a Clovis, nel Nuovo Messico, gli fu chiesto di lavorare con Buddy Holly. Allsup accett\u00f2 e suon\u00f2 assieme a Waylon Jennings, al basso elettrico, e Carl Bunch, batteria. La sua partecipazione a questo lavoro \u00e8 contenuta nei brani \"Wishing\", \"Heartbeat\", \"It's So Easy\", \"Love's Made a Fool of You\", \"Lonesome Tears\" e \"Come Back Baby\".\n\"The Day the Music Died\".\nDurante il tour invernale Winter Dance Party del 1959, Allsup accompagn\u00f2 Holly. Questi rimase ucciso in un incidente aereo accaduto il 3 febbraio (giorno ricordato come \"The Day the Music Died\") a Clear Lake, Iowa. Nel disastro persero la vita, oltre il pilota del Beechcraft Bonanza, un piccolo aereo da turismo, il cantante-disc jockey the Big Bopper, il cantante Ritchie Valens e il cantante Buddy Holly.\nFu Ritchie Valens, in virt\u00f9 di un sorteggio effettuato con una monetina, a sedere al posto di Allsup in uno dei limitati posti dell'aeroplano. L'episodio \u00e8 narrato nel film biografico \"La Bamba\" ma, secondo il racconto fatto da Allsup, la scommessa avvenne alla Surf Ballroom di Clear Lake - dove si era tenuto l'ultimo concerto di Holly - e non sul campo di decollo, come descritto nel film.\nCarriera da \"sessionman\".\nDopo la morte di Holly, Allsup si trasfer\u00ec in California dove inizi\u00f2 una carriera di \"sessionman\" per la casa discografica Liberty Records, di cui divenne successivamente uno dei produttori. Nel 1968 si \u00e8 poi trasferito a Nashville (Tennessee) per dirigere la Metromedia Records.\nAllsup ha vissuto fino alla morte ad Azle, in Texas, citt\u00e0 nella quale lavorava ai Common Ground Studios. Ha tenuto concerti nel Regno Unito ed in USA, con Kevin Montgomery, artista originario di Nashville."}
{"id": "2571409", "revid": "767487", "url": "https://it.wikipedia.org/wiki?curid=2571409", "title": "DFB-Pokal 1970-1971", "text": "La DFB-Pokal 1970\u201371 fu 28\u00aa edizione della competizione. 32 squadre si sfidarono nei cinque turni del torneo. In finale il sconfisse il FC K\u00f6ln 2\u20131 dopo i tempi supplementari."}
{"id": "2571410", "revid": "122848524", "url": "https://it.wikipedia.org/wiki?curid=2571410", "title": "Libellule de Paris", "text": "La Libellule de Paris \u00e8 una societ\u00e0 di nuoto francese, proveniente da Parigi.\nAttiva dalla fine del XIX secolo agli inizi del XX, \u00e8 nota per aver partecipato alle gare di nuoto e di pallanuoto della II Olimpiade estiva di Parigi del 1900,\nGareggi\u00f2 nei 200m per squadre, arrivando quarta e ultima, con un punteggio totale di 65, dietro ai tedeschi della Deutscher Schwimm Verband Berlin e ai francesi Tritons Lillois e Pupilles de Neptune de Lille. Prese parte anche al torneo di pallanuoto, uscendo in semifinale, dopo essere stata battuta 5-1 dai belgi del Brussels Swimming and Water Polo Club, vincendo comunque la medaglia di bronzo."}
{"id": "2571412", "revid": "308179", "url": "https://it.wikipedia.org/wiki?curid=2571412", "title": "Metafisi", "text": ""}
{"id": "2571427", "revid": "599013", "url": "https://it.wikipedia.org/wiki?curid=2571427", "title": "M\u00e1rton B\u00e1der", "text": ""}
{"id": "2571429", "revid": "599013", "url": "https://it.wikipedia.org/wiki?curid=2571429", "title": "Eric Chenowith", "text": ""}
{"id": "2571437", "revid": "114802254", "url": "https://it.wikipedia.org/wiki?curid=2571437", "title": "Canzonissima 1968", "text": "Canzonissima 1968 \u00e8 stata una trasmissione musicale, andata in onda dal 28 settembre del 1968 al 6 gennaio del 1969. Fu condotta da Mina affiancata da Walter Chiari e da Paolo Panelli.\nIl programma.\nGli spettacoli abbinati alla Lotteria Italia, originariamente intitolati Canzonissima, dal 1963 al 1967 prendono titoli diversi (per es. Partitissima o Napoli contro tutti) e cambiano format ogni anno, per tornare al titolo originale a partire dal successivo 1968.\nI conduttori di questa edizione furono Mina, Walter Chiari e Paolo Panelli.\nCome di consueto, il programma \u00e8 costituito da una gara fra cantanti, articolata nelle varie puntate in cui i quarantotto partecipanti (sei per puntata) eseguono una canzone del loro repertorio, scelta dalla commissione costituita dal regista della trasmissione Antonello Falqui, dal Maestro Bruno Canfora, direttore dell'Orchestra della Rai, da Guido Sacerdote e da cinque funzionari televisivi; dopo un'ulteriore fase eliminatoria, i dodici finalisti (che sono quelli che riportano i migliori piazzamenti, non necessariamente legati alla puntata a cui hanno partecipato ma in assoluto) devono invece proporre una canzone inedita.\nPrima dell'inizio della prima puntata, per\u00f2, si susseguono le polemiche: dapprima due degli autori, Antonio Amurri e Maurizio Jurgens, decidono di abbandonare il progetto agli inizi di settembre, poi vi \u00e8 la protesta dei cantanti (guidati da Claudio Villa) contro Mina, non ritenendo corretto che una loro collega possa ripetere (come da regolamento) i ritornelli delle canzoni in gara.\nSolo gioved\u00ec 26 settembre - due giorni prima della partenza - viene trovato l'accordo, stipulato tra i funzionari Rai e i rappresentanti dei cantanti (Gianni Morandi, Edoardo Vianello, Jimmy Fontana e Tony Renis): viene abolito il medley di Mina, si riduce il numero di cantanti stranieri da dodici a quattro e si aumenta la retribuzione prevista per i cantanti (centomila lire per l'esibizione e cinquantamila per le prove).\nIl Maestro Canfora sceglie come sigla iniziale una sua vecchia composizione intitolata \"Una banda nella testa\", che diventa \"Zum zum zum\" e viene cantata in coro dai cantanti partecipanti (doppiati dal complesso vocale \"I Cantori Moderni\" diretto da Alessandro Alessandroni), mentre Mina interpreta la sigla finale \"Vorrei che fosse amore\".\nGli autori sono Marcello Marchesi, Italo Terzoli ed Enrico Vaime, le coreografie sono curate da Gino Landi, le scene da Cesarini da Senigallia e i costumi da Corrado Colabucci.\nMina si ritaglia, nel corso del programma, uno spazio in ogni puntata per cantare alcune canzoni; molte di queste verranno inserite nell'album Canzonissima '68, che la PDU pubblicher\u00e0 poco dopo la trasmissione.\nPrima fase - Le eliminatorie.\nSesta puntata (3 novembre 1968).\nQuesta puntata va in onda di domenica invece che di sabato, per rispettare la festa del 2 novembre."}
{"id": "2571439", "revid": "339392", "url": "https://it.wikipedia.org/wiki?curid=2571439", "title": "Roundup", "text": ""}
{"id": "2571441", "revid": "599013", "url": "https://it.wikipedia.org/wiki?curid=2571441", "title": "Danielle Perpoli", "text": "Cinque volte campionessa italiana.\nBiografia.\nNata in Australia, ha cominciato a garaggiare in questa nazione prima di trasferirsi definitivamente in Toscana ed optare per la cittadinanza italiana."}
{"id": "2571442", "revid": "599013", "url": "https://it.wikipedia.org/wiki?curid=2571442", "title": "Patrizia Spuri", "text": "Biografia.\nAncora oro con staffetta ai XIII Giochi del Mediterraneo, bronzo individuale ed otto volte campionessa italiana. Sposata con il triplista Fabrizio Donato."}
{"id": "2571447", "revid": "1044758", "url": "https://it.wikipedia.org/wiki?curid=2571447", "title": "Friedrich Hebbel", "text": "Vita.\nAppartenente all'etnia tedesca dell'Holstein, che allora apparteneva ancora alla Danimarca, Hebbel, figlio di un modesto muratore visse la sua prima et\u00e0 tra umiliazioni e ristrettezze che s'incisero sul suo carattere che si form\u00f2 contraddistinto da uno deciso e forte spirito di rivalsa nei confronti di ci\u00f2 che la vita non gli aveva dato.\nDopo la morte del padre per sopravvivere lavor\u00f2 come scrivano parrocchiale sino a quando, per proseguire i suoi studi ad Amburgo, nonostante il suo orgoglio, non esit\u00f2 a ricercare ed ottenere aiuto facendosi mantenere prima dalla scrittrice Amalie Schoppe (1791-1858), che gli fece pubblicare le sue poesie sull\"'Hamburg Modezeitung\", e successivamente dalla sartina Elise Lensing che lo am\u00f2, non sempre contraccambiata, per tutta la vita.\nDurante il suo soggiorno universitario ad Amburgo inizi\u00f2 la sua produzione teatrale ispirata anche dalle lezioni che ebbe modo di seguire della filosofia di Schelling.\nFrequent\u00f2 negli anni 1836-39 per brevi periodi le Universit\u00e0 di Heidelberg e di Monaco. Approfittando di una borsa di studio ottenuta dal re Cristiano VIII di Danimarca visit\u00f2 nel 1842, per completare la sua formazione culturale, le citt\u00e0 di Parigi, dove conobbe Heine, Roma, dove rimase per un anno, e Napoli.\nTrasferitosi a Vienna lasci\u00f2 Elise Lensing e spos\u00f2 la bella e ricca attrice Christine Enghaus che gli diede aiuto spirituale e materiale per progredire nella sua carriera di scrittore.\nGli avvenimenti della rivoluzione del 1848 videro Hebbel, che agli inizi professava idee contestatrici della societ\u00e0 dell'epoca, accostarsi a posizioni politiche reazionarie.\nNonostante fosse travagliato da crisi depressive visse abbastanza sereno sino alla morte avvenuta in Vienna il 1863.\nOpere.\nLe tragedie di Hebbel sono caratterizzate da un senso tragico dell'esistenza umana e della sua storia. Questi temi vengono portati all'estremo nelle tragedie composte ad Amburgo: \"Judith\" (1839) e \"Genoveva\" (1841), dove i tradizionali protagonisti vengono visti in situazioni tragiche estreme del tutto nuove.\nDopo la prima raccolta di poesie \"Gedichte\" (1842), scrisse \"Maria Magdalena\", quello che la critica considera il capolavoro che lo fece annoverare fra i maggiori autori della letteratura tedesca. In quest'opera, che riprende i temi trattati dell\"'Emilia Galotti\" di Lessing, ovvero della \"Luisa Millerin\" di Schiller, non sono pi\u00f9 al centro i contrasti di classe tra la borghesia e la nobilt\u00e0, ma si descrive la crisi all'interno della stessa borghesia portatrice di ottusi pregiudizi morali.\nA Vienna Hebbel scrisse due commedie, \"Der Diamant\" (1847) e \"Der Rubin\" (1851), considerate opere minori, del tutto inferiori alle tragedie, composte dopo la pubblicazione di un nuovo volume di poesie \"Neue Gedichte\" (1848), \"Herodes und Mariamne\" (1849) - che descrive il dramma dello scontro tra due forti personalit\u00e0 - e \"Agnes Bernauer\" (1851) - in cui tratta di personaggi vittime della ragion di stato.\nDopo la pubblicazione della tragedia d'ambiente storico \"Julia\" (1851), la tragicommedia \"Ein Trauerspiel in Sizilien\" (1851), il dramma \"Michel Angelo\" (1855) e la raccolta di \"Erz\u00e4hlungen und Novellen\" (1855) Hebbel compose il capolavoro, per padronanza di stile e tecnica, di tutta la sua produzione teatrale \"Gyges und sein Ring\" (1856). In questa opera Hebbel evidenzi\u00f2 una grande acutezza morale, tramite la quale focalizz\u00f2 la sua analisi sui periodi topici di transizione tra un'epoca ed un'altra, visti attraverso l'universo femminile.\nRifacendosi alla leggenda di Gige e Candaule la tragedia s'incentra sulla dignit\u00e0 femminile di Rodope oltraggiata dal marito Candaule di cui la moglie si vendicher\u00e0 anche a costo di danneggiare se stessa.\nDopo il poemetto in esametri \"Mutter und Kind\" (1859), Hebbel scrisse la trilogia dei Nibelunghi (1861) (\"Der geh\u00f6rnte Siegfried\", \"Siegfrieds Tod\", \"Kriemhilds Rache\"), affastellata mescolanza di miti poco consoni alla sua concezione tragica del mondo. Questo lavoro si caratterizz\u00f2 per la descrizione del conflitto tra il vecchio paganesimo e il nuovo cristianesimo.\nIncompiuta fu l'ultima opera di Hebbel: il dramma \"Demetrius\", pubblicato postumo nel 1864.\nMolte delle opere di Hebbel sono state adattate per il cinema e la televisione."}
{"id": "2571449", "revid": "1566286", "url": "https://it.wikipedia.org/wiki?curid=2571449", "title": "Millard Mitchell", "text": "Biografia.\nNato a L'Avana, Cuba, Mitchell apparve a Broadway fin dal 1925 in numerose commedie e lavori drammatici. Nella prima met\u00e0 degli anni trenta recit\u00f2 sul grande schermo in una serie di brevi ruoli non accreditati ma rimase sostanzialmente fedele al teatro fino al 1942, quando interpret\u00f2 il personaggio del detective Mullins nella commedia \"Mr. and Mrs. North\" (ruolo che aveva poco prima gi\u00e0 ricoperto a Broadway), che lo avvi\u00f2 a una breve ma intensa carriera di interprete caratterista.\nPer la sua interpretazione nel film \"I miei sei forzati\" (1952), Mitchell vinse il Golden Globe per il miglior attore non protagonista. Altri suoi ruoli cinematografici di rilievo furono quello del colonnello Rufus Plummer nella commedia \"Scandalo internazionale\" (1948), del generale Pritchard nel film bellico \"Cielo di fuoco\" (1949), in cui era il superiore di Gregory Peck, del produttore cinematografico R.F. Simpson nel musical \"Cantando sotto la pioggia\" (1952). Fu inoltre spalla di James Stewart in due western, \"Winchester '73\" (1950) e \"Lo sperone nudo\" (1953).\nMitchell mor\u00ec all'et\u00e0 di cinquant'anni, per un cancro ai polmoni, presso il St. John's Hospital di Santa Monica e fu sepolto presso l'Holy Cross Cemetery (Culver City) a Culver City."}
{"id": "2571450", "revid": "287204", "url": "https://it.wikipedia.org/wiki?curid=2571450", "title": "This Is It", "text": ""}
{"id": "2571455", "revid": "149587", "url": "https://it.wikipedia.org/wiki?curid=2571455", "title": "Genova (ampliamento urbanistico del 1825)", "text": ""}
{"id": "2571459", "revid": "47767", "url": "https://it.wikipedia.org/wiki?curid=2571459", "title": "Iveco 190.42 Turbostar", "text": ""}
{"id": "2571467", "revid": "413028", "url": "https://it.wikipedia.org/wiki?curid=2571467", "title": "Viaggio sentimentale", "text": "Viaggio sentimentale (\"A Sentimental Journey through France and Italy\") \u00e8 un'opera di Laurence Sterne, scritta e pubblicata nel 1768, poco prima della morte dell'autore.\nStoria editoriale.\nNel 1765 Sterne aveva viaggiato in Francia e in Italia fino a Napoli; dopo il ritorno decise di descrivere i suoi viaggi da un punto di vista sentimentale. Il romanzo pu\u00f2 essere visto come un epilogo di \"Vita e opinioni di Tristram Shandy, gentiluomo\" oltre che una risposta a \"Travels Through France and Italy\" (1766) di Tobias Smollett. Sterne aveva incontrato Smollett durante i suoi viaggi in Europa e su di lui modell\u00f2 il personaggio di Smelfungus.\nManoscritti.\nDell'opera esistono due manoscritti:\nIl secondo manoscritto dovette essere copiato dal primo prima che Sterne ne rivedesse il testo per la pubblicazione.\nTraduzioni.\nLa prima traduzione italiana risale al 1792 e reca il titolo \"Viaggio sentimentale del Sig. Sterne sotto il nome di Yorick (\"Presso Antonio Zatta e Figli) e fu realizzata a partire dalla traduzione francese di Joseph-Pierre Fr\u00e9nais (1769). Fu Ugo Foscolo a rendere in italiano il testo prestando la dovuta attenzione filologica e dimostrando una pi\u00f9 completa comprensione dello stile sterniano. La prima bozza della traduzione viene composta tra il 1805 e il 1807 (in un periodo in cui il poeta risiede in Francia, come capitano, al seguito del generale Domenico Pino), ma il testo viene pubblicato soltanto nel 1813, sotto lo pseudonimo di Didimo Chierico e nei termini d'una \"fedelt\u00e0 religiosa\" al testo, e una terza volta tra l'agosto e il settembre del 1812. Non soddisfatto della propria traduzione, Foscolo, nell'inverno tra il 1812 e il 1813, rivide il lavoro svolto a settembre. \u00c8 sulla base di questa versione che nel 1813 usc\u00ec un'edizione a stampa. Gran parte delle edizioni italiane successive usano la sua traduzione, ma G. Ipsevich Bocca ha tradotto nuovamente l'opera per l'Utet di Torino nel 1932 e in edizioni successive. Nel 1991 un'edizione critica, a cura di Giancarlo Mazzacurati, \u00e8 stata pubblicata in due tomi dalla casa editrice Cronopio di Napoli. Un'altra traduzione, di Gian Luca Guerneri, \u00e8 uscita nel 1996 per la Guaraldi di Rimini e una successiva, a cura di Viola Papetti, nel 2002 per la Marsilio di Venezia.\nTrama.\n\u00c8 la storia di \"Yorick\", pseudonimo di Sterne, del suo peregrinare tra paesaggi maestosi e sublimi. Ma Yorick ama viaggiare soprattutto all'interno di se stesso, dei propri sentimenti, delle proprie emozioni, e di questi vuole dare conto al lettore, che invano cercherebbe nel suo \"diario di viaggio\" minute descrizioni di paesaggi, citt\u00e0 e monumenti famosi.\nLa satira del \"Grand Tour\" e dei racconti di viaggio.\nIl \"Grand Tour\" era considerato il coronamento dell'educazione dei gentiluomini britannici, quindi la \"travel literature\" (\"letteratura di viaggio\") era, dopo i romanzi, il genere letterario di maggiore successo tra il pubblico.\nL'idea di narrare un \"Grand Tour\" era venuta a Sterne a proposito del protagonista del \"Tristram Shandy\", libro che aveva poi preso un indirizzo diverso, salvo poi rispolverarla per il vol. VII, con il racconto di un viaggio in Francia.\nIl tentativo satirico del \"Viaggio sentimentale\" \u00e8 duplice: esso \u00e8 indirizzato sia nei confronti della moda del viaggio, sia nei confronti del genere letterario.\nLa continuit\u00e0 con il \"Tristram Shandy\" si realizza tanto sul tema del viaggio, quanto, in modo pi\u00f9 nebuloso, con la presenza di uno Yorick che, almeno nominalmente, appare essere lo stesso personaggio del precedente libro.\nLa trasgressione e trasformazione delle norme della \"travel literature\" \u00e8 uno dei punti fondamentali del \"Viaggio sentimentale\". Tali norme erano essenzialmente due: i libri di viaggio dovevano dare conto di leggi, usi, costumi, economia e monumenti artistici dei paesi visitati. Questo programma era stato formalizzato da Daniel Defoe nel suo \"A tour thro' the Whole Island of Great Britain\" (1724-1726) e ripetuto da Tobias Smollett in \"Travels through France and Italy\" (1766). Anzich\u00e9 di tutto ci\u00f2, il libro \u00e8 volontariamente costellato di \"trivialities\". Le conseguenze di questo atteggiamento dissacrante non furono solo in direzione di un abbattimento della moda (tale operazione era gi\u00e0 stata consumata nel \"Tristram Shandy\"), ma anche di una maggiore attenzione verso il piccolo e il fugace: gli scrittori che dopo Sterne si dedicheranno alla \"travel literature\" non mancheranno di lasciarsi influenzare da questa scelta fondamentale. La seconda norma di questo genere letterario prescriveva all'autore di parlare di s\u00e9 il meno possibile, cio\u00e8 quel tanto da assicurare al lettore che il viaggio era stato effettuato davvero e da garantire una seppure esile trama. Nel \"Viaggio sentimentale\", \u00e8 proprio l'io del viaggiatore ad essere assoluto protagonista della scena. Il libro finisce per essere un diario e, insieme, un autoritratto. Diversi passaggi del \"Viaggio sentimentale\" indicano uno scarto fra le esperienze del viaggio e il loro riversarsi in scrittura, ma questo soggettivismo cos\u00ec acuto rende indecidibile il grado di realt\u00e0 del viaggio di Yorick, facendolo sforare nel regno della \"fiction\"."}
{"id": "2571469", "revid": "37401", "url": "https://it.wikipedia.org/wiki?curid=2571469", "title": "Viaggio sentimentale attraverso la Francia e l'Italia", "text": ""}
{"id": "2571470", "revid": "1305772", "url": "https://it.wikipedia.org/wiki?curid=2571470", "title": "Sintesi vocale cinese", "text": "La sintesi vocale cinese \u00e8 l'applicazione delle tecniche di sintesi vocale alla lingua cinese, o pi\u00f9 propriamente al mandarino standard.\nRispetto alla sintesi vocale degli altri linguaggi, l'applicazione alla lingua cinese comporta una serie di difficolt\u00e0 aggiuntive legate alla determinazione della corretta pronuncia dei caratteri cinesi, che \u00e8 pesantemente dipendente dal contesto; alla complessit\u00e0 della prosodia, essenziale per veicolare il significato corretto; e in alcuni casi anche alla mancanza di un riferimento chiaro anche tra i madre-lingua sulla corretta pronuncia di alcuni fonemi.\nLe caratteristiche della lingua cinese infatti, per la fortissima dipendenza dal contesto, presentano una serie di ambiguit\u00e0 che rendono molto complessa l'operazione di identificazione della corretta resa di un carattere scritto, sia che si parta dalla scrittura ideografica che da una forma translitterata come per esempio il pinyin. Per esempio, il carattere \u51c9 pu\u00f2 essere pronunciato sia \"li\u00e1ng\" (\"fresco\") che \"li\u00e0ng\" (\"raffreddarsi\") e la scelta corretta dipende esclusivamente dal contesto semantico. Ancora maggiori sono le difficolt\u00e0 di una sintesi che parta dal pinyin, dato che quasi sempre a una stessa translitterazione possono corrispondere molti significati differenti, anche in questo caso strettamente dipendenti solo dal contesto. A questo vanno aggiunte le varianti di pronuncia relative alla posizione della parola nel contesto della frase e alla legatura eufonica tra parole o sillabe, che non trova espressione esplicita nella forma scritta.\nProgetti di sintesi.\nProgetti di sintesi basata su \"corpus\".\nLa compagnia iflytek (ex Ifly Info Tech) ha pubblicato nel 2005 un documento nell'ambito del W3C in cui a partire dallo Speech Synthesis Markup Language si deriva un dialetto denominato \"Chinese Speech Synthesis Markup Language\" (CSSML) che prevede del markup specifico per formalizzare la pronuncia dei caratteri e aggiungere alcune informazioni di prosodia. Il sintetizzatore realizzato con questo metodo utilizza la tecnica della sintesi basata su un \"corpus\" di campioni preregistrato (parole, sequenze di caratteri, spezzoni di frase), che consente una resa molto naturale nella maggior parte dei casi ma che presenta delle lacune nel caso di frasi dal contenuto insolito o poco comune che non trovano un riscontro nei campioni del database. iflytek non ha mai rivelato la quantit\u00e0 di dati utilizzati ma l'analisi dei prodotti commerciali che sfruttano la sua tecnologia consente di effettuare alcune stime. Per esempio, il sintetizzatore SpeechPlus prodotto da Bider presenta una dimensione di download di 1.3 Gigabyte, di cui 1.2 usati per i dati relativi a una singola voce cinese, memorizzati in alta compressione.\nIl sistema di sintesi di iflytek consente anche di sintetizzare testi misti contenenti parti sia in lingua inglese che cinese (per esempio frasi cinesi contenenti parole inglesi), con una qualit\u00e0 della sintesi in inglese che la stessa iflytek definisce \"media\".\nQuesto sistema inoltre sembra dipendere strettamente dai caratteri cinesi e non \u00e8 in grado di ottenere una sintesi partendo dal solo pinyin, anche se il CSSML consente di affiancare il pinyin ai caratteri per tentare di risolvere ambiguit\u00e0 di pronuncia, con risultati non sempre garantiti.\nIl programma di insegnamento Gradint comprende un'utilit\u00e0 che tenta di convertire un pinyin arbitrario in un CSSML che dovrebbe venir pronunciato correttamente da SpeechPlus, selezionando i caratteri cinesi che meglio rendono la pronuncia, tenendo conto anche delle specificit\u00e0 di SpeechPlus. Tuttavia le avvertenze relative a questa utilit\u00e0 raccomandano anche di verificare sistematicamente tutte le frasi sintetizzate e di ricorrere a un sintetizzatore alternativo nel caso la pronuncia non fosse quella corretta: infatti \u00e8 possibile che l'audio risultante contenga sillabe completamente diverse o inattese rispetto al pinyin usato in ingresso.\nAnche il progetto di sintetizzatore sperimentale sviluppato dall'universit\u00e0 di Tsinghua, il SinoSonic, si basa su un \"corpus\", con una quantit\u00e0 di dati pari a 800 Megabyte per la voce Harbin. Questo progetto non \u00e8 mai stato reso disponibile per il download.\nProgetti di sintesi per campioni unitari.\nIl software KeyTip Putonghua Reader, prodotto da CJKware, adotta un approccio pi\u00f9 semplice, basato sulla registrazione di 10000 termini multisillabici del vocabolario pi\u00f9 registrazioni mono sillabiche in sei prosodie differenti (i quattro toni tipici del pinyin pi\u00f9 un tono neutro e una variante del 3\u00b0 tono da usare per il finale di frase). Con questo approccio la quantit\u00e0 totale di dati utilizzati si riduce a 120 Megabyte. I campioni possono essere concatenati liberamente in qualsiasi combinazione ma il parlato risultante suona forzato, come tipico per la sintesi a campioni unitari, con un effetto negativo sulla prodosia complessiva, e anche la velocit\u00e0 e l'espressione sono fisse. Tuttavia, basandosi su campioni di pronuncia elementari, il sistema \u00e8 in grado di rendere in modo accettabile anche frasi ed espressioni meno comuni o particolarmente complesse.\nLe voci \"Lily\" e \"Wang\" del software di sintesi SAPI5 prodotto da NeoSpeech utilizzano una sintesi concatenativa basata su circa 500MB di dati registrati in combinazione con altre tecniche non documentate. Il software \u00e8 in grado nella maggior parte dei casi di sintetizzare affidabilmente anche frasi inusuali, purch\u00e9 vengano aggiunte al dizionario in modo opportuno e non presenta gli effetti di rigidit\u00e0 e di combinazione meccanica dei suoni tipici dei sistemi a semplice sintesi concatenativa.\nLa voce \"MeiLing\" del software RealSpeak prodotto da Nuance (ex ScanSoft) presente propriet\u00e0 analoghe ma ha una dimensione in download molto pi\u00f9 contenuta (42.7 MB). Tuttavia, a causa di alcuni errori nel programma, \u00e8 molto difficile ottenere una sintesi affidabile partendo da testo pinyin o zhuyin.\nTra queste due soluzioni, la pi\u00f9 affidabile per la sintesi di frasi particolarmente complesse o insolite sembra essere la voce Lily, pur non essendo del tutto perfetta. Infatti, alcuni frasi vengono sintetizzate correttamente se si parte dai caratteri cinesi ma non se si parte dal pinyin. Per esempio, \u7528\u51fa\u6765 viene resa correttamente come \"yong4-chu5-lai5\" se si parte dai caratteri ma viene pronunciata \"yong4-chu1-lai5\" (termine di uso pi\u00f9 comune) se si parte dal pinyin. Analogamente avviene per \u8f6c\u6765\u8f6c\u53bb (\"zhuan3-lai2-zhuan3-qu4\") che, se si parte dal pinyin, rende il primo \u8f6c come \"zhuai\" invece che \"zhuan\", mentre partendo dai caratteri la pronuncia \u00e8 completamente corretta. Questo comportamento \u00e8 analogo a quello di alcuni sistemi di sintesi vocale per la lingua inglese, che presentano una qualit\u00e0 pi\u00f9 bassa quando la sintesi avviene a partire da informazioni di pronuncia invece che da un testo. Questo potrebbe indicare che le informazioni di pronuncia accettate come sorgente non coincidono con il formato di pronuncia interno effettivamente utilizzato. Questo aspetto non \u00e8 del tutto trascurabile, dato che non sempre \u00e8 conveniente utilizzare come sorgente i soli caratteri di cui spesso \u00e8 necessario specificare anche la diversa pronuncia.\nQueste voci presentano anche altre imprecisioni non legate al formato di ingresso. Per esempio, sia la voce Lily che la voce MeiLing commettono una serie di errori comuni (il che potrebbe indicare che, nonostante la differenza macroscopica nella quantit\u00e0 di dati impiegata, entrambi i software potrebbero condividere le tecniche complementari non documentate):\n\u9996\u90fd (\"shou3-du1\") \"du1\" ha una tonalit\u00e0 troppo bassa; \u90ae\u7f16 (\"you2-bian1\") \"bian1\" ha una tonalit\u00e0 troppo bassa; \u5929\u771f (\"tian1-zhen1\") le due sillabe sono pronunciate con un effetto tipico del terzo tono mentre dovrebbero presentare la stessa tonalit\u00e0; \u7cd6\u5c3f\u75c5 (\"tang2-niao4-bing4\") la \"N\" \u00e8 molto poco chiara. Questo accade sia con un ingresso in caratteri cinesi che in pinyin. I primi tre errori inoltre non si presentano quando la parola \u00e8 all'interno di una frase pi\u00f9 lunga, ma solo quando \u00e8 isolata (situazione che si verifica per esempio negli esercizi di apprendimento della lingua.\nIn alcuni casi, tramite Lily \u00e8 possibile correggere frasi generate in modo errato a partire dal pinyin, separando i termini pi\u00f9 lunghi in parole distinte, ma questo metodo non funziona nei casi di errore menzionati.\nProgetti open-source.\nEkho \u00e8 un progetto open source di sintesi vocale cinese basata sulla concatenazione di campioni sillabici. Allo stato attuale, supporta la lingua cantonese, il cinese standard e la lingua coreana. Le tonalit\u00e0 di alcune sillabe per il mandarino standard sono state normalizzate per il software di sintesi Praat. Anche l'applicazione di Gradint \"sintesi da voci parziali\" utilizza parte di questo progetto.\nNon sono previsti invece sviluppi nell'ambito di altri importanti progetti open source di sintesi vocale, come per esempio il progetto MBROLA. Non sono noti nemmeno progetti di sintesi della lingua cinese a partire dai tratti vocali umani, sull'equivalente di GNU Speech.\nProgrammi dimostrativi su web.\nAlcuni esempi dimostrativi di programmi di sintesi vocale cinese, a funzionalit\u00e0 limitate o molto ridotte, sono disponibili su Internet.\nNeoSpeech mette a disposizione una pagina per provare le varie voci di sintesi ma non consente di usare il pinyin per il testo di prova.\niFlyTek ha previsto una pagina dimostrativa sul sito globale, tuttavia il programma \u00e8 molto spesso fuori servizio e non consente comunque di introdurre varianti di pronuncia basate su CSSML. iFlyTek fornisce anche altre pagine dimostrative su siti locali (la filiale statunitense e quella cinese ) che consentono di provare anche CSSML per il controllo della pronuncia (\"Advanced Reading Mode Settings\"), ma l'interfaccia utente \u00e8 poco accessibile perch\u00e9 non prevede un tasto di invio ma dei link \"Woman's voice\" (\"voce femminile\") o \"Man's voice\" (voce maschile) da attivare dopo aver inserito il testo di prova da sintetizzare.\nFino al 1997 anche i Bell Labs fornivano una pagina web dimostrativa per la sintesi vocale del mandarino standard. La pagina \u00e8 ancora accessibile ma la sintesi dimostrativa non funziona pi\u00f9 cos\u00ec come i link e i contatti riportati sul sito non sono pi\u00f9 attivi. La tecnica usata dai Bell Labs \u00e8 descritta in una monografia dal titolo \"Multilingual Text-to-Speech Synthesis: The Bell Labs Approach\" e ulteriori informazioni sono disponibili dal sito internet dell'ex-capo progetto Chilin Shih, ora impiegata presso l'Universit\u00e0 dell'Illinois.\nSistemi operativi non Windows.\nTutti i prodotti di sintesi vocale cinesi descritti sono disponibili solo per la piattaforma Windows. Il programma di apprendimento sviluppato da Gradint tuttavia consente di esportare i dati KeyTIP e SpeechPlus su altri sistemi operativi, sia in modalit\u00e0 nativa che tramite emulazione di Windows tramite WINE.\nLa sintesi vocale cinese era disponibile sui computer Apple con sistema operativo Mac OS, fino alla versione 9. Il sistema operativo macOS inizialmente non supportava pi\u00f9 la sintesi vocale cinese che \u00e8 stata reintrodotta tra gli strumenti di accessibilit\u00e0 di serie a partire dalla versione Mac OS X Leopard."}
{"id": "2571473", "revid": "53453", "url": "https://it.wikipedia.org/wiki?curid=2571473", "title": "Billy e Mandy", "text": ""}
{"id": "2571477", "revid": "154639", "url": "https://it.wikipedia.org/wiki?curid=2571477", "title": "Pantragismo", "text": "Con il termine pantragismo s'intende una visione dell'esistenza umana improntata a una disperata e ineliminabile tragicit\u00e0. Presente fin dalla tragedia greca, il concetto \u00e8 poi subentrato in filosofia per alludere a un pensiero tragico da parte di autori del periodo romantico come Hegel, Feuerbach, Schopenhauer, in ampia misura Leopardi e, nell'ambito religioso, anche Kierkegaard.\nQuesti pensatori appaiono sostanzialmente isolati nel panorama culturale della prima met\u00e0 dell'Ottocento, dominato dall'illusione ottimistica dell'idealismo e del positivismo cui essi si contrappongono in modo deciso e radicale.\nAl di l\u00e0 delle filosofie accademiche e della loro visione astratta e sistematica, essi si fanno attenti e sensibili interpreti di un'inquietudine profonda che minaccia la societ\u00e0 del tempo, dovuta anche alla grande trasformazione economica in atto ed al crollo dei valori tradizionali, messi in crisi dall'attivismo spregiudicato e dallo spirito di sopraffazione dei nuovi ricchi, mercanti, borghesi e capitalisti protagonisti del mutato scenario storico.\nPur nella diversit\u00e0 delle soluzioni prospettate, tali autori sono accomunati da un'attenzione nuova alla condizione dell'uomo, considerato nella sua realt\u00e0 sofferente e singolare.\nFriedrich Hebbel.\nInflussi di questi autori si ritrovano nello scrittore tedesco Christian Friedrich Hebbel (1813-1863), che nelle sue opere accentu\u00f2 il tema della tragicit\u00e0 della vita dell'uomo diffondendolo soprattutto nel mondo culturale tedesco. Il neologismo \u00e8 stato coniato da Arno Scheunert nel 1903 per riferirsi alla visione del mondo ed all'estetica di Hebbel.\nHegel.\nIn filosofia il pantragismo \u00e8 stato rintracciato ad opera dell'interprete della filosofia hegeliana Jean Hyppolite nella concezione della storia del filosofo tedesco:\nPer Hyppolite, il pantragismo hegeliano, visione dominante della vita umana all'interno del fatale divenire storico, \u00e8 la premessa della ricerca di una soluzione che avverr\u00e0 nella logica dialettica, la quale fornir\u00e0 una giustificazione panlogistica del destino dell'uomo.\nMa la \u00abimmane forza del negativo\u00bb, con cui nella \"Prefazione\" alla \"Fenomenologia dello spirito\" Hegel indica la potenza dell'intelletto che trionferebbe sul male ritorcendoglielo contro, nell'ultima fase del suo pensiero diventa invece l'ineluttabilit\u00e0 della \"coscienza infelice\" non eliminabile per nessuno di noi.\nSchopenhauer.\nUna figura esemplare della visione totalmente tragica dell'esistenza si ritrova in Schopenhauer: la noumenica, e perci\u00f2 ineliminabile, \"volont\u00e0 di vivere\" \u00e8 causa di sofferenza per tutti gli esseri, e in special modo per l'uomo, la cui razionalit\u00e0 rende infinitamente pi\u00f9 dolorosa la sua vita rispetto a quella degli altri animali.\nInfatti a differenza di essi l'uomo sa di dover morire, ed \u00e8 angosciato dalla rappresentazione di dolori passati che generano vecchie e nuove per il futuro che si aggiungono al dolore presente.\nLa volont\u00e0 di vivere produce incessantemente nell'uomo bisogni che richiedono soddisfazione: \"desideri\", che sono dunque reazione ad un senso di mancanza, di sofferenza.\nDifficilmente per\u00f2 tutti i desideri si realizzano, e la mancata realizzazione di alcuni di essi causa un'ulteriore, pi\u00f9 acuta sofferenza.\nMa, anche quando un desiderio viene soddisfatto, il \"piacere\" che ne deriva risulta essere solo \"di natura negativa\", soltanto, cio\u00e8, un alleviamento della sofferenza provocata da quel prepotente bisogno iniziale; bisogno che subito riappare in altra forma, pronto a pungolare con nuovi desideri l'affannata coscienza umana.\nE quando pure l'uomo non viva nel bisogno fisico e nella miseria, quando nessun effimero desiderio (invidia, vanit\u00e0, onore, vendetta) gli riempia i giorni e le ore, subito la \"noia\", la pi\u00f9 orrenda e pi\u00f9 angosciosa di tutte le sofferenze, si abbatte su di lui.\nLa vita umana \u00e8 quindi un alternarsi di dolore e di noia, passando per la momentanea sensazione meramente negativa del piacere.\nLa via d'uscita al pantragismo proposta da Schopenhauer, quella dell'ascesi, non \u00e8 una vera soluzione: ascesi vuol dire infatti farsi attraversare dalla corrente vitale rinunciando a tutto ci\u00f2 che \u00e8 corporeo, rinunciando a vivere.\nFeuerbach.\nNel 1850 Feuerbach recensisce favorevolmente uno scritto di Jakob Moleschott sull'alimentazione, interpretata come la base che rende possibile il costituirsi e perfezionarsi della cultura umana: un popolo pu\u00f2 progredire migliorando l'alimentazione.\nLa base materialista del suo pensiero viene confermata dalla lettura, nel 1860, di Schopenhauer, a cui per\u00f2 contesta la soluzione etica all'inevitabile destino tragico dell'uomo attraverso le tre fasi di fuga dalla volont\u00e0 di vivere.\nPur apprezzando la soluzione morale della compassione che rivelava all'individuo, facendolo uscire dal suo egoismo, la necessit\u00e0 di una condivisione e partecipazione al dolore che viveva il suo simile, per Feuerbach Schopenhauer rimane un \"moralista soprannaturalista\", un \"idealista contagiato dall'epidemia del materialismo\".\n\u00c8 Dio che rende chiara all'uomo la tragicit\u00e0 della sua esistenza. Significativo \u00e8 il titolo di uno scritto del 1862: \"Il mistero del sacrificio o l'uomo \u00e8 ci\u00f2 che mangia\". La premessa fondamentale \u00e8 che dobbiamo alimentarci meglio per pensare meglio e per capire che Dio non \u00e8 altro che \u00e8 l'eco del nostro grido di dolore, Dio \u00e8 una lacrima dell'onda versata nel pi\u00f9 profondo dolore della miseria umana.\nLa filosofia si assume il compito di trarre l'uomo \u00abfuori dal pantano in cui era sommerso\u00bb e convincerlo a \u00abpensare, parlare e agire in modo puramente ed autenticamente umano\u00bb abbattendo le illusioni e i pregiudizi del presente ed accettando il fatale determinismo della sua esistenza puramente materiale.\nFriedrich Nietzsche.\nNel panorama filosofico del tempo Friedrich Nietzsche (1844-1900) avanza una sua originale concezione della tragicit\u00e0 nell'opera \"La nascita della tragedia\" (\"Die Geburt der Trag\u00f6die aus dem Geiste der Musik\", 1872): egli non concorda con l'interpretazione della tragedia greca come visione pessimistica dell'esistenza o di supina accettazione del destino; per il filosofo tedesco il senso del tragico negli autori antichi rappresenta invece una forte ed eroica volont\u00e0 di vivere e vincere.\nLo stesso Nietzsche rimprovera agli interpreti precedenti il non aver saputo cogliere \u00abil legame di apollineo e dionisiaco che deve esser visto come un rapporto puramente estetico [...] di non aver cio\u00e8 colto l'aspetto \"ludico-estetico\" del tragico \u2013 ci\u00f2 significa la sua valenza amorale, ateologica e anche antipessimistica \u2013 e di aver invece privilegiato l'aspetto morale\u00bb come appare evidente nel \"pessimismo morale\" di Schopenhauer.\nFilosofia contemporanea italiana.\nSi rifanno al pensiero tragico Sergio Givone in modo esplicito e Salvatore Natoli in modo dialettico, come metafisica del tragico. Per una visione d'assieme si veda Giuseppe Cantarano."}
{"id": "2571478", "revid": "1573940", "url": "https://it.wikipedia.org/wiki?curid=2571478", "title": "Shahrest\u0101n di Shabestar", "text": "Lo shahrest\u0101n di Shabestar (farsi \u0634\u0647\u0631\u0633\u062a\u0627\u0646 \u0634\u0628\u0633\u062a\u0631) \u00e8 uno dei 19 \"shahrest\u0101n\" dell'Azarbaijan orientale, in Iran. Il capoluogo \u00e8 Shabestar. Lo shahrest\u0101n \u00e8 suddiviso in 3 circoscrizioni (\"bakhsh\"): "}
{"id": "2571482", "revid": "287204", "url": "https://it.wikipedia.org/wiki?curid=2571482", "title": "Rio Blanco", "text": ""}
{"id": "2571483", "revid": "767487", "url": "https://it.wikipedia.org/wiki?curid=2571483", "title": "Brillantezza", "text": "La brillantezza (anche lucidit\u00e0 o lucentezza) di un materiale definisce se la superficie finale sia opaca oppure lucida.\nL'unit\u00e0 di misura \u00e8 un indice definito \"Gloss Units\" (abbreviato GU), o semplicemente \"Gloss\" che va da 0 a 100%. Lo strumento di misurazione \u00e8 il riflettometro o glossmetro, che misura la riflessione speculare, ossia l'intensit\u00e0 della luce riflessa, entro un'area di dimensioni ridotte, sull'angolo di riflessione. Maggiori particolari sulla misurazione della brillantezza sono contenute nella norma ISO 2813."}
{"id": "2571484", "revid": "1288860", "url": "https://it.wikipedia.org/wiki?curid=2571484", "title": "R\u00edo Blanco (Nicaragua)", "text": "R\u00edo Blanco \u00e8 un comune del Nicaragua facente parte del dipartimento di Matagalpa."}
{"id": "2571486", "revid": "1543377", "url": "https://it.wikipedia.org/wiki?curid=2571486", "title": "El Tuma-La Dalia", "text": "El Tuma-La Dalia \u00e8 un comune del Nicaragua facente parte del dipartimento di Matagalpa."}
{"id": "2571488", "revid": "1573940", "url": "https://it.wikipedia.org/wiki?curid=2571488", "title": "Shahrest\u0101n di Tabriz", "text": "Lo shahrest\u0101n di Tabriz (farsi \u0634\u0647\u0631\u0633\u062a\u0627\u0646 \u062a\u0628\u0631\u064a\u0632) \u00e8 uno dei 19 \"shahrest\u0101n\" dell'Azarbaijan orientale, in Iran. Il capoluogo \u00e8 Tabriz. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2571492", "revid": "1645873", "url": "https://it.wikipedia.org/wiki?curid=2571492", "title": "San Isidro (Nicaragua)", "text": "San Isidro \u00e8 un comune del Nicaragua facente parte del dipartimento di Matagalpa."}
{"id": "2571494", "revid": "1543377", "url": "https://it.wikipedia.org/wiki?curid=2571494", "title": "S\u00e9baco", "text": "S\u00e9baco \u00e8 un comune del Nicaragua facente parte del dipartimento di Matagalpa."}
{"id": "2571495", "revid": "287204", "url": "https://it.wikipedia.org/wiki?curid=2571495", "title": "Sebaco", "text": ""}
{"id": "2571497", "revid": "287204", "url": "https://it.wikipedia.org/wiki?curid=2571497", "title": "San Ramon", "text": ""}
{"id": "2571503", "revid": "1784938", "url": "https://it.wikipedia.org/wiki?curid=2571503", "title": "Consolato (Francia)", "text": "Il Consolato fu in Francia un regime politico nato dal colpo di Stato del 18 brumaio anno VIII (9 novembre 1799), che rovesci\u00f2 il regime del Direttorio (1795-1799) nato dalla Rivoluzione. Per estensione il termine si riferisce anche al medesimo periodo della storia di Francia.\nLa Costituzione dell'anno VIII stabil\u00ec una forma di governo di stampo autoritario guidata formalmente da tre persone (dette consoli richiamandosi alla storia romana), ma in realt\u00e0 retta dal solo Primo Console Napoleone Bonaparte, che fu proclamato console a vita nel 1802. Il Consolato termin\u00f2 il 18 maggio 1804 (28 floreale anno XII), data della proclamazione del Primo Impero.\nIl Consolato provvisorio.\nDopo il colpo di Stato del 18 brumaio si insedi\u00f2 un consolato provvisorio composto da Bonaparte, Siey\u00e8s e Ducos.\nLe idee di Siey\u00e8s furono fondamentali nella concezione del progetto politico: dopo diversi anni di instabilit\u00e0 sotto il Direttorio, ci si preoccup\u00f2 soprattutto di rafforzare il potere esecutivo e di facilitare il funzionamento del regime.\nLe due assemblee legislative (Consiglio dei Cinquecento e Consiglio degli Anziani) designarono ciascuna una commissione per gli affari giudiziari correnti e per la preparazione di una nuova costituzione, che entr\u00f2 in vigore il 4 nevoso anno VIII (26 dicembre 1799); nota come Costituzione dell'anno VIII, fu redatta da Daunou, che gi\u00e0 aveva steso la Costituzione dell'anno III. Daunou apparteneva al gruppo degli \"Id\u00e9ologues\", repubblicani liberali ostili al giacobinismo.\nLa nuova costituzione rafforzava il potere esecutivo ed il diritto rappresentativo era riservato ai soli notabili, anche se il suffragio universale non veniva ufficialmente abolito. Segn\u00f2 quindi una rottura con le costituzioni precedenti: non vi si trova nessun richiamo ai diritti dell'uomo nel preambolo della costituzione, come lo era stato invece per quello del 1791, 1793 e 1795 (di quel preambolo rimaneva ben poco: alcuni articoli sull'habeas corpus nel Titolo VII e qua e l\u00e0 qualche richiamo ai diritti individuali) n\u00e9 alla difesa delle libert\u00e0, \u00e8 inoltre molto pi\u00f9 tecnica, definendo i poteri, soprattutto quelli dell'uomo forte del regime; appare quindi ritagliata su misura per Napoleone.\nNapoleone fu designato \"primo console\", dunque di fatto a capo dell'esecutivo, col potere di decidere le nomine alle principali funzioni pubbliche ed una certa libert\u00e0 d'iniziativa in materia legislativa. Contemporaneamente il primo console si ritrov\u00f2 dotato di poteri importanti in ambito diplomatico e militare.\nLa nuova costituzione non rinneg\u00f2 comunque del tutto la collegialit\u00e0 del Direttorio, sebbene due dei consoli non avessero altro che un potere consultivo.\nSul piano istituzionale vi furono ugualmente dei cambiamenti. Venne istituito il Tribunato, composto da 100 deputati con la funzione di discutere i progetti di legge e dare il proprio parere, cos\u00ec come il Corpo legislativo, composto da 300 membri che votavano i progetti di legge senza per\u00f2 la possibilit\u00e0 di discuterli. Entrambe le camere non avevano l'iniziativa legislativa, cosa che aveva solo l'esecutivo. Il Consiglio di Stato doveva preparare e redigere i progetti di legge, trattandosi di un'assemblea puramente tecnica composta da una cinquantina di membri nominati dal primo console. Le leggi dovevano essere discusse tra il Tribunato e il Consiglio di Stato (espressione del governo) e poi presentate al Corpo legislativo (che poteva esclusivamente approvare o non approvare, senza possibilit\u00e0 di fare controproposte), instaurando quindi un meccanismo farraginoso.\nIl Senato conservatore era incaricato di preservare la Costituzione; era composto da membri cooptati nominati a vita e inamovibili, su indicazione delle altre assemblee. Progressivamente and\u00f2 a redigere testi a carattere legislativo, detti senatoconsulti per analogia al Senato romano. I membri divennero con la Costituzione dell'anno X e con il senatoconsulto costituzionale dell'anno XII (che introduceva il sistema imperiale), uomini scelti su liste predisposti da Napoleone, o addirittura da lui direttamente designati.\nPrima ancora della proclamazione del Consolato, il primo console prese, l'indomani del 18 brumaio, una decisione fondamentale: nomin\u00f2 Martin Michel Charles Gaudin alla carica strategica di ministro delle finanze. Costui fu sempre uno dei suoi pi\u00f9 fidati collaboratori, sino alla dissoluzione dell'Impero.\nI primi passi del Consolato.\nIl Consolato si insedi\u00f2 ufficialmente il 1\u00ba gennaio 1800 (11 nevoso anno VIII); vennero designati due nuovi consoli, Cambac\u00e9r\u00e8s e Lebrun.\nCambac\u00e9r\u00e8s era deputato della Convenzione, specialista in diritto, gi\u00e0 ministro della giustizia sotto il Direttorio. Nei ranghi del Consiglio di Stato si ritrovavano persone vicine a Bonaparte, e il Senato era presieduto da Siey\u00e8s. Gli umori dell'assemblea nei confronti di Bonaparte erano vari; in assenza di liste di notabilit\u00e0 era il Senato a scegliere i deputati: vennero privilegiati vecchi rivoluzionari per mettere in piedi una certa opposizione al primo console.\nAll'inizio del 1800 il Consolato era dunque insediato ma ancora in cerca di un assetto e di una politica che gli consentisse di durare.\nL'opera del Consolato.\nRistabilire la pace.\nAll'inizio del nuovo regime, Bonaparte mirava a riconciliare le parti, a mettere fine alle divisioni nate dalla Rivoluzione. Invit\u00f2 il clero a rientrare in Francia, ed accord\u00f2 la libert\u00e0 di culto il 7 nevoso anno VIII (28 dicembre 1799). Soppresse la legge degli ostaggi, che consentiva di imprigionare i membri della famiglia di un \"\u00e9migr\u00e9\", e mise fine alla vendita dei possedimenti religiosi confiscati dallo Stato.\nDivenne analogamente possibile farsi cancellare dalle \"listes d'\u00e9migr\u00e9s\" (la presenza sulle liste significava perdere i diritti da cittadino). Nel 1802 Bonaparte and\u00f2 ancora oltre accordando l'amnistia generale agli \"\u00e9migr\u00e9\". Tali misure di riconciliazione prepararono l'instaurarsi della pace civile.\nEsistevano tuttavia ancora delle regioni che si sottraevano al controllo dello Stato. Soprattutto l'ovest della Francia era in preda ad una situazione di instabilit\u00e0 cronica (insurrezioni, brigantaggio, ecc.). Dal novembre 1799 Napoleone si adoper\u00f2 per ottenere la pacificazione della regione ed ottenne la firma di una tregua con i capi della chouannerie. All'inizio del 1800 Bonaparte aveva raggiunto la pacificazione quasi totale, in particolare nella Vandea, e si appoggiava soprattutto sul clero. Rimanevano comunque dei disordini locali, come in Normandia. Nel 1802 il paese era grosso modo pacificato, ottenuto sia per negoziati sia per occupazione militare.\nIn primavera Bonaparte decise di porre fine anche alla guerra all'estero. Gli austriaci furono sconfitti il 14 giugno 1800 a Marengo da Bonaparte stesso, e il 3 dicembre successivo a Hohenlinden da Moreau.\nIl 9 febbraio 1801 Bonaparte concluse la pace di Lun\u00e9ville con l'Austria, che rinunci\u00f2 ai suoi diritti sul nord e centro Italia. Il 25 marzo 1802 venne firmato il trattato di Amiens che segnava la pace col Regno Unito.\nMalgrado la cattura e la deportazione in Francia di Toussaint Louverture, la spedizione di Santo Domingo fu un fallimento. Il disimpegno in America del Nord si tradusse nella vendita della Louisiana, ceduta col trattato del 2 maggio 1803.\nRafforzare lo Stato.\nPer poter durare il regime doveva appoggiarsi su uno Stato solido e strutturato, in cui i cittadini potessero riporre fiducia.\nNecessitava dunque rimettere in sesto le finanze e guadagnare allo Stato la fiducia dei cittadini. Ci\u00f2 si fece tramite una riforma fiscale. Il Consolato aveva ereditato dal Direttorio, che comunque faticava ad esigerle, quattro imposte dirette: la contribuzione fondiaria, la contribuzione mobiliare, l'accisa sull'industria e commercio, e l'imposta sulle porte e finestre.\nNel gennaio 1800 venne creata la Banca di Francia, banca privata ma con il sostegno del governo: essa si preoccup\u00f2 di assicurare un certo avanzo alle finanze dello Stato, in attesa della riscossione delle imposte, il che rinforz\u00f2 il credito statale. Con la riforma monetaria del 1803 ebbe il monopolio nelle emissioni di cartamoneta. Il franco germinale vide fissato il suo valore sull'oro delle riserve della Banca di Francia, che divenne una delle maggiori d'Europa.\nNel 1802 il bilancio dello Stato raggiunse il pareggio.\nLa legge del 28 piovoso anno VIII (17 febbraio 1800) riguard\u00f2 l'amministrazione locale. Il punto pi\u00f9 importante fu l'istituzione dei prefetti; mantenne i dipartimenti ereditati dalla Rivoluzione ma ne ridefin\u00ec le suddivisioni interne: i distretti divennero \"arrondissement\", rispetto a questi in numero minore e dunque con maggiore estensione, furono ridefiniti i confini dei comuni (\"commune\") e dei cantoni. Ad ogni livello si trovava un funzionario pubblico di nomina governativa, anzich\u00e9 un'assemblea consultiva eletta.\nLa giustizia fu uno dei pilastri del nuovo Stato, che diventava sempre pi\u00f9 autoritario. Il Consolato non mise tuttavia in discussione l'uguaglianza di tutti davanti alla giustizia, che era esercitata in nome del popolo. I giudici erano eletti dai cittadini e troviamo ugualmente una giuria popolare. Nel marzo 1800 Bonaparte procedette ad una riforma giudiziaria che rese eleggibili i giudici di pace (destinati a cause minori, con giurisdizione limitata al cantone). La giustizia poggiava infatti ormai su magistrati professionisti, in linea di principio inamovibili. Venne contemporaneamente istituito il Consiglio di Stato.\nFouch\u00e9 fu posto a capo del Ministero della polizia, con l'incarico di preservare l'ordine ed informare circa lo stato dell'opinione pubblica e della popolazione.\nL'inquadramento della societ\u00e0.\nBonaparte volle codificare le regole della societ\u00e0, ricostruire il legami sociali dopo la distruzione della societ\u00e0 dell'Ancien R\u00e9gime. Il Code Napol\u00e9on, concepito dopo la Rivoluzione, e terminato nel 1804, si proponeva di operare una sintesi tra il diritto dell'Ancien R\u00e9gime ed il diritto rivoluzionario in modo da pacificare il Paese; era profondamente improntato alla laicit\u00e0 per rendersi accettabile a tutti i francesi.\nNel medesimo tempo Napoleone considerava un inquadramento religioso. La religione era considerata come un elemento stabilizzante la societ\u00e0, un cemento sociale. Dal suo arrivo al potere dunque, Napoleone si occup\u00f2 di organizzare la religione: anche se poteva prevedere una religione civile basata sulle feste e le ricorrenze rivoluzionarie, prefer\u00ec appoggiarsi sulle religioni esistenti, \"in primis\" quella dominante in Francia, il cattolicesimo. Nel 1800 la Chiesa cattolica francese era profondamente divisa fra una \"Chiesa refrattaria\", preponderante, e una \"Chiesa costituzionale\". I negoziati col papa Pio VII portarono al Concordato del 1801, che permise dal 1802 la riorganizzazione della Chiesa francese in sessanta diocesi con nuovi vescovi e un clero organizzato. I vescovi erano nominati dallo Stato e ricevevano l'investitura canonica dal Papa; i preti cattolici erano nominati e remunerati dallo Stato. Il clero aveva la funzione di assicurare la pace, la coesione sociale ed il rispetto delle leggi, per esempio facendo pregare i fedeli per il successo dell'esercito napoleonico.\nLa societ\u00e0 napoleonica era gerarchizzata non in funzione degli ordini sociali ma in funzione della fortuna economica e la notabilit\u00e0. Vi era un dualismo fra una \"\u00e9lite\" (circa 100.000 persone), i cittadini pi\u00f9 facoltosi, e la massa della popolazione: su tale base si costru\u00ec l'edificio politico.\nFurono stabilite per ogni dipartimento delle liste di notabilit\u00e0, contenenti i 600 cittadini che pagavano pi\u00f9 imposte, ossia i pi\u00f9 ricchi. Le liste servivano per la designazione a diverse funzioni come la composizione delle assemblee; erano dunque un vivaio da cui lo Stato traeva i propri funzionari e rappresentanti: la societ\u00e0 dei notabili era in fondo un preludio alla nobilt\u00e0 dell'Impero.\nIl controllo dell'opposizione.\nNel 1802 il potere legislativo era completamente estinto e il Consolato si avviava sempre pi\u00f9 verso l'autoritarismo con poco spazio per l'opposizione politica.\nL'eradicazione dell'opposizione giacobina e realista.\nI giacobini non avevano visto con favore il colpo di Stato del 18 brumaio, e avevano tentato di mettere Napoleone fuori legge. Furono quindi fra le prime vittime della reazione seguente al colpo di Stato.\nBonaparte prese un certo numero di misure per escludere dalla vita politica gli oppositori pi\u00f9 accesi: fece pubblicare una lista di 34 deputati banditi, 19 incarcerati; l'insieme del movimento giacobino era sotto il controllo della polizia, ciononostante Bonaparte cerc\u00f2 il favore della maggioranza dei simpatizzanti, presentandosi come erede delle idee della Rivoluzione. Malgrado tutto l'opposizione continu\u00f2 ancora per qualche mese, soprattutto tramite la stampa. Nel gennaio 1800 Bonaparte fece chiudere una sessantina di giornali.\nLa minaccia giacobina era in effetti reale, come testimoniarono molti disegni cospirativi contro il Primo console; fra il 1801 e il 1802 Bonaparte riusc\u00ec ad annullare l'opposizione giacobina.\nCon la fine del Direttorio i realisti si riorganizzarono. L'ovest e il sud erano regioni fortemente monarchiche. In un primo tempo i realisti esitarono circa il contegno da tenere; sin dal 1799 Bonaparte intesseva colloqui coi realisti, fra cui Hyde de Neuville, per mettere un fine alla Chouannerie. Certi monarchici speravano in Napoleone per restaurare la monarchia, vedendo il Primo console come una tappa intermedia verso Luigi XVIII, il quale a sua volta scrisse a Napoleone per domandargli di ritirarsi cedendogli il potere.\nBonaparte, che nel frattempo aveva consolidato il proprio potere, respinse l'offerta e l'orientamento dei realisti cambi\u00f2: dopo alcune azioni spettacolari, fra cui il rapimento del senatore Cl\u00e9ment de Ris nel settembre 1800, anche i realisti finirono sotto il controllo della polizia.\nNonostante la repressione i due movimenti sopravvissero, i realisti contando su una base arretrata, il Regno Unito, in cui dopo la Rivoluzione aveva trovato rifugio la maggior parte degli \"\u00e9migr\u00e9\".\nLa lotta contro l'opposizione liberale.\nL'opposizione liberale era formata da persone che avevano inizialmente sostenuto Bonaparte, la maggioranza aveva approvato il 18 brumaio e il ristabilirsi dell'ordine. Restavano tuttavia aderenti ai principi del 1789 e non volevano andare oltre verso un regime autoritario. Benjamin Constant, un liberale, prese la testa dell'opposizione nel 1802 e ne divenne portavoce: protest\u00f2 contro gli attentati alla libert\u00e0, soprattutto i tribunali speciali, dove non esisteva pi\u00f9 giuria popolare, apparivano agli \"id\u00e9ologues\" come un attentato alla giustizia resa in nome del popolo.\nL'opposizione in questi anni riusc\u00ec a far udire la propria voce solo in rare occasioni, per esempio nel 1801, riuscendo ad affossare un primo progetto di codice civile che appariva troppo conservatore; ancora con le manifestazioni contro il Concordato del 1801, condotte soprattutto dalla stampa liberale (\"La d\u00e9cade philosophique\"). 110 deputati si opposero alla Legion d'onore rifiutando un'onorificenza che sembrava ricollegarsi con gli ordini dell'Ancien R\u00e9gime.\nAl principio del 1802 Bonaparte, fondamentalmente ostile al parlamentarismo, prese la decisione di epurare le assemblee: un quinto dei deputati fu deposto, fra cui Benjamin Constant, ed entrarono invece deputati fedeli al regime, come Luciano Bonaparte, il fratello di Napoleone. L'epurazione contribu\u00ec ad ammorbidire l'opposizione politica e fu accentuata da un nuovo regolamento per il Tribunat, che veniva diviso in tre sezioni e non sedeva pi\u00f9 in seduta plenaria, divenne nei fatti una semplice assemblea tecnica e il dibattito pubblico cess\u00f2.\nLa schiavit\u00f9, abolita nel 1794, venne reintrodotta nelle colonie, dalla legge del 20 maggio 1802.\nIl controllo delle coscienze.\nIl Consolato conserv\u00f2 il ministero della polizia nelle mani di Fouch\u00e9, il quale esercit\u00f2 sul Paese una pressione facilitata dalle operazioni contro il banditismo e dall'insicurezza sociale; fu messo in piedi un vero e proprio sistema poliziesco: per controllare gli oppositori si procedeva ad arresti preventivi, come quello del marchese de Sade, la libert\u00e0 d'espressione e di riunione vennero limitate, cos\u00ec come la libert\u00e0 di circolazione.\nLa libert\u00e0 di stampa era una delle conquiste della Rivoluzione: la stampa era un focolaio di oppositori, il che convinse Bonaparte a censurare ed eliminare un gran numero di giornali. Il 17 gennaio 1800 a Parigi si vendevano solo 13 giornali; fra quelli chiusi era il \"Journal des hommes libres\". Conviene comunque ricordare che la lettura dei giornali all'epoca era limitata al ceto pi\u00f9 elevato: il \"Journal des d\u00e9bats\" aveva all'incirca 10.000 abbonati nel 1801. Era quindi un'\u00e9lite che partecipava alla vita politica. Si pass\u00f2 quindi ad una stampa di propaganda (\"Le Moniteur universel\").\nVerso l'Impero.\nLa Costituzione dell'anno VIII conferiva a Bonaparte il potere per dieci anni. Nel 1802 Napoleone aveva incontestabilmente stabilito il suo predominio sul Paese; pur avendo eliminato l'opposizione sia interna che esterna, non stabil\u00ec da s\u00e9 il carattere vitalizio del consolato ma fece intervenire il Tribunat. Il Senato sugger\u00ec inizialmente un prolungamento della carica di altri 10 anni; Napoleone impose allora il voto di un senato-consulto che gli conferiva il potere a vita; inoltre ottenne il diritto di nominare il suo successore.\nLa Costituzione dell'anno X modific\u00f2 la composizione del Tribunat riducendone i membri da 100 a 50, il che ridusse ancora il peso delle assemblee ed il potere del Senato crebbe sul piano legislativo.\nDal febbraio 1800 Napoleone aveva preso residenza al Palazzo delle Tuileries dove si era progressivamente installata una corte in costante crescita, specie dopo il 1802; dopo il concordato Napoleone fece restaurare una cappella nel palazzo in cui assisteva alla Messa tutte le domeniche. Dopo il 1802 rafforz\u00f2 ulteriormente l'identificazione coi sovrani dell'Ancien R\u00e9gime viaggiando nelle provincie con un cerimoniale simile alle visite regali.\nIl Consolato a vita si chiuse naturalmente nel 1804 con la proclamazione dell'Impero."}
{"id": "2571504", "revid": "1573940", "url": "https://it.wikipedia.org/wiki?curid=2571504", "title": "Shahrest\u0101n di Varzaqan", "text": "Lo shahrest\u0101n di Varzaqan (farsi \u0634\u0647\u0631\u0633\u062a\u0627\u0646 \u0648\u0631\u0632\u0642\u0627\u0646) \u00e8 uno dei 19 \"shahrest\u0101n\" dell'Azarbaijan orientale, in Iran. Il capoluogo \u00e8 Varzaqan. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2571507", "revid": "1543377", "url": "https://it.wikipedia.org/wiki?curid=2571507", "title": "San Ram\u00f3n (Nicaragua)", "text": "San Ram\u00f3n \u00e8 un comune del Nicaragua facente parte del dipartimento di Matagalpa."}
{"id": "2571508", "revid": "119606916", "url": "https://it.wikipedia.org/wiki?curid=2571508", "title": "Bar\u00f4n Litr\u00f4n", "text": "Baron Litron \u00e8 una ballata popolare del XVIII secolo, con testo in lingua piemontese, ispirata alle gesta ed alla vita del barone Carlo Sigismondo Federico Guglielmo Von Leutrum, di cui narra in particolare l'episodio della visita di Carlo Emanuele III presso il suo letto di morte a Cuneo. La parte finale del brano ricorda il rifiuto di Leutrum di convertirsi per ragioni di comodo alla fede cattolica e di rimanere quindi coerentemente fedele alla propria confessione protestante.\nTesto.\nBaron Litron\nDrinta 'd Turin, sold\u00e0 e sgnor,\nprinsi e march\u00e8is, son 'n dolor:\ntute le dame, tuti ij baron\npioro la m\u00f2rt 'd Baron Litron.\nSoa Maest\u00e0, quand l'han contaje:\n\"Baron Litron l'\u00e9 vn\u00f9 malavi\"\nciama per Coni s\u00f2 caross\u00e9,\nBaron Litron cor a trov\u00e9.\nA la Mad\u00f2na, quand l'\u00e9 riv\u00e0,\nprima d'antr\u00e9 drinta 'n sit\u00e0:\nson-o b\u00e0ud\u00ebtte, sparo canon\np\u00ebr arlegr\u00e9 bar\u00f4n Litr\u00f4n.\nSoa Maest\u00e0, quand l'\u00e9 st\u00e0it l\u00e0,\n\"Baron Litron, coma la va?\",\n\"Sta malad\u00eca a fa mor\u00ec,\nj'\u00e9 pa speransa 'd pod\u00e8j guar\u00ec\".\nSoa Maest\u00e0 straca d\u00ebl viage:\n\"Baron Litron, fate corage;\nla Lea d'Angel improvis\u00e0\nBaron Litron, 't arc\u00f2rde pa?\nDeuve guar\u00ec da cost t\u00f2 mal,\nmi 't fasso s\u00f9bit prim general\"!\n\"J'\u00e9 pa ni re, ni general,\ndnans a la m\u00f2rt gnente ch'a val\".\n\"Ch'a costa pura qualonque dn\u00e9,\nBaron Litron, mi 't veuj salv\u00e9\"!\n\"L'\u00f2r e l'argent, chi veule spende,\ndnans a la m\u00f2rt valo pa gnente\".\n\"Ma disme 'n p\u00f2ch, Baron Litron,\nveus-to pa meuire da bon cristian?\nIt batezer\u00eca, 'l v\u00ebsco 'd Turin\ne mi vnir\u00eca f\u00e9 da parin\"!\n\"Ringrassio tant V\u00f2stra Coron-a,\ndiso na c\u00f2sa, che Dio 'n p\u00ebrdon-a:\nfede 'd barb\u00e8t, costum d'alman,\npeusso nen meuire da bon cristian\"!\n\"Ma vor\u00eca fete d'onor ben gr\u00f2ss,\n'n monument a Sant'Ambreus,\nCosta sit\u00e0, che mi l'hai salv\u00e0,\ne tante v\u00f2lte scandalis\u00e0\".\n\"Veuj pa ch'a 'm buta na lustra eterna\nl'\u00e9 m\u00e8j sotreme ant la Val Luserna;\ncon ij barb\u00e8t l\u00e0 'm sotraran,\ne l\u00e0 'l me cheur s'arposer\u00e0 tant\".\nBaron Litron l'\u00e9 spir\u00e0 adess,\ntiro 'l fi\u00e0 longh tuti ij Frans\u00e8is!\nBaron Litron a l'\u00e9 spir\u00e0,\nle fomne pioro, pioro ij s\u00f4ld\u00e0.\nSon-o le ci\u00f2che, tron-o ij canon,\na l'\u00e9 spiraje Baron Litron!\nBaron Litron a l'\u00e9 spir\u00e0,\npioroma tuti, grand e masn\u00e0."}
{"id": "2571511", "revid": "119499640", "url": "https://it.wikipedia.org/wiki?curid=2571511", "title": "Matigu\u00e1s", "text": "Matigu\u00e1s \u00e8 un comune del Nicaragua facente parte del dipartimento di Matagalpa. Conta 41125 abitanti (dati 2005)."}
{"id": "2571512", "revid": "287204", "url": "https://it.wikipedia.org/wiki?curid=2571512", "title": "Matiguas", "text": ""}
{"id": "2571513", "revid": "386574", "url": "https://it.wikipedia.org/wiki?curid=2571513", "title": "Harry Dresden", "text": ""}
{"id": "2571514", "revid": "226458", "url": "https://it.wikipedia.org/wiki?curid=2571514", "title": "Muy Muy", "text": "Muy Muy \u00e8 un comune del Nicaragua facente parte del dipartimento di Matagalpa."}
{"id": "2571517", "revid": "1543377", "url": "https://it.wikipedia.org/wiki?curid=2571517", "title": "Esquipulas (Nicaragua)", "text": "Esquipulas \u00e8 un comune del Nicaragua facente parte del dipartimento di Matagalpa."}
{"id": "2571518", "revid": "461628", "url": "https://it.wikipedia.org/wiki?curid=2571518", "title": "Simone di Giovanni Ghini", "text": "Nato intorno al 1410, di lui si hanno notizie fino al 1476 circa (secondo altri fino al 1491), formatosi nell'ambiente fiorentino, la sua opera risente degli influssi dell'attivit\u00e0 di Donatello. \nLa sua attivit\u00e0 fu segnata dalle commissioni di papa Pio II: sappiamo di una rosa d'oro donata alla natia Corsignano, andata perduta in seguito alla sua cessione ad uno scultore morto povero e fallito da parte del capitolo cattedrale di Pienza quale prezzo per l'acquisto di due statue di San Pietro e San Paolo; un'altra rosa, probabilmente simile, fu donata all'avita Siena, e qui ancora conservata nell'anticappella del Museo civico (Palazzo pubblico).\nMa sua opera pi\u00f9 famosa \u00e8 il reliquiario della testa di Sant'Andrea, commissionata sempre da papa Pio II per custodire il cranio del santo nella basilica di San Pietro, e ora conservata nel museo diocesano di Pienza."}
{"id": "2571520", "revid": "242756", "url": "https://it.wikipedia.org/wiki?curid=2571520", "title": "Controlli di qualit\u00e0", "text": ""}
{"id": "2571521", "revid": "767487", "url": "https://it.wikipedia.org/wiki?curid=2571521", "title": "San Dionisio (Nicaragua)", "text": "San Dionisio \u00e8 un comune del Nicaragua facente parte del dipartimento di Matagalpa."}
{"id": "2571529", "revid": "26723248", "url": "https://it.wikipedia.org/wiki?curid=2571529", "title": "Desperate Housewives \u2013 I segreti di Wisteria Lane", "text": ""}
{"id": "2571532", "revid": "110157", "url": "https://it.wikipedia.org/wiki?curid=2571532", "title": "Kr\u00fdsuv\u00edk", "text": "La localit\u00e0 di Kr\u00fdsuv\u00edk \u00e8 un'area geotermale in Islanda. \nSi trova lungo la costa meridionale della penisola di Reykjanes, \u00e8 uno dei maggiori punti caldi del paese, posta nel mezzo della dorsale medio-atlantica.\nStoria.\nNell'area di Kr\u00fdsuv\u00edk c'erano diverse fattorie nel XIX secolo, ma furono abbandonate, oggi rimane la graziosa cappella, Kr\u00edsuv\u00edkurkirkja, costruita nel 1857, restaurata dal Museo Nazionale e riconsacrata nel 1964.\nA sud di Kr\u00fdsuv\u00edk, le Kr\u00fdsuvikurbjarg, le scogliere di Kr\u00fdsuv\u00edk, raggiungono i 70 m, sono lunghe 7\u00a0km, con una suggestiva visuale sull'Atlantico e le numerose colonie di uccelli marini, tra cui urie, alca, gabbiani tridattili e pulcinella di mare. \nL'unico punto dove \u00e8 possibile scendere al mare \u00e8 R\u00e6ningjast\u00edgur, il sentiero dei pirati, che secondo la tradizione \u00e8 il luogo dove i pirati algerini attraccarono quando giunsero in Islanda nel 1627.\nGeologia.\nNella zona di Selt\u00fan vi sono sorgenti solforose e che gorgogliano dal fango. Sono state appositamente posate delle passerelle di legno per consentire ai visitatori di compiere un'escursione tra le solfatare ed assistere allo spettacolo di geyser di altezza moderata, ma molto potenti. La temperatura sotto la superficie arriva ai 200\u00a0\u00b0C e l'acqua bolle quando emerge dal terreno. La composizione dei minerali che fuoriescono dal sottosuolo conferisce particolari riflessi iridescenti al fango che circonda le fumarole.\nSfruttamento economico.\nAlla fine degli anni novanta qui fu scavato un pozzo di trivellazione che, nelle intenzioni dei progettisti, avrebbe dovuto fornire energia ad uno dei sobborghi della capitale Reykjav\u00edk. Nel 1999, il sito esplose senza alcun preavviso scagliando pezzi di argilla fino a due chilometri di distanza. L'ambizioso progetto \u00e8 stato quindi abbandonato.\nBibliografia.\nhttp://www.visithafnarfjordur.is/history-and-nature/the-geothermal-area-of-krysuvik/"}
{"id": "2571533", "revid": "767487", "url": "https://it.wikipedia.org/wiki?curid=2571533", "title": "Keres", "text": "I Keres o Queres, sono una popolazione di nativi americani del Nuovo Messico che vivevano come altre trib\u00f9 della zona sud-ovest del Nord America nei pueblo, particolari tipi di villaggi.\nLa loro lingua \u00e8 il Keres (\"Keresan language\"), di cui si conoscono sette dialetti tra loro molto simili.\nSi distinguono due gruppi:"}
{"id": "2571541", "revid": "903399", "url": "https://it.wikipedia.org/wiki?curid=2571541", "title": "Daniele Sandri", "text": "Biografia.\n\u00c8 nato a Milano, da padre italiano e da madre dominicana.\nVita privata.\nIl 3 agosto 2018 ha sposato la modella spagnola, Gracia De Torres.\nCarriera.\nCresce nelle giovanili di Treviso con cui debutta in serie A nella stagione 2005/2006. Gioca la prima partita da titolare nel 2009 contro Roma e resta a Treviso fino all'estate 2010 collezionando 27 punti in 23 partite e partecipando alla vittoria della Coppa Italia 2007.\nLa stagione 2010/11 la gioca in prestito a Castelletto sopra Ticino nella terza categoria del basket italiano, problemi al ginocchio ne frenano le prestazioni ma in 30 partite segna comunque 377 punti.\nTorna a Treviso in serie A nella stagione 2011/12, ma non riesce a trovare molto spazio, solo 9 presenze a fine campionato, anche per il riacutizzarsi del problema al ginocchio al quale verr\u00e0 operato con uno stop di sei mesi .\nAd agosto 2012 firma un contratto di tre anni con la PMS Torino allenata da Stefano Pillastrini. \nLa prima stagione a Torino lo porta alla conquista della Divisione Nazionale A e alla promozione in Legadue Gold giocando con continuit\u00e0, saranno infatti 41 le presenze e 283 punti a fine stagione.\nNel 2014 torna in serie A con la Virtus Roma. Con il club capitolino disputa una discreta stagione, giocando anche in Eurocup. Al termine del campionato per\u00f2 la societ\u00e0 blugiallorossa decide di auto-retrocedere in A2, non confermando nessun elemento.\nIl 6 luglio 2019 si trasferisce al Napoli Basket, societ\u00e0 neo-promossa in Serie A2.\nNazionale.\nCon la Nazionale italiana gioca nelle squadre giovanili dalla Under 16 alla Under 20 con la quale partecipa alla competizione europea di categoria del 2009 e del 2010"}
{"id": "2571542", "revid": "767487", "url": "https://it.wikipedia.org/wiki?curid=2571542", "title": "Kleifarvatn", "text": "Il lago Kleifarvatn si trova in Islanda, nella parte centro-meridionale della penisola di Reykjanes; \u00e8 il lago maggiore della regione e uno dei pi\u00f9 profondi del paese, con 97\u00a0m. Il lago \u00e8 circondato da numerose sorgenti termali e solforiche, la pi\u00f9 famosa e suggestiva delle quali \u00e8 quella di Kr\u00fdsuv\u00edk. Una leggenda narra che nelle sue acque vi sia un mostro dalle fattezze di serpente e dalle dimensioni di una balena.\nA seguito di due grandi terremoti del 2000, si \u00e8 aperta una faglia nella zona nord ovest del bacino, che ha causato la diminuzione del livello dell'acqua della superficie del lago (che \u00e8 diminuita anche del 20%), lasciando scoperto un terreno brulicante di sorgenti in ebollizione, traccia di un antico vulcano sonnecchiante. In seguito la fessura si \u00e8 richiusa e il lago \u00e8 tornato alla sua precedente estensione.\nIl lago non \u00e8 alimentato da fiumi, ma da modeste sorgenti calde che costellano le rive e dalle precipitazioni. Il paesaggio intorno \u00e8 arido e presenta pittoresche formazioni di roccia.\nAlcuni dei laghi minori che circondano il Kleifarvatn mostrano evidenti i segni del vulcanismo: \u00e8 il caso ad esempio del Gr\u00e6navatn, il Lago Verde, che presenta un colore verde acceso. Poco distante si trova il cratere Eldnorg. A nord del Kleifarvatn si trova Bl\u00e1fj\u00f6ll, le Montagne Blu che, alte 700\u00a0m, da novembre a maggio diventano un'importante meta sciistica."}
{"id": "2571543", "revid": "599013", "url": "https://it.wikipedia.org/wiki?curid=2571543", "title": "Jo\u00e3o Aur\u00e9lio", "text": "Biografia.\nHa un fratello gemello, Lu\u00eds, che gioca come centrocampista per il Nacional.\nCaratteristiche tecniche.\n\u00c8 un terzino destro che pu\u00f2 essere schierato anche a centrocampo."}
{"id": "2571562", "revid": "6923", "url": "https://it.wikipedia.org/wiki?curid=2571562", "title": "Lancia (Spagna)", "text": ""}
{"id": "2571564", "revid": "352448", "url": "https://it.wikipedia.org/wiki?curid=2571564", "title": "Caucaso del Sud", "text": ""}
{"id": "2571565", "revid": "352448", "url": "https://it.wikipedia.org/wiki?curid=2571565", "title": "Caucaso meridionale", "text": ""}
{"id": "2571566", "revid": "110157", "url": "https://it.wikipedia.org/wiki?curid=2571566", "title": "Golden Gate Yacht Club", "text": "Il Golden Gate Yacht Club (GGYC) \u00e8 uno yacht club americano, fondato nel 1939.\nLa sede del Club \u00e8 nella \"Yacht Road\" a San Francisco. Nel 1989, a causa del Terremoto di Loma Prieta, la sede venne seriamente danneggiata e successivamente ricostruita dai soci.\nIl socio pi\u00f9 famoso \u00e8 il fondatore della Oracle Corporation, Larry Ellison.\nEventi sportivi.\nIl Golden Gate Yacht Club ha organizzato diversi eventi e regate a livello internazionale.\nAmerica's Cup.\nIl Club gareggi\u00f2 per la America's Cup nel 2007 con \"BMW Oracle Racing\" a Valencia.\nIl team venne eliminato nelle semifinali della Louis Vuitton Cup da Luna Rossa.\nLa 33esima edizione della America's Cup si \"apre\" con una disputa legale tra il \"defender\" Alinghi in rappresentanza della Soci\u00e9t\u00e9 nautique de Gen\u00e8ve, detentrice della coppa, ed il BMW Oracle Racing Team in rappresentanza del Golden Gate Yacht Club.\nOriginariamente infatti Alinghi aveva accettato quale Challenger of Record il team Desaf\u00edo Espa\u00f1ol per il Club N\u00e1utico Espa\u00f1ol de Vela. Il Golden Gate Yacht Club ha per\u00f2 impugnato l'\"investitura\" degli spagnoli per la violazione del \"sacro\" regolamento dell'America's Cup.\nCon la sentenza del 2 aprile 2009, la Corte suprema di New York, ribaltando una precedente pronuncia resa in favore di Alinghi il 29 luglio 2008, riconosceva, definitivamente, nel Golden Gate Yacht Club il nome del Challenger of records della 33esima America's Cup."}
{"id": "2571568", "revid": "599013", "url": "https://it.wikipedia.org/wiki?curid=2571568", "title": "Silvestre Varela", "text": "Carriera.\nSporting Lisbona e i prestiti.\nIl giocatore inizia la sua carriera nello Sporting Lisbona, venendo integrato in prima squadra per la stagione 2003-2004, in cui per\u00f2 non colleziona alcuna presenza. Viene ceduto in prestito al Casa Pia, con cui disputa una buona stagione realizzando 11 reti. Nel 2005 torna allo Sporting, ma anche nella stagione 2005-2006 non trova un posto nella rosa, entrando soltanto in due spezzoni di gara. Viene nuovamente ceduto in prestito, questa volta al Vitoria Setubal, con cui gioca 45 incontri segnando 4 reti. La stagione successiva viene nuovamente ceduto in prestito, questa volta in Spagna al Recreativo Huelva, che allora militava in Primera Division. Qui colleziona 22 presenze\nEstrela Amadora, l'affermazione al Porto e i prestiti a West Bromwich e Parma.\nViene ceduto definitivamente all'Estrela Amadora nel 2008 con cui realizza 5 gol. Nonostante questi gol e le 28 presenze, la squadra portoghese retrocede in Segunda Liga. Nel 2009 viene acquistato dal Porto. Nelle prime sue due stagione realizza 18 gol in 44 presenze totali. Conclude l'esperienza al Porto nel 2014 con un totale di 31 reti realizzate in 115 presenze. Viene ceduto in prestito al WBA per la stagione 2014-2015, segnando 1 solo gol in 7 presenze. Viene ceduto nel gennaio 2015 al , con cui realizza 3 gol in 19 presenze, ma nonostante ci\u00f2 gli emiliani retrocedono in Serie B.\nScaduto il prestito ritorna al Porto dove il 7 luglio 2015 rinnova il contratto fino al 2019. A scadenza contrattuale,lo stesso anno firma con il Belenenses sad.\nNazionale.\nVarela colleziona 46 presenze e 14 gol nelle nazionali giovanili del Portogallo.\nEsordisce con la nazionale maggiore nel 2010.\nStatistiche.\nPresenze e reti nei club.\n\"Statistiche aggiornate al 20 settembre 2015.\""}
{"id": "2571579", "revid": "94902", "url": "https://it.wikipedia.org/wiki?curid=2571579", "title": "Riso nero glutinoso", "text": ""}
{"id": "2571580", "revid": "1702319", "url": "https://it.wikipedia.org/wiki?curid=2571580", "title": "Type 10", "text": "Il Type 10 \u00e8 un carro armato da combattimento moderno giapponese.\nStoria.\nIl prototipo fu presentato il 13 febbraio 2008 al Technology Research and Development Institute (TRDI) di Sagamihara. Grande enfasi fu data alle capacit\u00e0 C4ISTAR, alle sue prestazioni, potenza di fuoco, protezioni e mobilit\u00e0.\nL'utilizzo di componenti modulari \u00e8 stata una significativa evoluzione se comparato con il modello Type 90. Il comandante del carro in questo modello gode di una posizione pi\u00f9 elevata e a destra, in grado di offrirgli una pi\u00f9 ampia panoramica.\nSecondo \"GlobSecurity\" il veicolo dovrebbe essere armato con un nuovo cannone a canna liscia da 120\u00a0mm sviluppato dalla \"Japan Steel Works\", che anche ha il 120 mm Rheinmetall L44 per il Tipo 90. Il cannone \u00e8 compatibile con i proietti standard NATO da 120\u00a0mm.\nNel 2008 il costo di sviluppo del primo esemplare si aggirava a 48.400 milioni di \u00a5. Oggi per ogni ulteriore unit\u00e0 si ipotizza un costo unitario di 700 milioni di \u00a5.\nLa difesa giapponese ha formalizzato il nuovo carro nel dicembre 2009. Nel 2010 il ministero della difesa giapponese ne ha ordinato 13 esemplari ad un costo unitario di 945 milioni di \u00a5, che nel 2011 sono entrati nel JGSDF."}
{"id": "2571585", "revid": "1573940", "url": "https://it.wikipedia.org/wiki?curid=2571585", "title": "Villa Fabris Giavi", "text": "Villa Fabris Giavi \u00e8 una villa veneta di Conegliano, situata all'estremit\u00e0 occidentale della base del colle di Monticella, di fronte all'area dove sorge la Madonna delle Grazie.\nStoria.\nLa residenza fu acquistata ai primi del '900 e completamente restaurata, da Francesco Giavi (ancora oggi sui cancelli di ingresso si nota l'acronimo FG). Era adibita a residenza di famiglia e posta sul lieve pendio di via Bidasio degli Imberti, parte terminale della Collina di Monticella, integrante l'azienda agricola Giavi. Attualmente, \u00e8 in buono stato conservativo.\nDescrizione.\nEdificio di buone dimensioni racchiuso nella parte anteriore da un muro di cinta, all'interno del quale ha luogo il giardino, Villa Fabris Giavi \u00e8 formata da un unico edificio a pianta quadrangolare.\nLa facciata ricalca le forme dell'edificio padronale delle ville venete sei-settecentesche, con la parte centrale rialzata e terminata da un timpano dentellato.\nLe aperture, disposte simmetricamente, disegnano i tre livelli di cui la struttura si compone: al piano terra, con superficie in bugnato, tre monofore rettangolari per lato si dispongono intorno al portale centrale; al piano nobile, diviso dall'inferiore per mezzo di marcapiano, le aperture sono a tutto sesto, con al centro una trifora con balaustra; il secondo piano, con piccole aperture rettangolari, \u00e8 variato sotto il timpano da una pi\u00f9 ampia monofora a tutto sesto balaustrata.\nSulla sommit\u00e0 dei due angoli della facciata e sullo spigolo pi\u00f9 alto del timpano, sono posti dei piccoli elementi scultorei."}
{"id": "2571589", "revid": "767487", "url": "https://it.wikipedia.org/wiki?curid=2571589", "title": "David Alexandre Winter", "text": "Biografia.\nCantante e autore dei brani da lui incisi, ha avuto una carriera decennale che si \u00e8 sviluppata essenzialmente in Francia fra il 1969 ed il 1979.\nHa venduto in Europa diciannove milioni di dischi, incisi in lingue diverse (francese, olandese, tedesco, italiano, spagnolo, inglese).\nHa tenuto concerti nei maggiori teatri europei, incluso il teatro Bolscioi di Mosca, e nei maggiori eventi, dal Gala della Croce Rossa, al cospetto di Grace di Monaco, alla Royal Command davanti ala regina Elisabetta II d'Inghilterra. Ha tenuto per tre volte concerti all'Olympia di Parigi.\n\u00c8 padre della cantante, attrice e presentatrice televisiva Oph\u00e9lie Winter (nata il 20 febbraio 1974) e del cantante e presentatore Micka\u00ebl Winter (nato nel 1972), avuti dalla modella Cathy Fefeu-Kleerekoper.\nCarriera.\nWinter ha lasciato nel 1969 i Paesi Bassi per trasferirsi a Parigi. In quell'anno ha partecipato al festival della canzone di Antibes vincendo la \"Rosa d'Oro\".\nScritturato dalla casa discografica Riviera Records (controllata dal Gruppo Barclays), nello stesso anno ha raggiunto il primo posto nell\"'hit parade\" di settembre con il brano di Carli e Burkey \"Oh Lady Mary\" (incisa da aprile, divenne disco d'oro con oltre un milione di copie vendute a tutto novembre nella sola Francia).\nIl brano - rimasto cinque settimane al primo posto e per sei mesi nei primi dieci posti - \u00e8 stato un successo anche in Italia, dove ha raggiunto la quarta posizione, e in Austria (quarto posto nella versione di Peter Alexander). In totale ha venduto oltre tre milioni e mezzo di copie in tutta Europa restando per tre anni in cima alle \"hit parade\".\nL'Eurovision Song Contest.\nNel 1970 ha rappresentato il Lussemburgo all'Eurovision Song Contest, tenutosi nella sua citt\u00e0 natale, Amsterdam, con \"Je suis tomb\u00e9 du ciel\", non ricevendo alcun punto e classificandosi quindi in ultima posizione.\nFine carriera.\nNel 1979, separatosi dalla moglie, ha abbandonato l'attivit\u00e0 artistica per trasferirsi negli Stati Uniti dove ha avviato un'attivit\u00e0 di concessionario di automobili. Nel frattempo ha tuttavia inciso un album per la casa discografica canadese indipendente Isba Records, intitolato \"L'\u00c9toile du Berger\".\nStabilitosi in Massachusetts, ha avuto altri figli da una nuova compagna.\n\"A Star of David\".\nWinter \u00e8 autore di una canzone testimonianza-tributo intitolata \"A Star of David\" in cui ha raccontato la storia sua e della sua famiglia durante l'occupazione nazista dell'Olanda e di come pot\u00e9 fortunosamente riunirsi ai suoi genitori alla fine della seconda guerra mondiale dopo essere tutti scampati rispettivamente ai campi di concentramento di Bergen-Belsen, Sachenhausen e Treblinka.\nLo scopo della canzone, nell'intendimento del cantautore, \u00e8 quello di costituire un inno contro la guerra e le oppressioni, riassunto nelle parole \"No one will ever forget\" (\"Nessuno dovr\u00e0 mai dimenticare\"). Parte del ricavato della vendita del disco, inciso anche in lingua inglese ed in lingua francese \u00e8 stato devoluto da Winter al Jewish National Fund."}
{"id": "2571590", "revid": "21880", "url": "https://it.wikipedia.org/wiki?curid=2571590", "title": "Melia azadirachta", "text": ""}
{"id": "2571591", "revid": "838137", "url": "https://it.wikipedia.org/wiki?curid=2571591", "title": "Teunis Horstman", "text": "Studi e ordinazione sacerdotale.\nHa studiato al Seminario vetero-cattolico di Amersfoort e nel 1951 ha ricevuto l'ordinazione sacerdotale, divenendo nel 1953 parroco di Gouda, Oudewater e Schoonhoven; nello stesso anno, l'8 ottobre si spos\u00f2 con Elizabeth de Groot (sorella di Gerarda Geertruida de Groot, che nel 1956 sposer\u00e0 il futuro Arcivescovo di Utrecht Antonius Jan Glazemaker) ad Aalsmeer. Nel 1961 fu nominato parroco di S. Agnese a Egmond aan Zee, dove rimase fino al 1976.\nNel 1971, si espresse a favore dell'ordinazione delle donne durante una conferenza internazionale di teologi vetero-cattolici, ma solo nel 1998 convoc\u00f2 un sinodo per consentire questa pratica.\nVescovo di Haarlem.\nNel 1987 \u00e8 stato eletto Vescovo di Haarlem, incarico dal quale si ritir\u00f2 nel 1994 per problemi di salute.\n\u00c8 stato delegato della Conferenza Episcopale Internazionale vetero-cattolica per la Chiesa vetero-cattolica di Svezia e Danimarca, succedendo a Joseph Brinkhues e precedendo Jan Lambert Wirix-Speetjens, suo successore anche al seggio di Haarlem.\nGenealogia episcopale.\nLa genealogia episcopale \u00e8:\nCHIESA CATTOLICA\nCHIESA ROMANO-CATTOLICA OLANDESE DEL CLERO VETERO EPISCOPALE\nCHIESA VETERO-CATTOLICA\n...* Vescovo Teunis Horstman"}
{"id": "2571592", "revid": "339392", "url": "https://it.wikipedia.org/wiki?curid=2571592", "title": "The Eurovision Song Contest", "text": ""}
{"id": "2571593", "revid": "7", "url": "https://it.wikipedia.org/wiki?curid=2571593", "title": "David Alexander Winter", "text": ""}
{"id": "2571594", "revid": "336956", "url": "https://it.wikipedia.org/wiki?curid=2571594", "title": "Type10", "text": ""}
{"id": "2571607", "revid": "297031", "url": "https://it.wikipedia.org/wiki?curid=2571607", "title": "Royal New Zealand Yacht Squadron", "text": "Il Royal New Zealand Yacht Squadron \u00e8 uno dei pi\u00f9 prestigiosi yacht club della Nuova Zelanda.\nIl club fu fondato nel 1859 come \"Auckland Yacht Club\". Il nome fu cambiato in \"Royal New Zealand Yacht Squadron\" quando ricevette il \"royal patronage\" nel 1902.\nLa sede del Club \u00e8 a Auckland, in Nuova Zelanda.\nIl Royal New Zealand Yacht Squadron \u00e8 membro dell'International Council of Yacht Clubs.\nEventi sportivi.\nIl Royal New Zealand Yacht Squadron ha organizzato diversi eventi e regate a livello internazionale.\nAmerica's Cup.\nIl Club partecipa alla America's Cup dal 1988 con il Team New Zealand.\nSi fece gi\u00e0 notare nel 1992 quando perse per un soffio la finale della Louis Vuitton Cup contro Il Moro di Venezia, ma il Team New Zealand riusc\u00ec a coronare il proprio sogno conquistando la Coppa America nel 1995, e riusc\u00ec a difenderla anche nel 2000 nelle acque casalinghe contro il team Luna Rossa. Nell'edizione del 2003 la perse dopo la sconfitta in finale da parte di Alinghi.\nNell'edizione 2007, ha vinto la Louis Vuitton Cup battendo in finale Luna Rossa, perdendo poi la finale di Coppa America contro gli svizzeri di Alinghi con il punteggio di 2-5, mostrando comunque il buon valore dell'equipaggio che ha reso i match races della coppa tra i pi\u00f9 combattuti delle ultime edizioni."}
{"id": "2571608", "revid": "53453", "url": "https://it.wikipedia.org/wiki?curid=2571608", "title": "Billy &amp; Mandy", "text": ""}
{"id": "2571626", "revid": "1573940", "url": "https://it.wikipedia.org/wiki?curid=2571626", "title": "Villa Gera (Par\u00e8)", "text": "Villa Gera \u00e8 una villa veneta di Conegliano, situata in localit\u00e0 Par\u00e8, presso la zona industriale \"Campidui\".\nStoria.\nVilla Gera, dimora della famiglia nobile locale dei Gera, fu edificata nel XVIII secolo, all'interno di una vasta area agricola posta tra Conegliano e Susegana, tagliata a sud dal torrente Crevada.\nAnalogamente a quanto accaduto a Villa Liccer di Castello Roganzuolo, nel secondo XX secolo le sorti della villa di \"Campidui\" cambiarono: l'area urbana di Par\u00e8 and\u00f2 crescendo a ovest del parco, dove passa anche la Strada statale 13 Pontebbana, che qui ha uno svincolo per la zona industriale di \"Campidui\", che occupa la vasta superficie sud-est del parco e della campagna. Alcuni capannoni furono edificati in continuit\u00e0 con gli annessi della villa stessa.\nMalgrado l'assetto territoriale circostante sia stato completamente alterato, la villa, in buone condizioni, conserva bene le sue linee e la parte pi\u00f9 intima del parco.\nDescrizione.\nImponente costruzione nascosta da un parco con alberi secolari, il complesso di Villa Gera consta di un edificio padronale, di due barchesse e di numerosi annessi, alcuni in buona conservazione, altri rimaneggiati.\nL'edificio padronale, disposto su tre livelli, ha le forme tipiche delle ville sei-settecentesche, con la parte centrale rialzata e timpanata; la forometria consta di numerose monofore rettangolari organizzate simmetricamente, in funzione delle grandi monofore a tutto sesto centrali e, al piano terra, del portale d'ingresso.\nDue ali di due piani si collegano ai lati della facciata e ad esse sono adiacenti le barchesse, caratterizzate dai tradizionali arconi a tutto sesto.\nNel giardino antistante \u00e8 conservata anche una peschiera, decorata con statue.\nGli altri annessi della villa sono collegati alla barchessa di sinistra o autonomi; le loro forme sono quelle dell'architettura rurale tipica del coneglianese."}
{"id": "2571632", "revid": "767487", "url": "https://it.wikipedia.org/wiki?curid=2571632", "title": "Campionati del mondo di ciclismo su strada 2009 - Gara in linea maschile Under-23", "text": "La Gara in linea Uomini Under-23 dei Campionati del mondo di ciclismo su strada 2009 \u00e8 stata corsa il 26 settembre nel territorio circostante Mendrisio, in Svizzera, e ha affrontato un percorso totale di 179,4\u00a0km. \u00c8 stata vinta dal francese Romain Sicard, che ha concluso il circuito in 4h41'54\".\nAlla gara venivano ammessi i corridori nati dal 1987 al 1990 inclusi, a meno che non fossero tesserati per una squadra Professionistica UCI. In tal caso avrebbero dovuto partecipare alla gara Elite.\nPercorso.\nLa gara partiva dalla zona degli impianti sportivi di Mendrisio. Il circuito prevedeva due asperit\u00e0: la prima chiamata \"Acquafresca\", dopo circa 2\u00a0km, lunga 1600 metri che attraversav Mendrisio e si portava a Castel San Pietro, con una pendenza media del 10%, seguita da 4580\u00a0m di discesa, tecnicamente difficile, che porta a Balerna.\nDopo 1420\u00a0m iniziava la seconda ascesa, quella della Torrazza di Novazzano (popolarmente conosciuta come \"Turascia\"), 1750\u00a0m di lunghezza con pendenze massime attorno al 10%, che nel 1971 vide battersi Felice Gimondi ed Eddy Merckx. Raggiunta Novazzano 800 metri di discesa e poi il tratto pianeggiante che conduceva fino al traguardo a Mendrisio.\nIl circuito misurava 13,800\u00a0km e veniva affrontato tredici volte.\nResoconto degli eventi.\nGara decisa all'ultimo passaggio sull'Acquafresca, quando il basco francese Sicard ha staccato il compagno di fuga Kreder ed \u00e8 riuscito ad arrivare da solo al traguardo di Mendrisio."}
{"id": "2571637", "revid": "1305772", "url": "https://it.wikipedia.org/wiki?curid=2571637", "title": "Partito dei Lavoratori", "text": ""}
{"id": "2571638", "revid": "287204", "url": "https://it.wikipedia.org/wiki?curid=2571638", "title": "Campionati del mondo di ciclismo su strada 2009 - Gara in linea femminile Elite", "text": "La Gara in linea femminile Elite dei Campionati del mondo di ciclismo su strada 2009 \u00e8 stata corsa il 26 settembre nel territorio circostante Mendrisio, in Svizzera, ed ha affrontato un percorso totale di 124,2\u00a0km. \u00c8 stata vinta dall'italiana Tatiana Guderzo che ha concluso i nove giri del circuito in 3h33'25\".\nAlla gara venivano ammesse le atlete nate prima del 1991 escluso.\nPercorso.\nLa gara partir\u00e0 dalla zona degli impianti sportivi di Mendrisio. Il circuito prevede due asperit\u00e0: la prima, dopo circa 2\u00a0km, lunga 1600 metri che attraversa Mendrisio e si porta a Castel San Pietro, con una pendenza media del 10%, seguita da 4580 m di discesa, tecnicamente difficile, che porta a Balerna.\nDopo 1420 m inizia la seconda ascesa, quella della Torrazza di Novazzano (popolarmente conosciuta come \"Turascia\"), 1750 m di lunghezza con pendenze massime attorno al 10%, che nel 1971 vide battersi Felice Gimondi ed Eddy Merckx. Raggiunta Novazzano 800 metri di discesa e poi il tratto pianeggiante che conduce fino al traguardo a Mendrisio.\nIl circuito misura 13,800\u00a0km e sar\u00e0 affrontato nove volte.\nResoconto degli eventi.\nPartita alle 9:00 da Mendrisio la gara, gi\u00e0 dura per il percorso da affrontare, \u00e8 stata condizionata anche dalla pioggia caduta nella notte. La campionessa uscente Nicole Cooke ne ha fatto le spese gi\u00e0 nel secondo giro con una caduta sulla discesa dell'Acquafresca, che l'ha poi costretta a ritirarsi. La corsa \u00e8 stata dominata dalla nazionale italiana, con Tamanini, Baccaille e Bronzini a tirare nella prima parte della gara e le due capitane Tatiana Guderzo e Noemi Cantele a comandare nella seconda. La prima ad attaccare \u00e8 stata la varesotta che, a tre giri dal termine, si \u00e8 staccata dal gruppo ed ha costretto le avversarie a lavorare per recuperare il distacco. La gara si \u00e8 decisa sull'ultima ascesa dell'Acquafresca, dove le due italiane hanno sferrato gli attacchi decisivi e sfiancato definitivamente le avversarie. La prima ad attaccare \u00e8 stata Guderzo, nel punto pi\u00f9 duro della salita, che ha guadagnato 4 secondi ma \u00e8 poi stata ripresa da Vos e Armstrong con Cantele a ruota. \u00c8 toccato poi a quest'ultima contrattaccare subito e, una volta ripresa, \u00e8 stata Guderzo lanciare l'azione decisiva nel tratto finale della salita. Giunta ai piedi dell'ascesa verso Novazzano con un vantaggio di soli 3 secondi, \u00e8 riuscita a rilanciare lungo la salita da cui ha scollinato con 18 secondi sulle avversarie, vanificando dunque il tentativo di recupero di Vos e Armstrong. \u00c8 giunta sola sul traguardo, seguita dallo sprint per il podio con l'olandese Marianne Vos che ha superato Cantele e si \u00e8 aggiudicata la medaglia d'argento."}
{"id": "2571642", "revid": "729019", "url": "https://it.wikipedia.org/wiki?curid=2571642", "title": "Metropolitana del Cairo", "text": "La metropolitana del Cairo \u00e8 la metropolitana a servizio di Il Cairo, in Egitto e conta 3 linee. Insieme alla metropolitana di Algeri \u00e8 una delle due reti complete di metropolitana esistenti nel continente africano.\nStoria.\nLa metropolitana del Cairo nacque in risposta alla necessit\u00e0 di trasporto di massa della pi\u00f9 grande e densamente popolata citt\u00e0 dell'Africa e del mondo arabo e venne inaugurata nel 1987. Nel 1987 la popolazione residente nella citt\u00e0 superava i 10 milioni (a cui si aggiungevano oltre due milioni di pendolari che giungevano giornalmente nella citt\u00e0 per motivi di lavoro). La capacit\u00e0 complessiva del sistema di trasporto pubblico del Cairo era di circa passeggeri per ora; la costruzione della metropolitana aument\u00f2 tale capacit\u00e0 a persone per ora.\nNel 1990 fu elaborato uno studio per la valutazione della necessit\u00e0 futura di trasporto passeggeri della citt\u00e0; venne valutata in 8,4 milioni la quantit\u00e0 di passeggeri che avrebbero utilizzato il trasporto pubblico e in 2,7 milioni quella delle persone che avrebbero utilizzato altri mezzi, quali i taxi e le automobili ci\u00f2 a fronte di una capacit\u00e0 di trasporto corrente di 4,9 milioni.\nIl sistema \u00e8 costituito da 3 linee operative. La costruzione della terza linea ebbe inizio nel 2006 e la prima tratta fu aperta nel 2012.\nNel 2011, la metropolitana trasport\u00f2 circa 4 milioni di passeggeri giornalieri.\nCaratteristiche e percorsi.\nLa metropolitana \u00e8 a scartamento ordinario ed \u00e8 gestita dalla \"National Authority for Tunnels\". Il prezzo del biglietto \u00e8 di 7 sterline per ogni corsa superiore a 9 fermate, e per ogni corsa inferiore a 9 fermate il biglietto costa 2. L'orario \u00e8 dalle 5:15 fino alle 00:30.\nSu tutti i treni della metropolitana del Cairo, le due carrozze intermedie (la 4\u00aa e la 5\u00aa) sono riservate alle donne (la 5\u00aa diventa ad uso misto dopo le 21:00). Queste vetture sono usate come opzione per le donne che non desiderano viaggiare insieme agli uomini; in ogni caso le donne possono usare le altre carrozze liberamente."}
{"id": "2571644", "revid": "466539", "url": "https://it.wikipedia.org/wiki?curid=2571644", "title": "Campionati del mondo di ciclismo su strada 2009 - Cronometro maschile Under-23", "text": "La Cronometro individuale maschile Under-23 dei Campionati del mondo di ciclismo su strada 2009 \u00e8 stata corsa il 23 settembre nel territorio circostante Mendrisio, in Svizzera, ed ha affrontato un percorso totale di 33,2\u00a0km. L'australiano Jack Bobridge ha vinto la medaglia d'oro, terminando in 40'44\"79.\nPercorso.\nPartenza ed arrivo agli impianti sportivi di Mendrisio. Dopo i primi 3\u00a0km pianeggianti che attraversano la sede d'arrivo della prova in linea del Mondiale 1971, inizia la discesa verso il Lago di Lugano. Prosegue fino a Capolago per raggiungere Riva San Vitale e da qui il circuito si sposta verso Rancate con due tratti in leggero falsopiano ai quali segue la salita della \"Rossa di Rancate\", 650 m di dura ascesa con punte di pendenza attorno al 10%. Attraversata questa localit\u00e0 si attraversano Ligornetto, Stabio e Genestrerio da cui si ripercorre l'ultimo km del percorso della prova in linea. Circuito di 16,6\u00a0km da percorrere due volte.\nSquadre e corridori partecipanti.\nI 65 partecipanti sono stati suddivisi in quattro gruppi; all'interno di ogni gruppo le partenze avvenivano ogni minuto, mentre tra un gruppo e l'altro vi era una pausa di 25 minuti, per permettere ai ciclisti in corsa di terminare il circuito.\nI campioni continentali e quello mondiale potevano essere schierati insieme ai due previsti per ogni nazione."}
{"id": "2571651", "revid": "1371684", "url": "https://it.wikipedia.org/wiki?curid=2571651", "title": "Campionati del mondo di ciclismo su strada 2009 - Cronometro femminile Elite", "text": "La Cronometro individuale Donne Elite dei Campionati del mondo di ciclismo su strada 2009 \u00e8 stata corsa il 23 settembre nel territorio circostante Mendrisio, in Svizzera, ed ha affrontato un percorso totale di 26,8\u00a0km. La statunitense Kristin Armstrong ha vinto la medaglia d'oro, terminando in 35'26\"09.\nPercorso.\nPartenza ed arrivo agli impianti sportivi di Mendrisio. Dopo i primi 3\u00a0km pianeggianti che attraversano la sede d'arrivo della prova in linea del Mondiale 1971, inizia la discesa verso il Lago di Lugano e si raggiunge direttamente Riva San Vitale, senza scendere in riva al lago. Da Riva il circuito si sposta verso Rancate con due tratti in leggero falsopiano ai quali segue la salita della \"Rossa di Rancate\", 650 m di dura ascesa con punte di pendenza attorno al 10%. Attraversata questa localit\u00e0 si attraversano Ligornetto, Stabio e Genestrerio da cui il circuito ripercorre l'ultimo km del percorso della prova in linea. Circuito di 13,4\u00a0km da percorrere due volte.\nSquadre e corridori partecipanti.\nOgni nazione poteva iscrivere 4 atlete e schierarne due in gara. Le campionesse continentali e la campionessa mondiale uscenti potevano essere iscritte in aggiunta alle sei partecipanti iscritte.\nLe 41 partecipanti sono state suddivise in quattro gruppi; all'interno di ogni gruppo le partenze avvenivano ogni minuto e mezzo, mentre tra un gruppo e l'altro vi era una pausa di 26 minuti, per permettere alle cicliste in corsa di terminare il circuito."}
{"id": "2571652", "revid": "1793900", "url": "https://it.wikipedia.org/wiki?curid=2571652", "title": "Museo Willet-Holthuysen", "text": "Il Museo Willet-Holthuysen (\"Museum Willet-Holthuysen\") \u00e8 una casa museo del centro di Amsterdam, situata lungo il canale Herengracht (\u201cCanale dei signori\u201d).\nIl museo, inaugurato nel 1962 e collocato in un edificio risalente al 1685, offre uno \u201cspaccato\u201d di vita in una casa signorile della capitale olandese tra il Settecento e l'Ottocento.\nIl museo prende il nome dagli ultimi proprietari dell'edificio, i coniugi Abraham Willet e Sandrina Louisa Geertruida Holthuysen, collezionisti di dipinti, cristalli, argenteria, porcellane, ecc., i quali, privi di eredi, donarono la casa al comune di Amsterdam nel 1895, perch\u00e9 ne facessero un museo.\nIn precedenza, la casa fu propriet\u00e0 di signori appartenenti alle pi\u00f9 ricche famiglie della citt\u00e0, come Jacob Hop, Isabella Hooft, Jean Deutz van Assendelft, Willem Gideon Deutz e Pietre Gerard Holthuysen (1788 \u2013 1858; commerciante di vetro e magnate del carbone, nonch\u00e9 padre di Sandrina Louisa Geertruida Holthysen.\nUbicazione.\nIl museo si trova al nr. 605 di Herengracht, nella cosiddetta \u201cCerchia dei Canali Est\u201d (detta anche \u201cCerchia dei Canali Sud\u201d), nei pressi di Rembrandtplein e non lontano dal Quartiere Ebraico (con Waterlooplein, la Sinagoga Portoghese e lo \"Joods Historisch Museum\") e dai celebri ponti Blauwbrug e Magere Brug.\nCaratteristiche.\nNel Museo Willet-Holthuysen si trova una vasta collezione di mobili, argenteria, oggetti in porcellana e ceramica, libri, ecc."}
{"id": "2571653", "revid": "1543377", "url": "https://it.wikipedia.org/wiki?curid=2571653", "title": "Ballad of a Thin Man", "text": "Ballad of a Thin Man \u00e8 una canzone scritta e registrata da Bob Dylan, pubblicata sul suo album \"Highway 61 Revisited\" del 1965.\nIl brano.\nCanzone oscura e minacciosa, \"Ballad of a Thin Man\" parla di un fantomatico \"Mr. Jones\", che entra in una stanza piena zeppa di tipi strani e alternativi e \"non capisce cosa stia succedendo\" \"(don't know what's happening)\". \u00c8 smarrito come sarebbe potuto essere Nick Charles, il personaggio principale del celebre film del 1934 \"The Thin Man\", se avesse incontrato Allen Ginsberg e Peter Orlovsky.\nL'\"identit\u00e0\" di Mr. Jones \u00e8 stata a lungo oggetto di supposizioni e discussioni varie nel mondo del rock. Interrogato sulla questione in una intervista del 1965, Dylan rispose:\nLa prima strofa della canzone, \"\u00abYou walk into the room, with your pencil in your hand\u00bb\" (\"Entri nella stanza, con la tua matita in mano\"), sembra confermare la supposizione che il \"Mr. Jones\" della canzone possa essere un giornalista. In una intervista di met\u00e0 anni ottanta alla rivista \"Q\", Dylan sembr\u00f2 identificare Mr. Jones in Max Jones, un ex critico musicale del \"Melody Maker\", avvalorando la tesi che \"Mr. Jones\" era semplicemente uno di quei critici a cui non piacevano o che non capivano le canzoni del Dylan \"criptico\" e psichedelico di met\u00e0 anni sessanta. Un'altra ipotesi \u00e8 che il Jones in questione fosse Jeffrey Owen Jones (in seguito docente di cinematografia al Rochester Institute of Technology). Come giornalista collaboratore del \"Time Magazine\", Jones aveva intervistato Dylan il giorno prima della leggendaria esibizione del cantante al Newport Folk Festival del 1965.\nNel surreale film del 2007 su Dylan diretto da Todd Haynes, \"I'm Not There\", l'attore Bruce Greenwood interpreta \"Keenan Jones\", un giornalista che non riesce a comprendere il significato delle composizioni di Dylan. Nel film, Jones passa attraverso un'allucinante sequenza da incubo mentre la cover di Stephen Malkmus di \"Ballad of a Thin Man\" suona in sottofondo.\nNel corso degli anni sono state fatte speculazioni circa il fatto che il soggetto della canzone potesse essere stato Brian Jones, cofondatore e chitarrista dei The Rolling Stones. Dylan era amico di Jones e assistette al suo lento declino.\nA parte tutte le interpretazioni possibili, il termine \"Mr. Jones\" \u00e8 diventato nel tempo sinonimo di mediocrit\u00e0, del borghese medio perbenista, refrattario o semplicemente allibito davanti alle stranezze della controcultura underground.\nUn'altra possibile interpretazione della canzone \u00e8 che tratti di un uomo alle prese con la propria omosessualit\u00e0. Molte frasi del testo contengono allusioni falliche \"(He hands you a bone, With your pencil in your hand, A one-eyed midget, Sword Swallower, He hands you back your throat)\" e ci sarebbero anche possibili allusioni alla fellatio: \"\u00abWell, the sword swallower, he comes up to you / And then he kneels\u00bb\" (\"il mangiatore di spade viene da te e si inginocchia\"), \"\u00abHere's your throat back, thanks for the loan\u00bb\" (\"eccoti indietro la tua gola, grazie per il prestito\"), \"\u00abGive me some milk or else go home\u00bb\" (\"dammi del latte oppure vattene a casa\") e al travestitismo: \"\u00abHe clicks his high heels\u00bb\" (\"Lui sbatte i tacchi alti\"). Secondo questa interpretazione della canzone, alcune frasi del testo come \"\u00abHow does it feel to be such a freak?\u00bb\" (\"come ci si sente ad essere un tale \"freak\"?\"); \"\u00abThere ought to be a law / Against you comin' around\u00bb\" (\"dovrebbe esserci una legge per impedirti di andare in giro\") potrebbero alludere all'intolleranza della societ\u00e0 verso l'omosessualit\u00e0 maschile.\nPubblicazione.\nIl brano venne originariamente pubblicato nel 1965 sull'album \"Highway 61 Revisited\", versioni dal vivo ne sono state pubblicate su \"Before the Flood\" (1974), \"Bob Dylan at Budokan\" (1979), \"Real Live\" (1984), \"Hard to Handle\" (video, 1986), ' (1998) e su ' (2005). \"Ballad of a Thin Man\", ritenuta uno dei classici pi\u00f9 ispirati del Dylan degli anni Sessanta, viene tutt'oggi spesso eseguita live nei concerti di Dylan stesso.\nRiferimenti.\nCanzoni di altri artisti che fanno riferimento o alludono a \"Ballad of a Thin Man\" comprendono \"Yer Blues\" sul \"White Album\" dei Beatles \"(I feel so suicidal, just like Dylan's Mr. Jones...)\" e \"Who Is Mr. Jones?\" di Momus sull'album \"Little Red Songbook\". Alcuni credono che il Mr. Jones che viene nominato in una canzone dei Counting Crows, intitolata appunto \"Mr. Jones\", sia un velato riferimento al protagonista di \"Ballad of a Thin Man\"\u2014teoria supportata dalla strofa \"\u00abI wanna be Bob Dylan, Mr. Jones wishes he was someone just a little more funky\u00bb\". Inoltre, \"Mr. Jones\", una canzone dei Talking Heads sul loro album del 1988 \"Naked\", similarmente descrive un Mr. Jones in terza persona, che potrebbe derivare dal personaggio della canzone di Dylan. Infine, i Country Joe and the Fish hanno incluso la strofa \"\u00abMr. Jones won't lend me a hand\u00bb\", nella loro canzone \"Flying High\"."}
{"id": "2571654", "revid": "106908", "url": "https://it.wikipedia.org/wiki?curid=2571654", "title": "Down regulation", "text": ""}
{"id": "2571658", "revid": "729019", "url": "https://it.wikipedia.org/wiki?curid=2571658", "title": "Emanuele Verona", "text": "Biografia.\nHa studiato dapprima a Palermo con Vincenzo Mannino e Turi Belfiore, poi a Firenze e al \"Mozarteum\" di Salisburgo con Rio Nardi.\nIn quel periodo frequenta il teologo Alfred Vaucher, Roberto Longhi e Luigi Dallapiccola.\nSu suggerimento dello stesso Dallapiccola, vince una Borsa di studio e va a Mosca per due anni a studiare con Heinrich Neuhaus, del quale resta affezionatissimo allievo e che lo riconosce come naturale e fedele interprete di Fryderyk Chopin.\nSuccessivamente (1957-1962) svolge un'intensa attivit\u00e0 concertistica in Francia, Svizzera e in molti altri paesi europei.\nDopo una serie di concerti per commemorare negli Stati Uniti e in Canada il centenario della nascita di Ferruccio Busoni, nel 1966 \u00e8 invitato a tenere la sua prima Master Class alla \"Redlands University\" di Los Angeles.\nContemporaneamente viene nominato \"artist in residence\" alla Loma Linda University di Los Angeles e poi alla Andrews University del Michigan, proseguendo l'attivit\u00e0 concertistica e avendo allievi provenienti da tutto il mondo.\nTornato in Italia, ottiene la cattedra di pianoforte principale presso i Conservatori di Rovigo (1970-1978) e di Bologna (1979-1981), poi insegna per tre anni presso l'Istituto Universitario \u201cNewbold College\u201d, vicino a Londra (1981-1984) e poi, ancora in Italia, insegna presso i Conservatori di Campobasso (1985-1987), Adria (1987-1988), Fermo (1988-1997), Venezia (1997-2003) e Ferrara, mentre continua a tenere Master Class e corsi estivi in Europa (Svizzera, Germania, Svezia, Inghilterra).\nNel 1990 la \"Soci\u00e9t\u00e9 Paderewski\" di Morges gli affida un corso internazionale di interpretazione pianistica e la presidenza del relativo concorso, per celebrare il ritorno delle spoglie del grande artista dall'Arlington Cemetery di Washington alla nat\u00eca Polonia.\nArtista dotato di grande curiosit\u00e0 intellettuale, si \u00e8 distinto per una frenetica quanto approfondita ricerca delle motivazioni e dei valori che nella musica compongono il significato stesso dell'esprimersi e ne diventano attualit\u00e0 pedagogica."}
{"id": "2571660", "revid": "767487", "url": "https://it.wikipedia.org/wiki?curid=2571660", "title": "Umberto Lupi", "text": "Biografia.\nUmberto LUPI\nEsponente di rilievo della musicalit\u00e0 triestina, fin dalla sua partecipazione al festival di Sanremo 1976, si \u00e8 imposto all'attenzione di un pubblico non solo locale. Nato e cresciuto a Trieste, da sempre innamorato della sua citt\u00e0, l'ha resa protagonista di una nutrita antologia musicale, che ha pi\u00f9 volte voluto condividere anche con le comunit\u00e0 dei nostri conterranei, sparse nel mondo: tantissime infatti le sue tourn\u00e9e nazionali ed internazionali, dall\u2019Europa all\u2019Australia, dagli Stati Uniti al Sud America, al Sud Africa, con l\u2019esecuzione di canzoni da lui scritte in omaggio alla terra natale o attinte dalla tradizione locale. Ma non solo.\nLa produzione dialettale, alternata infatti ad un ampio repertorio internazionale, lo ha posto fra i migliori interpreti italiani di piano bar. E sono senz\u2019altro di rilievo gli spettacoli che realizza con il suo gruppo di solisti.\nCon l\u2019intendimento di conservare la tradizione e la cultura musicale folkloristica triestina, nel 1978 ha fondato la PDL (Produzioni Discografiche Lupi) con la cui etichetta ha realizzato raccolte non solo delle proprie esecuzioni, ma anche di quelle di altri artisti e gruppi musicali.\nIdeatore della manifestazione estiva, che da 15 anni lo vede portare con gran successo la musica nostrana nelle piazze e nei rioni di Trieste, confessa derivargli gratificante emozione dalla realizzazione del progetto \u201cSETTE NOTE IN DIALETTO\u201d, con l\u2019insegnamento di canzoni in vernacolo ai piccoli allievi delle scuole materne ed elementari, che in tal modo apprendono anche parole dialettali desuete ed il relativo significato. Senz\u2019altro considerevole il numero dei bambini partecipanti, che ha raggiunto un totale di oltre 3.000 unit\u00e0, risultando espressione musicale collettiva, sicuramente unica in Italia ad essere seguita e coordinata da un\u2019unica persona - ovvero lo stesso Lupi - che del progetto \u00e8 anche l\u2019ideatore.\nFra gli impegni attuali, quello proteso a riuscire a portare in scena la commedia musicale \"CHE BEL CHE XE L\u2019AMOR\", di cui ha composto le musiche su libretto di Edda Vidiz e Gino Landi. Il famoso regista e coreografo ha entusiasticamente aderito al progetto, dando fin da subito anche la disponibilit\u00e0 alla regia del lavoro, il cui CD promo - con la raccolta dei pi\u00f9 significativi brani musicali - ha ottenuto unanime apprezzamento presso firme di prestigio della ribalta musicale.\nNel 2012 - 2013 - A seguito del grande successo ottenuto dalle rappresentazioni del musical \u201cMaximilian, il Principe di Miramare\u201d, musica &amp; orchestrazione di Umberto Lupi, libretto &amp; liriche di Edda Vidiz, andate in scena il 24 e 25 agosto 2012 nel piazzale antistante il Castello di Miramare, \u00e8 stato riproposto al teatro Bobbio i gg. 1 e 2 febbraio versione originale integrale\nIl lavoro si \u00e8 ripresentato con la firma registica dell'eclettico Andrea Binetti, \u201cprincipe\u201d dell\u2019operetta, che riveste anche i panni di Massimiliano. Accanto a lui, una delle stelle di \u201cMusicalStarTs\u201d: la giovane, ma affermata Stefania Seculin, gi\u00e0 applauditissima nelle vesti di Carlotta.\nDal 2 giugno 2006 Umberto Lupi \u00e8 Cavaliere dell\u2019Ordine al Merito della Repubblica Italiana.\nnegli anni sessanta, firma un contratto discografico con la Carosello con cui incide alcuni 45 giri usando il nome d'arte Berto; nel 1969 per un anno fa parte del complesso i Kent.di Milano dove alla batteria c'era Ciro Dammicco con cui scrive alcune canzoni - Ciro, qualche anno pi\u00f9 tardi forma il famoso gruppo \"Daniel Sentacruz Ensemble\" che sfonda nel mondo con la canzone Soleado - nel '76 si ritrovano al festival di Sanremo -\nNel 1976 partecipa al XXVI Festival di Sanremo, come gregario dei capigruppo Camaleonti e Sandro Giacobbe nella \"Squadra Blu\", eseguendo il brano melodico \"Una casa senza nome\" (di Pace-Panzeri-Pilat), non raggiungendo la finale. Questa canzone era stata provinata, anni prima, da Caterina Caselli."}
{"id": "2571670", "revid": "200568", "url": "https://it.wikipedia.org/wiki?curid=2571670", "title": "Grace di Monaco", "text": ""}
{"id": "2571672", "revid": "198277", "url": "https://it.wikipedia.org/wiki?curid=2571672", "title": "Tutto quello che avreste voluto sapere sul sesso * ma non avete mai osato chiedere", "text": ""}
{"id": "2571675", "revid": "986213", "url": "https://it.wikipedia.org/wiki?curid=2571675", "title": "Georges II d'Amboise", "text": "Biografia.\nEra figlio di Giovanni IV d'Amboise (1440 \u2013 1516), signore di Bussy e governatore della Normandia, e di Caterina di Saint-Belin.\nLa carriera ecclesiastica.\nNel 1509, a 21 anni d'et\u00e0 lo zio Georges I d'Amboise lo nomin\u00f2 arcidiacono della Cattedrale di Notre-Dame a Rouen.\nL'8 agosto 1511 fu eletto arcivescovo di Rouen, succedendo allo zio. In seguito fu ordinato sacerdote il 4 dicembre 1513 e vescovo nello stesso mese.\nNel 1546, con il concistoro indetto da papa Paolo III il 15 dicembre fu nominato cardinale con il titolo di Santa Susanna e quattro anni dopo opt\u00f2 per il titolo dei Santi Marcellino e Pietro.\nLa vita pubblica.\nEgli era signore di Bussy, di Saxefontaine, di Vigny, ecc. Molto ricco, dava sontuosi ricevimenti nel suo castello di Gaillon ove riceveva il Re, la Regina, il Delfino ed i personaggi pi\u00f9 eminenti del regno e stranieri.\nNel 1521 si rifiut\u00f2 di pagare al re la somma di 27.000 scudi d'imposte che quello pretendeva ed in conseguenza di tale rifiuto il re Francesco I lo fece imprigionare, liberandolo solo dopo qualche mese grazie all'intervento di papa Leone X. Egli dovette tuttavia rassegnarsi ad ubbidire il 18 giugno 1523 per evitare il sequestro di tutti i beni della chiesa della sua diocesi.\nNel 1542 Francesco I pretese nuovamente da lui 100.000 scudi d'imposte\nIl 5 febbraio 1550 partecip\u00f2 a Roma all'elezione del cardinale Giovanni Maria Ciocchi del Monte al soglio pontificio, che prese il nome di Papa Giulio III.\nGeorges mor\u00ec nel suo castello di Vigny poco dopo il suo rientro da Roma.\nPoco prima di morire aveva venduto il suo splendido castello al connestabile Anne de Montmorency, che aveva preso sotto tutela suo nipote il chirurgo Giovanni d'Amboise.\nLa sua salma fu inumata nella cappella della Vergine della Cattedrale di Rouen accanto a quella dello zio Georges I d'Amboise.\nParentele con altri porporati.\nGiorgio II d'Amboise, oltre ad essere nipote del cardinale Giorgio I d'Amboise, fratello del padre Giovanni IV, era cugino primo di due altri cardinali:\nSuccessione apostolica.\nLa successione apostolica \u00e8:"}
{"id": "2571682", "revid": "1100311", "url": "https://it.wikipedia.org/wiki?curid=2571682", "title": "Sercan Y\u0131ld\u0131r\u0131m", "text": "Caratteristiche tecniche.\nNel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n.\nCarriera.\nClub.\nCresciuto nel Bursaspor \u00e8 dal 2006 che gioca in prima squadra. Il 5 settembre 2011 lascia il Bursaspor e firma un contratto quinquennale con il Galatasaray.\nNazionale.\nHa giocato con tutte le Nazionali giovanili turche e ha debuttato con la maglia della sua nazionale a 19 anni il 2 giugno 2009 nell'amichevole contro l'Azerbaijan mentre il suo primo gol \u00e8 datato 5 settembre 2009 nella gara valevole per le qualificazioni ai mondiali 2010 contro l'Estonia."}
{"id": "2571683", "revid": "767487", "url": "https://it.wikipedia.org/wiki?curid=2571683", "title": "Ezio Maria Picciotta", "text": "Biografia.\nNel 1976, mentre era studente di giurisprudenza, ha l'occasione di partecipare al XXVI Festival di Sanremo, venendo inserito nella Squadra Rosa (numero 4), della quale sono capigruppo Paolo Frescura ed i Ricchi e Poveri, e della quale fanno parte anche Carlo Gigli, La Nuova Gente e Maggie Mae. Esegue durante la prima serata del Festival, la sola esclusivamente via radio, un brano scritto da lui stesso insieme al suo produttore Franco Migliacci e Dario Farina, intitolato \"Uomo qualunque\", che non supera l'eliminatoria.\nNel 1978, preso il nome di Ezio Picciotta, \u00e8 uno dei 4 vincitori del Festival di Castrocaro, assieme ad una giovanissima Roberta Voltolini.\nNegli anni seguenti si concentra soprattutto sulla composizione per altri grandi artisti, continuando a proporsi anche come interprete. Nel 1978, anno per lui fortunatissimo, compone \u201cDio che cosa non farei\u201d che vende oltre 30.000 copie ed \u00e8 il primo suo vero successo da cantautore.\nDal 1978 e fino al 1983 concentra tutta la sua validit\u00e0 di autore di testi e musiche per cantanti famosi. Ornella Vanoni, per la quale compone 4 pezzi del suo celebre album \u201cPi\u00f9\u201d tra cui il retro del singolo di punta dal titolo omonimo, cantato con Gepy &amp; Gepy produttore dello stesso album.\nRipete poi il successo con \u201cDomani no\u201d canzone di punta dell'Lp \u201cIo dentro, io fuori\u201d realizzato con i New Trolls.\nI due dischi vendono in tutto il mondo specialmente in Italia e America Latina. Sempre nel 1978 sforna altri successi tra cui soprattutto \u201cPazzo non amore mio\u201d di Filipponio del quale in Italia si vendono oltre 100.000 copie.\nIn quegli anni compone altri pezzi soprattutto musiche inseriti nell'album \u201cBody to body\u201d di Gepy and Gepy che vende in tutto il mondo con un successo clamoroso di pubblico e critica.\nUn capitolo speciale merita \u201cQuesto amore\u201d cantato dai Ricchi e Poveri con i quali vince il Festival Europeo della Canzone a Parigi. Si dedica ad altri cantanti come Mal, Julio Iglesias ed altri minori. \nPer il gruppo dei Collage cura un album di rilancio, dopo qualche anno di inattivit\u00e0 come paroliere e compositore ed ha un discreto successo soprattutto con il brano \u201cScimmia\u201d pezzo di punta dell'Lp.\nPer Dodi Moscati, una importante folk singer italiana, realizza un intero album con musiche tutte sue e testi della stessa Dodi.\nNel gennaio 1983 partecipa al concorso Tre voci per Sanremo, inserito all'interno di Domenica in, che rappresentava una selezione in vista della successiva edizione del Festival, scontrandosi nella finale con Tiziana Rivale, che si qualifica a sue spese e vince la manifestazione in Liguria.\nDopo circa venti anni di inoperosit\u00e0 dovuta ad un incidente alle corde vocali, che ne ha interrotto ogni forma di composizione ed espressione artistica, il cantautore riprende la piena attivit\u00e0. Si ripresenta al pubblico principalmente con un'operazione assolutamente sorprendente ed originale, che lui stesso definisce \u201cEffetto Connubio\u201d di rielaborazione di vecchi successi italiani e stranieri, inseriti una struttura melodica dichiaratamente moderna con risultati finali innovativi rispetto ai prodotti originali."}
{"id": "2571688", "revid": "86599", "url": "https://it.wikipedia.org/wiki?curid=2571688", "title": "Cratere Icarus", "text": "Icarus \u00e8 un cratere lunare di 93,73 km situato nella parte sud-orientale della faccia nascosta della Luna, a ovest dell'enorme piana del cratere Korolev e a meno del diametro di due crateri di distanza ad est di Daedalus. Verso sud vi \u00e8 il pi\u00f9 piccolo cratere Amici.\nIcarus presenta un bordo consumato e una parete interna relativamente ampia. Un piccolo cratere giace lungo il margine meridionale, e il bordo sporge leggermente verso l'esterno lungo il confine sudoccidentale. Vi \u00e8 un picco sproporzionatamente elevato situato vicino al centro del cratere. Questa altura \u00e8 insolita perch\u00e9 \u00e8 pi\u00f9 alta del margine esterno; la maggior parte di questi picchi infatti si eleva per circa la met\u00e0 della profondit\u00e0 del cratere. Il resto della superficie \u00e8 relativamente piatto e uniforme nella met\u00e0 orientale e leggermente pi\u00f9 irregolare nella zona occidentale.\nIl cratere \u00e8 dedicato al personaggio mitologico Icaro.\nCrateri correlati.\nAlcuni crateri minori situati in prossimit\u00e0 di Icarus sono convenzionalmente identificati, sulle mappe lunari, attraverso una lettera associata al nome."}
{"id": "2571690", "revid": "641453", "url": "https://it.wikipedia.org/wiki?curid=2571690", "title": "Brescia Calcio 2009-2010", "text": "Questa pagina raccoglie le informazioni riguardanti il Brescia Calcio nelle competizioni ufficiali della stagione 2009-2010.\nStagione.\nDopo l'eliminazione ad opera del subita in finale di play-off promozione della stagione 2008-2009, il Brescia si trova a disputare il suo quinto campionato consecutivo nella serie cadetta. La stagione parte con la Coppa Italia, competizione dalla quale verr\u00e0 eliminato al secondo turno dalla .\nIn campionato il Brescia parte bene, conquistando 10 punti nelle prime 4 giornate, per poi subire un calo culminato nella sconfitta casalinga contro il Vicenza il 3 ottobre, che porter\u00e0 all'esonero del tecnico Alberto Cavasin. Viene scelto Giuseppe Iachini come nuovo allenatore.\nDopo un inizio titubante (sconfitte con e ), il Brescia continua a faticare ed ottiene sole due vittorie nelle successive otto partite; si riprende nell'ultima parte del girone d'andata che culmina con tre vittorie nelle ultime tre partite. Il girone di ritorno si riveler\u00e0 decisamente pi\u00f9 positivo con sole tre sconfitte nelle prime venti partite che lanciano la squadra al secondo posto in classifica ad una giornata dal termine. All'ultima giornata - in casa del in lotta per la salvezza - le \"Rondinelle\" devono ottenere lo stesso risultato (o migliore) di quello del per ottenere la promozione diretta, ma il Brescia cade (sconfitta 2-1) mentre il Cesena vince a Piacenza e, superando i lombardi, ottiene la promozione diretta. Il Brescia termina il campionato al terzo posto (peraltro col maggior numero di vittorie all'attivo, 21) e si qualifica ai play-off. La prima sfida vede il Brescia opposto al : all'andata in casa dei veneti, il Brescia riesce a vincere con un gol su colpo di testa di Mareco a tempo quasi scaduto, in una partita giocata su ritmi lenti e con poche occasioni. Al ritorno i lombardi giocano una partita difensiva cercando di conservare il risultato dell'andata, e subiscono il pressing degli avversari.\nIl Brescia riesce, tuttavia, a conservare il pareggio fino al 90', quando il Cittadella trova il gol vittoria. I lombardi passano il turno in virt\u00f9 della migliore posizione nella classifica regolare. La sfida finale vede il Brescia opposto al Torino. La gara d'andata giocata all'Olimpico di Torino termina 0-0 e si caratterizza per le polemiche fomentate dai padroni di casa i quali si vedono annullare un gol di Arma per un fallo sul difensore Mart\u00ednez. Nei giorni successivi si sono verificate altre pesanti polemiche, legate ad una presunta bestemmia pronunciata in campo da Rolando Bianchi, inizialmente sanzionata con la squalifica poi annullata dalla Corte di Giustizia Federale. Nella partita di ritorno, disputatasi al Rigamonti, il Brescia si schiera col modulo 3-5-2 con un centrocampo folto mentre il Torino sfoggia un 3-4-1-2 con Gasbarroni dietro a due punte. \nIl Torino \u00e8 costretto a vincere per ottenere la promozione, mentre i lombardi hanno a disposizione due risultati su tre. La partita \u00e8 giocata su ritmi alti ed \u00e8 sostanzialmente equilibrata, ma i padroni di casa riescono a sfruttare al meglio lo sbilanciamento degli avversari e trovano il gol al 34' in contropiede con Possanzini. Nel secondo tempo il Torino cerca di aumentare la pressione ma il Brescia controlla bene ed al 67' raddoppia su calcio di rigore causato da Ogbonna e realizzato da Caracciolo. Dopo il raddoppio la partita diventa nervosa ed il gioco viene continuamente interrotto; all'86' il Torino trova il gol della speranza con Arma. Al \"Toro\" servirebbe un'altra rete per andare ai supplementari, ma il tempo scade: la partita si conclude sul risultato di 2-1 e decreta la promozione in Serie A del Brescia.\nMaglie e sponsor.\nLo sponsor tecnico per la stagione 2009-2010 \u00e8 Mass, mentre lo sponsor ufficiale \u00e8 UBI Banco di Brescia.\nOrganigramma societario.\nArea direttiva\nArea organizzativa\nArea comunicazione\nArea marketing\nArea sanitaria\nArea tecnica"}
{"id": "2571692", "revid": "438678", "url": "https://it.wikipedia.org/wiki?curid=2571692", "title": "Canterbury rock", "text": ""}
{"id": "2571694", "revid": "767487", "url": "https://it.wikipedia.org/wiki?curid=2571694", "title": "Luciano Vieri", "text": "Con un repertorio al confine tra quello rock puramente inteso e quello in stile urlatori, Vieri ha avuto come artisti omologhi della sua epoca, fra gli altri, Vasso Ovale e Clem Sacco.\nBiografia.\nVieri ha inciso per la Fonit e per la ARC ed \u00e8 ricordato essenzialmente per la sua \"cover\"-\"hit\" del 1964 \"Torno a pregare\" di Mogol-Byers-Daniels (ovvero \"Standing in the Shadows\" di Kenny Gamble), classificatasi al trentottesimo posto nella \"hit parade\" di quell'anno. Il retro di questo 45 giri, \"Ho un amico\" \u00e8 forse meno noto, ma si tratta anche questo di una nobile cover: \"So long baby\" di Del Shannon.\nAveva iniziato la sua carriera nel mondo della musica fra il 1957 ed il 1958 all'interno di un trio chiamato Little Boys che si esibiva in un teatro romano situato in viale Libia e che \u00e8 servito come trampolino di lancio per diversi artisti.\nFacevano parte del trio Vieri, che allora si faceva ancora chiamare con il suo vero nome, Luciano Gentile (canto e chitarra), Lucio Maniscalchi (chitarra o basso) e Stefano Mercanti (chitarra solista). Successivamente, Vieri decise di affrontare la carriera solista e cos\u00ec nel gruppo entr\u00f2 come cantante Lino Tieri. \nIl gruppo rimase attivo parecchi anni incidendo dischi per la Vis Radio di Napoli, finch\u00e9 un giorno si divise.\nTieri continu\u00f2 a cantare e poi entrare nel gruppo romano dei Jaguars, come voce solista e chitarra, mentre Lucio Maniscalchi si \u00e8 in seguito dedicato alla critica musicale. Mercanti ha dal canto suo creato un nuovo gruppo - Le Pecore Nere - con Kico Fusco, Mauro Chiari ed Enzo Tarantino, con cui ha inciso un 45 giri per la RCA Italiana intitolato \"Ricordo un ragazzo\", canzone dedicata a Luigi Tenco, che fece registrare un buon successo, un album ed altri due 45 giri.\nNel 1962 Luciano Gentile ha inciso con lo pseudonimo di Jean Luk e con il gruppo musicale \"Carletto and his dreamers\" il disco singolo \"Little Rock\" (J.Luk-Amadio) / \"So Romantic\" (Fonit Cetra SPUJB 50273). L'anno successivo ha partecipato al Cantagiro con la canzone \"Saraghina Twist\".\n\u00c8 morto in un incidente stradale (presso il Viadotto delle Valli, a Roma Montesacro) all'et\u00e0 di diciannove anni. L'anno successivo, a maggio, mor\u00ec in circostanze analoghe anche un altro giovane cantante, Alfredo Mazzini - in arte Geronimo - ventiduenne fratello della cantante Mina.\nDi lui Mario De Luigi ha scritto: \"Luciano Vieri \u00e8 ancor oggi un punto di riferimento del rock italiano\"."}
{"id": "2571695", "revid": "539155", "url": "https://it.wikipedia.org/wiki?curid=2571695", "title": "No\u00ebl des enfants qui n'ont plus de maison", "text": "No\u00ebl des enfants qui n'ont plus de maison (\u201cNatale dei bambini che non hanno pi\u00f9 una casa\u201d) \u00e8 un canto natalizio e, al tempo stesso, una canzone contro la guerra, scritta dal compositore francese Claude Debussy, autore sia delle parole che della melodia, nel dicembre del 1915 e pubblicata l'anno seguente a Parigi dall'editore Durand.\nLa canzone composta in piena prima guerra mondiale, \u00e8 una condanna dell'invasione tedesca in Francia.\nIl brano \u00e8 stato concepito inizialmente per voce e pianoforte.\nStoria.\nNel dicembre 1915 Debussy, malato gravemente di cancro da molto tempo, doveva sottoporsi a un delicato intervento chirurgico per rallentare l'avanzamento della malattia. Pochi giorni prima, come suo piccolo contributo contro la guerra, compose due brevi brani; il primo, \"\u00c9l\u00e9gie\", per pianoforte, scritta per le \"Pages in\u00e9dits sur la femme et la guerre\", raccolta di brani venduti in aiuto delle vittime della guerra. Il secondo pezzo fu \"No\u00ebl des enfants qui n'ont plus de maison\", una lirica per canto e pianoforte di cui il musicista fece in seguito una seconda versione per coro di bambini e pianoforte, da lui preferita; infatti egli disse che \"le voci femminili diventano subito fintamente drammatiche. Altrimenti, ed \u00e8 anche peggio, imitano quelle delle bambine\"\nLa composizione fu eseguita per la prima volta a Ginevra il 9 marzo 1916 al Casino St. Pierre e fu in seguito interpretata pi\u00f9 volte nel periodo bellico, ottenendo grande successo; Debussy per\u00f2 non ne fu molto contento poich\u00e9 vedeva negli applausi solo un entusiasmo patriottico senza nessuna considerazione sul valore artistico del suo lavoro.\nTesto.\nIl testo \u00e8 molto triste: si presenta come una preghiera da parte di bambini francesi rimasti orfani e senzatetto, che invocano Ges\u00f9 Bambino, affinch\u00e9 vendichi loro e i bambini belgi, polacchi e serbi, infliggendo agli invasori tedeschi una severa punizione, ovvero quella di non render loro visita, non solo il giorno di Natale, ma anche in seguito. E per questo Natale, non chiedono in dono giocattoli, ma il pane per sopravvivere, oltre che la Francia possa vincere la guerra:\n\"Nous n'avons plus de maisons !\"\n\"Les ennemis ont tout pris, tout pris, tout pris,\"\n\"Jusqu'\u00e0 notre petit lit!\"\n\"Ils ont br\u00fbl\u00e9 l'\u00e9cole et notre ma\u00eetre aussi,\"\n\"Ils ont br\u00fbl\u00e9 l'\u00e9glise et monsieur J\u00e9sus-Christ,\"\n\"Et le vieux pauvre qui n'a pas pu s'en aller!\"\n\"Nous n'avons plus de maisons!\"\n\"Les ennemis ont tout pris, tout pris, tout pris,\"\n\"Jusqu'\u00e0 notre petit lit!\"\n\"Bien s\u00fbr! Papa est \u00e0 la guerre,\"\n\"Pauvre maman est morte!\"\n\"Avant d'avoir vu tout \u00e7a.\"\n\"Qu'est-ce que l'on va faire ?\"\n\"No\u00ebl, petit No\u00ebl, n'allez pas chez eux, n'allez plus jamais chez eux, punissez-les !\"\n\"Vengez les enfants de France !\"\n\"Les petits Belges, les petits Serbes, et les petits Polonais aussi !\"\n\"Si nous en oublions, pardonnez-nous.\"\n\"No\u00ebl ! No\u00ebl ! surtout, pas de joujoux,\"\n\"T\u00e2chez de nous redonner le pain quotidien.\"\n\"Nous n'avons plus de maisons!\"\n\"Les ennemis ont tout pris, tout pris, tout pris.\"\n\"Jusqu'\u00e0 notre petit lit!\"\n\"Ils ont br\u00fbl\u00e9 l'\u00e9cole et notre ma\u00eetre aussi,\"\n\"Ils ont br\u00fbl\u00e9 l'\u00e9glise et monsieur J\u00e9sus-Christ,\"\n\"Et le vieux pauvre qui n'a pas pu s'en aller !\"\n\"No\u00ebl ! \u00c9coutez-nous, nous n'avons plus de petits sabots !\"\n\"Mais donnez la victoire aux enfants de France.\"\nVersioni discografiche.\nTra i cantanti e gruppi corali che hanno inciso il brano, vi sono:"}
{"id": "2571702", "revid": "377499", "url": "https://it.wikipedia.org/wiki?curid=2571702", "title": "W.Allport", "text": ""}
{"id": "2571703", "revid": "1974509", "url": "https://it.wikipedia.org/wiki?curid=2571703", "title": "Endoleak", "text": "L'endoleak \u00e8 la persistenza di sangue all'interno della sacca aneurismatica nonostante la presenza di una endoprotesi il cui fine \u00e8 proprio quello di escludere l'aneurisma stesso dalla circolazione sanguigna sistemica.\nLe diverse cause fanno classificare l'endoleak in pi\u00f9 tipi:\nI tipi I e III sono definiti \"ad alto flusso\", per l'alto flusso di sangue che pu\u00f2 uscire dalla circolazione sistemica ed andare all'interno della sacca aneurismatica, e sono quindi da trattare per via chirurgica od endovascolare. \nGli altri tipi invece, \"a basso flusso\", possono essere monitorati nel tempo con le metodiche di scelta (angio-TC e/o ecografia con mezzo di contrasto)."}
{"id": "2571705", "revid": "19580", "url": "https://it.wikipedia.org/wiki?curid=2571705", "title": "Arabo (cavallo)", "text": ""}
{"id": "2571706", "revid": "38120", "url": "https://it.wikipedia.org/wiki?curid=2571706", "title": "People Are Strange/Not To Touch The Earth", "text": ""}
{"id": "2571707", "revid": "114366225", "url": "https://it.wikipedia.org/wiki?curid=2571707", "title": "Sigismondo De Bosniaski", "text": "Biografia.\nLa nascita in Polonia e i primi impieghi.\nSigismondo de Bosniascki nacque a Krosno nel territorio di Cracovia, in Galizia, il 31 marzo 1837, da Giovanni e Francesca de Janiki. Il padre era Borgomastro della citt\u00e0. \nFiniti gli studi liceali a Cracovia, nell'anno scolastico 1856/1857 inizi\u00f2 gli studi universitari nella famosa Universit\u00e0 Jagellonica, laureandosi in medicina nel 1862 e discutendo la tesi \u201cDescriptio Mascarum Frondosorum Tatre\u201d.\nFin da giovane i suoi gli interessi prevalenti furono la geologia, la paleontologia e paleoittologia, infatti De Bosniascki era solito andare alla ricerca di fossili sui monti Beschidi e Tatra, essendo inoltre la regione di Krosno abbondante di sequenze fossilifere. Nel 1863 fu nominato membro della Societ\u00e0 Zoologica e Botanica di Vienna.\nIn occasione di un Congresso tenutosi a Vienna conobbe Elisabetta di Rulikowski, sposata con il Conte Tuszoska, che successivamente diventer\u00e0 sua moglie.\nNel 1864 prese parte alla Guerra d\u2019Indipendenza con il grado di ufficiale ma la sua partecipazione attiva fu interrotta a causa di una ferita subita in un\u2019azione di guerra.\nNel 1865 De Bosniascki ebbe la direzione della stazione termale di Jvonicz e dal 1870 divenne redattore di un periodico nella stessa stazione termale.\nTra il 1869 e il 1870 a Vienna inizi\u00f2 a studiare i materiali della sua collezione Carpatica.\nL\u2019arrivo in Italia.\nNel 1870 De Bosniascki and\u00f2 in Italia, paese che gi\u00e0 dal 1861 era riuscito ad ottenere l\u2019unificazione e l\u2019Indipendenza. Per l\u2019Italia De Bosniascki provava un affetto particolare dovuto a quello spirito di nazionalit\u00e0 che aveva accomunato gli animi dei due popoli oppressi.\nSostando a Viareggio conobbe il geologo padovano Giuseppe Meneghini, che allora deteneva la cattedra di mineralogia e geologia presso l\u2019Universit\u00e0 di Pisa, il quale essendo a conoscenza dell\u2019esperienza termale di De Bosniascki, gli sugger\u00ec di trasferirsi nei dintorni di Pisa e precisamente a Bagni di San Giuliano, cos\u00ec da poter curare anche i postumi della ferita riportata in guerra.\nIn questo luogo, lo stesso Garibaldi aveva curato le sue ferite dopo Aspromonte.\nL'attivit\u00e0 di studioso.\nTra il 1875 e il 1880 De Bosniascki prese coscienza del crescente interesse che la geologia aveva acquistato nel campo scientifico. \nNella seconda met\u00e0 dell\u2019Ottocento, infatti, furono costituiti autentici centri propulsori delle scienze della terra in varie sedi Universitarie, tra le quali Pisa, grazie alla figura di Meneghini.\nQuest'ultimo fu un personaggio determinante anche per la fondazione di due importanti associazioni scientifiche italiane: la Societ\u00e0 Toscana di Scienze Naturali e la Societ\u00e0 Geologica Italiana. Proprio alla fondazione di quest\u2019ultima, tenutasi a Bologna nel 1881, partecip\u00f2 De Bosniascki, che fu anche socio della Societ\u00e0 Toscana di Scienze Naturali fino al 1916.\nTra il 1878 e il 1880 furono pubblicate alcune comunicazioni scientifiche di De Bosniascki: \"Ricerche e Studi sui fossili degli schisti mioceni del Gabbro\" (1878), \"Nuove specie dei pesci fossili del Gabbro\" (1878), \"Carattere dell\u2019ittiofauna e della stratigrafia dei piani a Congerie\" (1879), \"Cenni sopra l\u2019ordinamento cronologico e la natura degli strati terziari superiori dei Monti Livornesi\" (1879), \"Nuove scoperte paleontologiche\" (1879), \"La formazione gassosa-solfifera e il secondo piano Mediterraneo in Italia\" (1879).\nDopo il 1881, essendo impegnato con i lavori nella villa Belvedere, furono pubblicati solamente tre scritti: \"Una pianta fossile del Verrucano del M.Pisano\" (1881), \"Flora fossile del Verrucano nel Monte Pisano\" (1890), \"Nuove osservazioni sulla flora fossile del M.Pisano\" (1894).\nNel 1885, in occasione del Congresso geologico tenutosi a Lucca, fu esposta nel Casino delle Terme di San Giuliano una notevole parte del materiale fossile paleontologico.\nVilla Belvedere - Bosniaski.\nNel 1873 De Bosniascki e la compagna Elisabetta decisero di acquistare un vasto appezzamento di terreno selvaggio e roccioso sul Monte Castellare nella zona compresa tra Asciano e Bagni di San Giuliano, consigliatogli da Serafino Antonini, un maestro muratore conosciuto nell'albergo di Viareggio dove la coppia soggiorn\u00f2.\nDurante la realizzazione della villa, i due abitarono in una casa d'angolo fra Largo P.Shelley e via G.B. Niccolini cos\u00ec che De Bosniascki potesse seguire da vicino la realizzazione dell'abitazione, da lui progettata, che il maestro muratore Antonini gli stava costruendo.\nNel 1881 Sigismondo ed Elisabetta si trasferirono nella villa appena terminata insieme alla dama di compagnia e cugina di Elisabetta, Aloisa de Magora Madan. La villa prender\u00e0 il nome di \"Il Belvedere\" per il panorama che poteva essere ammirato dal Monte Castellare. La villa \u00e8 conosciuta anche con il nome di Villa Bosniaski.\nNel frattempo, dopo l\u2019avvenuta morte del Conte Tuszoska, marito di Elisabetta, i due amanti si erano sposati: la cerimonia del matrimonio avvenne nell'Ambasciata austro-ungarica di Livorno, trasferita poi a Roma.\nLa vita nella villa.\nDe Bosniascki dovette affrontare due problemi che si presentarono alla villa: portare la terra per riempire i terrapieni costruiti con terrazzamenti di pietrame e trovare l\u2019importantissima acqua.\nLa terra venne portata con carri trainati da cavalli e asini e successivamente i circa cento operai che lavorarono per diversi anni alla villa, portarono la terra a spalle con le gerle, riempiendo cos\u00ec direttamente i terrazzamenti gi\u00e0 predisposti.\nIl problema dell\u2019acqua fu risolto, invece, con la creazione di una rete di canali in laterizio che convogliavano l\u2019acqua piovana in sette capienti cisterne scavate in parte nella roccia e in parte murate.\nI coniugi trascorrevano il loro tempo nella villa indisturbati, ognuno curando le cose che pi\u00f9 li attraeva: Elisabetta si occupava di letteratura, prosa e poesia, Sigismondo invece studiava, catalogava e collocava nelle stanze del seminterrato la sua collezione di fossili Carpatici arricchita da altri di provenienza italiana raccolti nel frattempo. \nNel 1888, grazie al grosso capitale ereditato dalla consorte dopo la morte del primo marito, De Bosniascki acquist\u00f2 una villa a Viareggio che trasform\u00f2 nel Gran Hotel Regina venduto poi nel 1920.\nLa morte di Elisabetta.\nNel frattempo la Contessa Elisabetta si ammal\u00f2 e i coniugi, insieme alla dama di compagnia Aloisa, decisero di trasferirsi nella casa a Bagni di San Giuliano dove avevano gi\u00e0 alloggiato negli anni 1875/1880.\nIl 22 giugno 1904 Elisabetta mor\u00ec e fu seppellita nella cappella gentilizia, fatta costruire un po\u2019 di tempo prima, nel Cimitero Suburbano di Pisa, dove successivamente troveranno posto anche le tombe di Sigismondo e Aloisa. Elisabetta lasci\u00f2 tutta la sua eredit\u00e0 al marito Sigismondo.\nLa vendita della villa.\nNel 1914, De Bosniascki, essendo ormai anziano, malinconico e solo, vendette al Signor Federigo Bruguier la villa e l\u2019azienda comprendente un vasto corpo di terreni in parte montuosi in parte olivati, frutteti, vigne e altri fabbricati per uso colonico e agricolo, tinaio, coppaio e frantoio, per una somma totale di lire 70.000, che elarg\u00ec a favore della causa Polacca.\nBruguier affitt\u00f2 a De Bosniaski ed Aloisa la villa fino al 1916. Alla morte dell\u2019ultimo dei due, la tenuta sarebbe ritornata in pieno possesso del Bruguier.\nLa morte di Aloisa.\nNel 1920, Aloisa de Magora Madan, abbandon\u00f2 la villa e and\u00f2 a coabitare ad Asciano, presso la famiglia Antonini, dove rimase per nove anni fino alla morte avvenuta nel febbraio 1929.\nLa morte di Sigismondo.\nIl 23 luglio 1921 alle ore 13.30, il Dottor Sigismondo de Bosniascki, all\u2019et\u00e0 di 84 anni, pass\u00f2 a miglior vita, lasciando tutta la sua eredit\u00e0 a Serafino Antonini.\nDopo la morte di De Bosniascki.\nIl 25 luglio 1932, il professore Giuseppe Stefanini sottopose al Magnifico Rettore dell'Universit\u00e0 di Pisa la proposta di acquisto della ricca raccolta dei reperti archeologici esistenti nella villa, ereditati dai fratelli Antonini i quali erano disposti a cederli all'Universit\u00e0.\nIl Rettore accolse la proposta e fu subito acquistata la raccolta che attualmente si trova esposta nel Museo di Storia Naturale della Certosa di Calci."}
{"id": "2571714", "revid": "287204", "url": "https://it.wikipedia.org/wiki?curid=2571714", "title": "Leitz (azienda)", "text": "La societ\u00e0 Leitz fu un'azienda operante nel settore dell'ottica. Leitz viene fondata nel 1869 da Ernst Leitz come acquisizione della societ\u00e0 di Carl Kellner fondata nel 1849 a Wetzlar \"Optischen Instituts\". Presto divenne leader nella produzione di microscopi e dal 1924 macchine fotografiche. \nDopo la fusione del 1986 e 1990 viene creato il Leica Gruppe, che viene chiuso nel 1996/97. Rimangono le societ\u00e0 Leica Microsystems, Leica Camera e Leica Geosystems.\nStoria 1869-1920.\nCarl Kellner, meccanico e matematico autodidatta, aveva pubblicato nel 1849, il saggio \"Das orthoskopische Ocular, eine neu erfundene achromatische Linsencombination\", \"l'oculare ortoscopico, l'invenzione d'una nuova combinazione acromatica di lenti\", in cui descriveva come aveva sviluppato una combinazione ottica. Questo oculare era stato in grado di creare un'immagine corretta, senza le solite distorsioni, all'epoca comuni sui microscopi. Dopo la morte prematura di Kellner il 13 maggio 1855 la vedova aveva continuato l'attivit\u00e0 aziendale.\nNel 1864, Ernst Leitz I meccanico nativo di Baden si trasferisce a Wetzlar e lavorava alla \u201eOptischen Instituts\u201c. Avendo un titolo di studio di montatore di strumenti per fisica e chimica, oltre ad anni di esperienza in orologerie svizzere. Nel 1865 rilev\u00f2 una quota della societ\u00e0 e nel 1869 la rilev\u00f2 totalmente dando poi il suo nome.\nCostru\u00ec microscopi per biologia medica e per usi industriali, per la mineralogia. Vi fu un miglioramento delle caratteristiche dei microscopi fino ad allora noti, come ad esempio nel montaggio, illuminazione, ottica, ortoscopia oculare. Nel 1880 ebbe una capacit\u00e0 di 500 apparecchi l'anno. Nel 1887 diventarono 10.000 e quattro anni dopo 20.000 e dal 1899 50.000. Il batteriologo Robert Koch nel 1907 ne ricevette il centesimo dalla Leitz. Paul Ehrlich, fondatore della chemioterapia, ricevette il 150.000\u00ba e il Premio Nobel Gerhard Domagk, sviluppatore dei sulfamidici, il 400.000\u00ba Leica-Instrument.\nAlla fine del'800 l'azienda era nota in tutto il mondo. All'inizio del '900 l'azienda introdusse il lavoro giornaliero da otto ore e l'assicurazione previdenziale per i dipendenti. Nel 1913 venne introdotto il primo microscopio binoculare. La prima guerra mondiale e il dopoguerra peggiorarono la situazione economica della societ\u00e0. La societ\u00e0 di Wetzlar W. &amp; H. Seibert entr\u00f2 nel capitale nel 1917.\nErnst Leitz mor\u00ec nel luglio 1920, e i figli proseguirono l'attivit\u00e0, con Ernst Leitz II.\n1920-1970.\nNel 1920 l'azienda aveva circa 1.400 collaboratori e nel 1956 circa 6.000. Ernst Leitz II decide nel 1924 di produrre la creazione del suo collaboratore Oskar Barnack in serie. Barnack fu lo sviluppatore dello standard 35 millimetri. Il rapporto d'aspetto (immagine) di 2:3 ideale, con 24\u00a0mm per larghezza 36\u00a0mm. Per questo tipo di pellicola venne sviluppata la macchina fotografica \"Kleinbildkamera\" apposita. Nacque cos\u00ec la Ur-Leica ovvero Leica Camera, presentata nella primavera del 1925 alla Fiera di Lipsia. Il successo fu enorme.\nNel 1925 segu\u00ec il microscopio polarizzatore. Nel 1931 il primo macroscopio per criminologia. Nel 1932 il primo microscopio a fluorescenza, tre anni dopo Max Berek svilupp\u00f2 il fotometro.\nErnst Leitz II sostenne una politica di assunzioni a favore di persone di religione ebraica negli anni '30, in contrasto con il clima del nazionalsocialismo della Germania dell'epoca. La Ernst Leitz GmbH occup\u00f2 al settembre 1942 195 lavoratori stranieri, nel gennaio 1945 arriv\u00f2 a 989 lavoratori forzati: 643 \u201eOstarbeiter\u201c, dall'Ucraina, e 316 \u201eWestarbeiter\u201c da Francia e Benelux.\nVennero prodotti fino a met\u00e0 del XX secolo ottiche pregiate e serie di proiettore di diapositive come la linea Prado o il Leitz-Episkop.\nEntrarono nell'attivit\u00e0 di famiglia i figli Ludwig, Ernst e G\u00fcnther di Ernst Leitz II. Durante la seconda guerra mondiale l'azienda ebbe danneggiamenti e l'attivit\u00e0 piena prosegu\u00ec solo nel dopoguerra. Nel 1948 venne inaugurato un laboratorio per vetri ottici. Dal 1953 venne introdotta la microscopia ottica con l'aiuto di EDV. I figli di Leitz II succedettero al padre nella Ernst Leitz GmbH alla morte di questi nel 1956.\nDal 1970.\nAgli inizi degli anni '70 la societ\u00e0 di firma \"Ernst Leitz Wetzlar GmbH\".\nAnche nel settore dei proiettori fotografici avvenne una cooperazione con la Kindermann GmbH. Nel 1982 presentano il Leitz-Kindermann-Magazin come caricatore di diapositive sul mercato. Uno dei pi\u00f9 piccoli proiettori Leitz venne costruito con la Kindermann-Technik (Pradovit R 150, Pradovit RA 150) o dal 1988 al 1990 completamente approntato dalla Kindermann (Pradovit 153/253). Fino al 1988 apparteneva tra Will e Wild Leitz. Will venne poi venduta alla Helmut Hund GmbH.\nNel 1990 Wild Leitz Holding AG si fonde con Cambridge Instruments Gruppe. Zu dieser Gruppe apparteneva Cambridge Instruments (fondata nel 1881 da Horace Darwin), la Jung di Heidelberger (fondata nel 1872), la viennese Optikfabrikant Reichert (fondata nel 1876) cos\u00ec come la divisione microscopia della americana Bausch &amp; Lomb (fondata nel 1853) e American Optical (fondata nel 1847). La nuova societ\u00e0 si chiam\u00f2 Leica Plc.\nNel 1996/97 avviene lo smembramento del gruppo Leica: nel 1996 la Leica Camera con sede a Solms entra nella Borsa di Francoforte. La parte rimanente della societ\u00e0 diventer\u00e0 nel 1997 Leica Geosystems, con sede a Balgach in Svizzera, e Leica Microsystems. Leica Microsystems avr\u00e0 ancora il diritto sul marchio Leica, mentre le altre societ\u00e0 su licenza."}
{"id": "2571716", "revid": "10125", "url": "https://it.wikipedia.org/wiki?curid=2571716", "title": "Optical Institute Belthle und Leitz, Wetzlar, vorm. C. Kellner", "text": ""}
{"id": "2571721", "revid": "118002578", "url": "https://it.wikipedia.org/wiki?curid=2571721", "title": "Achille Vertunni", "text": "Biografia.\nFrequent\u00f2 il Real Istituto di belle arti di Napoli, sotto la guida di Gabriele Smargiassi. Sub\u00ec l'influenza della Scuola di Posillipo. Alla mostra biennale Borbonica del 1851 fu premiato \"ex aequo\" con il pittore Nicola Palizzi e nel 1853 si trasfer\u00ec a Roma.\nI suoi primi temi furono ispirati ad eventi storici, come il ritratto di Pia dei Tolomei, ma si dedic\u00f2 poi al paesaggio che, dagli anni settanta, divenne il soggetto quasi esclusivo dei suoi dipinti.\nCaratteristici sono i suoi tramonti nell'Agro romano e nelle Paludi Pontine, a volte animati da butteri e da mandrie di bufali.\nPartecip\u00f2 all'Esposizione di Vienna del 1873, all'Esposizione universale di Parigi del 1878 e all'Esposizione Internazionale di Roma del 1883.\nSue opere si trovano alla Galleria nazionale d'arte moderna e contemporanea di Roma, alla Galleria d'Arte Moderna di Firenze (\"Torrente presso Narni\"), alla Galleria d'Arte Moderna di Torino (\"Paludi pontine\", 1863), alla Galleria d'arte moderna di Milano (\"Paesaggio di Maccarese\") e al Museo Revoltella di Trieste (\"Camagna romana\"). La Galleria dell'Accademia di belle arti di Napoli possiede la tela \"Campagna Romana\", 79,5x48 cm, acquistata nel 1904.\nIn et\u00e0 matura il suo studio di Roma fu punto di riferimento per molti critici e artisti romani, frequentato dalla nobilt\u00e0 e da politici dell'epoca. Visitatori del suo \"atelier\" di Via Margutta, a Roma, dove Achille Vertunni dava feste e banchetti, furono figure storiche dell'epoca, come il generale Alfonso La Marmora, il compositore Liszt, Edoardo VII d'Inghilterra - quando era ancora Principe di Galles - insieme alla moglie Alessandra di Danimarca e alla famiglia reale danese, personaggi del Risorgimento e visitatori di passaggio del \"Grand Tour\".\nMor\u00ec a Roma nel 1897, dopo vent'anni di paralisi progressiva, causata dall'avvelenamento da piombo, dovuto dall'uso prolungato a contatto coni pigmenti a base di questo materiale, altamente nocivo per la salute. Fu curato amorevolmente fino alla fine dalla moglie Guendalina e dalle figlie, Giuseppina e Pia, ultime dei suoi tredici figli."}
{"id": "2571724", "revid": "118877217", "url": "https://it.wikipedia.org/wiki?curid=2571724", "title": "Royal Perth Yacht Club", "text": "Il Royal Perth Yacht Club \u00e8 uno dei pi\u00f9 famosi yacht club australiani.\nLa sede del club \u00e8 in \"Australia II Drive\", nel sobborgo di Crawley a Perth, in Australia.\nOltre alla sede centrale, il club ha aperto il \"Fremantle Annexe\", a Fremantle.\nGuidone.\nNel 1891 il vecchio guidone blu fu sostituito da una Croce di San Giorgio triangolare con la corona di St Edward in alto.\nEventi sportivi.\nIl Royal Perth Yacht Club ha organizzato diversi eventi e regate a livello internazionale.\nAmerica's Cup.\nIl Club ha partecipato a diverse edizioni della America's Cup come sfidante: 1974, 1977 e 1980 senza riuscire a vincere. Nel 1983, con l'imbarcazione Australia II, ha vinto la prima Louis Vuitton Cup per guadagnarsi il diritto di sfidare il defender statunitense. Successivamente ha conquistato la America's Cup dopo 132 anni di dominio del New York Yacht Club. La strada in cui si trova la sede del club australiano venne rinominata per l'occasione \"Australia II Drive\".\nIl club nel 1986 e 1987, in qualit\u00e0 di defender, istitu\u00ec una sfida tra sindacati australiani per essere rappresentato alla America's Cup del 1987. Vinse il sindacato Taskforce'87 di Kevin Parry, con Kookaburra. Tuttavia gli australiani non riusciranno a tenere la coppa nella sfida finale con gli americani di Stars &amp; Stripes."}
{"id": "2571726", "revid": "838137", "url": "https://it.wikipedia.org/wiki?curid=2571726", "title": "Jan Zenon Jasi\u0144ski", "text": "Fu consacrato il 7 giugno 1928, divenendo primo vescovo della Diocesi di Buffalo-Pittsburgh.\nIl 30 giugno 1930 fu co-consacratore di W\u0142adys\u0142aw Faron, collaborando con Franciszek Hodur (consacratore principale) e Leon Grochowski.\nGenealogia episcopale.\nLa genealogia episcopale \u00e8:\nCHIESA CATTOLICA\nCHIESA ROMANO-CATTOLICA OLANDESE DEL CLERO VETERO EPISCOPALE\nCHIESA VETERO-CATTOLICA\nCHIESA CATTOLICA NAZIONALE POLACCA"}
{"id": "2571731", "revid": "1573940", "url": "https://it.wikipedia.org/wiki?curid=2571731", "title": "Shahrest\u0101n di Bushehr", "text": "Lo shahrest\u0101n di Bushehr (in farsi \u0634\u0647\u0631\u0633\u062a\u0627\u0646 \u0628\u0648\u0634\u0647\u0631) \u00e8 uno dei 10 \"shahrest\u0101n\" della provincia di Bushehr, in Iran. Il capoluogo \u00e8 Bushehr. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2571733", "revid": "767487", "url": "https://it.wikipedia.org/wiki?curid=2571733", "title": "Philipp van Limborch", "text": "Ha ricevuto la sua educazione a Utrecht, a Leida, nella sua citt\u00e0 natale e infine nella Universit\u00e0 di Utrecht dal 1652. Nel 1657 divenne un pastore rimostrante a Gouda, e nel 1667 fu trasferito ad Amsterdam, dove, l'anno successivo, fu nominato professore di teologia nel seminario rimostrante. Fu amico di John Locke. Mor\u00ec ad Amsterdam il 30 aprile 1712."}
{"id": "2571735", "revid": "110157", "url": "https://it.wikipedia.org/wiki?curid=2571735", "title": "OpenMAX", "text": "OpenMAX \u00e8 un set di interfacce di programmazione in linguaggio C multipiattaforma libero da royalty che fornisce astrazioni per funzioni, in particolare usate per l'audio, il video e le immagini.\n\u00c8 pensato per dispositivi che processano una grande quantit\u00e0 di dati multimediali.\nOpenMax fornisce 3 livelli di interfacce: il livello applicativo (Application Layer), il livello di integrazione (Integration Layer) e il livello di sviluppo (Development Layer).\nOpenMax \u00e8 gestito dal Khronos Group, un consorzio tecnologico no profit."}
{"id": "2571736", "revid": "125912318", "url": "https://it.wikipedia.org/wiki?curid=2571736", "title": "Unione Sportiva Ariano", "text": "L'Unione Sportiva Ariano \u00e8 stata una societ\u00e0 calcistica con sede nella citt\u00e0 di Ariano Irpino e avente per colori sociali il bianco e l'azzurro e per simbolo il \"Tricolle\" (la triplice altura su cui sorge il centro storico cittadino).\nFondata nel 1946, l'US Ariano fu radiata per fallimento nel 1951 ma venne ricostituita nel 1958. A partire dal 1983 la societ\u00e0 acquis\u00ec la denominazione di Unione Sportiva Ariano Valle Ufita, che dal 2000 fu nuovamente mutata in Unione Sportiva Ariano Irpino. A partire dal 2006 la sede sociale fu trasferita a Montella (nella stessa provincia di Avellino), mentre l'estinzione societaria ebbe luogo nel 2009 a seguito di fusione con altra societ\u00e0 calcistica provinciale. La sua eredit\u00e0 \u00e8 stata raccolta, sia pur solo idealmente, dall\"Associazione Sportiva Dilettantistica Vis Ariano Accadia\".\nStoria.\nDalle origini agli anni settanta.\nNel 1946 vi \u00e8 una partita amichevole tra l'US Ariano e l'Inter, conclusasi con il punteggio di 1-1.\nNei primissimi anni di vita l'Ariano prende parte per tre stagioni consecutive al campionato di Promozione Interregionale, equivalente dell'attuale Serie D. Al primo colpo, nel 1948/49, sfiora la promozione in Serie C, arrivando primo nel suo girone (prevalentemente pugliese e lucano) a pari punti con Biscegliese e Manduria; sono necessari gli spareggi per decretare la vincitrice del girone, che a sua volta giocher\u00e0 gli spareggi contro altre squadre provenienti da altri gironi per salire di categoria. L'Ariano, per\u00f2, non riesce a farcela vincendo solo col Manduria e chiudendo secondo. Gli anni seguenti i biancazzurri non riescono a ripetersi e nel 1951 sopraggiungono problemi finanziari, che portano alla radiazione.\nA distanza di alcuni anni la squadra viene rifondata e sul finire degli anni Sessanta inizia la sua scalata. In particolare nel 1969/70 e 1970/71 \u00e8 protagonista di un doppio salto di categoria dalla Seconda Categoria alla Promozione. Dopo l'immediata retrocessione del 1971/72, nel 1972/73 l'Ariano torna nuovamente in Promozione dopo uno spareggio vinto contro il Poggiomarino.\nUna fase positiva per l'Ariano si delinea a cavallo tra gli anni '70 e '80. Dopo numerosi campionati di Promozione (la maggiore categoria dilettantistica del tempo) giocati con un blocco di calciatori provenienti dalla citt\u00e0 stessa e dal foggiano, nella stagione 1980/1981 l'Ariano compie il salto di categoria. Nel girone C del campionato di Promozione, gli ufitani finiscono secondi alle spalle dell'Angri (che giunge primo e sale in Interregionale). La posizione costringe gli arianesi agli spareggi contro le altre compagini degli altri gironi; l'Ariano riesce prima a superare la Viribus Unitis e poi a pareggiare all'ultimo minuto la gara contro la Boys Caivanese, centrando cos\u00ec la prima promozione nel Campionato Interregionale, l'attuale Serie D, massimo campionato dilettantistico italiano.\nGli anni ottanta.\nDopo la vittoria del campionato 1980-1981 ha inizio una fase che vedr\u00e0 l'Ariano disputare sei stagioni consecutive in Interregionale. L'esordio (nel campionato 1981-1982) vede gli irpini partecipare al girone I, composto prevalentemente da compagini campane e calabresi, con un esito positivo raggiungendo il quarto posto, alla pari con il Castrovillari, nel girone vinto dalla Gioiese.\nNella stagione 1982-1983, con la squadra nel girone G quasi esclusivamente a sfondo campano (con minoranze abruzzesi, molisane e laziali), l'Ariano chiude sesto alla pari con Acerrana e Gaeta. Il girone \u00e8 vinto dall'Ischia.\nIl campionato 1983-1984, con la nuova denominazione di US Ariano Valle Ufita e sotto la presidenza di Vincenzo Graziano, \u00e8 il migliore tra quelli disputato dagli arianesi, che per\u00f2 mancano una storica promozione nel calcio semiprofessionistico cedendo nello sprint finale e finendo terzi alla pari con la Puteolana, ben distanziati dal Gladiator, vincitore del girone H, girone esclusivamente campano.\nBen diverso \u00e8 il campionato 1984-1985, con l'Ariano che nel girone H (pugliesi e abruzzesi fanno da padroni), chiude ottavo a 4 punti dalla zona retrocessione. Il girone viene vinto dall'Angizia Luco.\nAnche nel 1985-1986 l'Ariano si salva per 4 punti, finendo quart'ultimo nel girone G (a sfondo quasi totalmente laziale), vinto dal .\nL'ultima stagione in Interregionale \u00e8 la stagione 1986-1987. Ancora nel girone G (stavolta vi sono molte compagini abruzzesi e molisane oltre che laziali), l'Ariano retrocede per differenza reti, dopo aver chiuso a pari punti con Formia e Virtus Mondragonese. Il girone \u00e8 vinto dal Celano Marsica.\nGli anni novanta.\nDa questo momento l'Ariano gioca in Promozione prima e in Eccellenza poi (l'Eccellenza nasce nella stagione 1991-1992). Sono anni senza infamia e senza lode, in cui per\u00f2 quasi si rischia di essere superati nelle gerarchie dai rivali del Grotta, che nel 1992/93 sfiorano la promozione in Serie D. Nel 1996-1997 arriva anche la retrocessione dall'Eccellenza alla Promozione, dopo quella scampata due stagioni prima solo grazie a un ripescaggio.\nNel frattempo la societ\u00e0 muta il nome in \"Unione Sportiva Ariano Irpino\" e nella stagione 1999-2000 \u00e8 promosso nel campionato di Eccellenza, chiudendo davanti ai rivali dell'Eclanese.\nGli anni duemila.\nDopo un onorevole quarto posto nel 2000/01, nella stagione 2001-2002, al termine di un campionato combattuto contro i rivali del Solofra (e fino ad un certo periodo anche con il Sapri), l'Ariano vince il campionato di Eccellenza con sei lunghezze di vantaggio sui solofrani ed ottiene la promozione in Serie D, compiendovi un ritorno dopo quindici anni.\nNella stagione 2002/03 l'Ariano \u00e8 inserito nel girone H, quasi completamente pugliese con minoranze campane e lucane (il girone sar\u00e0 vinto dal Melfi). Dopo un negativo girone d'andata, l'Ariano riesce nel ritorno ad evitare la retrocessione diretta. Le nuove regole impongono la disputa dei play-out: l'avversaria dell'Ariano \u00e8 il Potenza S.R.L., e nell'andata ad Ariano c'\u00e8 vittoria per 1-0 per i biancoazzurri; nel ritorno di Potenza si ripete lo stesso risultato a ruoli invertiti. La regola vuole che a parit\u00e0 di reti realizzate tra andata e ritorno retrocede la peggio piazzata nella stagione regolare. L'Ariano, avendo chiuso quindicesimo (il Potenza era quattordicesimo), retrocede immediatamente in Eccellenza. In estate scoppia il caso Catania, che porta al ripescaggio di quattro squadre in Serie B e ha ripercussioni anche nei campionati minori, Serie D compresa. Tra gli effetti di questo scossone si ha il ripescaggio dell'Ariano in Serie D.\nNel 2003/04 l'Ariano stavolta \u00e8 inserito nel girone I, a sfondo calabrese e siciliano per la maggiore. L'esito della stagione \u00e8 il medesimo, almeno nella stagione regolare: quindicesimo posto e stagione da decidere ai play-out contro il . L'andata ad Ariano Irpino finisce 2-0 per l'Ariano; nel ritorno di Marsala la squadra, sotto di due reti e con la retrocessione alle porte a 5 minuti dalla fine, riesce a rimontare e pareggiare per 2-2, centrando la salvezza. Il girone \u00e8, invece, vinto dal Rende.\nNella stagione 2004/05 l'Ariano partecipa al girone G, quasi completamente campano (vincer\u00e0 la Real Marcianise), e per tutto il girone d'andata ottiene risultati positivi, mentre nelle ultime partite del girone di ritorno la squadra subisce alcune sconfitte e finisce col chiudere al decimo posto, alla pari con Turris e Acerrana.\nL'ultima stagione arianese in Serie D \u00e8 quella 2005/06. La crisi societaria \u00e8 ormai alle porte e la squadra, inserita nel girone H (campano, pugliese e lucano, vinto dalla ), non riesce mai a uscire dalle ultime posizioni. Non c'\u00e8 stato un allenatore fisso, comincia la stagione sotto la guida di Antonio Negri, poi con Carmelo Marinaccio, poi ancora con l'ex capitano del Foggia Roberto Carannante ed infine di nuovo con Negri. Finisce il campionato al diciassettesimo posto, retrocedendo direttamente. Finisce cos\u00ec la decima e ultima stagione in Serie D dell'Ariano (quattro pi\u00f9 recenti e sei negli anni ottanta).\nNell'estate 2006 alcuni imprenditori di Montella, proprietari della societ\u00e0 ASD Montella, acquistano il titolo dell'US Ariano Irpino trasferendone la sede societaria proprio a Montella ma mantenendo la denominazione di US Ariano Irpino (anche se per prassi divenne pi\u00f9 nota come Ariano Montella) e consentendo alla squadra di giocare le gare interne ad Ariano Irpino. Nella stagione 2006-2007 l'Ariano Montella chiude al dodicesimo posto (il campionato sar\u00e0 vinto dalla ASD Comprensorio Gelbison Cilento formazione di Vallo della Lucania), costretto a disputare uno spareggio per evitare la retrocessione in Promozione. Lo spareggio \u00e8 vinto per 1-0 contro il Saviano sul neutro di Castellammare di Stabia, ottenendo la salvezza. Nel 2007-2008 si ottiene la salvezza (il campionato sar\u00e0 vinto dal Citt\u00e0 di Vico Equense), mentre nel 2008-2009 la squadra arriva al settimo posto.\nLa definitiva scomparsa avviene nell'estate 2009. I proprietari della \"Scandone\" di Nusco e dell'Ariano Montella si accordano per la fusione delle due societ\u00e0. Dalla fusione nasce una nuova societ\u00e0 denominata \"Felice Scandone\", con sede e campo di gioco a Nusco. Tale vicenda chiude definitivamente l'esperienza calcistica dell'US Ariano.\nStrutture.\nStadio.\nIl terreno di gioco dell'Ariano \u00e8 sempre stato il \"Silvio Renzulli\" di Ariano Irpino, lo stesso che in epoca attuale ospita le gare dell'USD Vis Ariano 1946. Lo stadio, della capienza di circa posti, \u00e8 dotato di una tribuna centrale e di una curva alla destra della tribuna stessa; tale curva \u00e8 riservata alle tifoserie ospiti. Gli altri due lati (di fronte e alla sinistra della tribuna) non sono provvisti di spalti."}
{"id": "2571751", "revid": "640277", "url": "https://it.wikipedia.org/wiki?curid=2571751", "title": "Castello di Rencine", "text": ""}
{"id": "2571754", "revid": "767487", "url": "https://it.wikipedia.org/wiki?curid=2571754", "title": "Estate romana (film)", "text": "Estate romana \u00e8 un film del 2000 diretto da Matteo Garrone.\nTrama.\nCi troviamo in una Roma presa dai preparativi per il giubileo del 2000, una citt\u00e0 resa irriconoscibile e perturbante dalle infinite impalcature che ne celano la tradizionale identit\u00e0. La storia parla di Rossella che si aggira nella citt\u00e0 accompagnato dallo scenografo napoletano Salvatore, lei \u00e8 un\u2019attrice del teatro d\u2019avanguardia degli anni 70 ritornata a Roma dopo un lungo periodo di assenza alla ricerca delle proprie radici. Il suo ruolo \u00e8 quello di personaggio guida che consente al regista di dare vita a una sorta di viaggio-omaggio nel mondo del teatro sperimentale degli anni 70 riportando sullo schermo i reduci della gloriosa quanto ormai lontana stagione. Sono i loro occhi a restituire la visione del passaggio di millennio di fronte al quale si trova, a modo suo terra di mezzo una citt\u00e0, chi per via di quelle impalcature \u00e8 diventata essa stessa uno spazio teatrale in cui si mette in scena uno spaesamento metafisico. Ideale sineddoche di quest\u2019ultimo \u00e8 l\u2019enorme mappamondo di cartapesta che, realizzato per uno spettacolo ispirato a \u201cGuerre Stellari\u201d ma alla fine lasciato incompleto, Salvatore carica sulla sua auto e trasporta in giro per la citt\u00e0. La macchina con il mondo sul tetto che percorri la via del mare alla volta di Ostia appare in tal senso il simbolo di una citt\u00e0 che si carica sulle spalle tutto il peso della sua memoria, un peso tanto soffocante quanto ricco di storie, meraviglie e universi immaginari, e lo spinge emblematicamente verso il mare."}
{"id": "2571763", "revid": "125689982", "url": "https://it.wikipedia.org/wiki?curid=2571763", "title": "Ospiti", "text": "Ospiti \u00e8 un film del 1998, scritto e diretto dal regista Matteo Garrone.\nTrama.\nGheni e Gherti, due giovani immigrati albanesi che vivono a Roma e lavorano in un ristorante, si stabiliscono in casa del fotografo Corrado, che fa amicizia con il primo. In una citt\u00e0 torrida e svuotata per le vacanze estive Gherti, pi\u00f9 irrequieto, lega con Lino, anziano sardo che ogni giorno accompagna per la citt\u00e0 la moglie malata di mente. Gheni invece continua la sua piccola \"scalata\" nel ristorante e rafforza la sua amicizia con Corrado."}
{"id": "2571768", "revid": "46291", "url": "https://it.wikipedia.org/wiki?curid=2571768", "title": "Pandanaceae", "text": "Le Pandanacee sono una famiglia di piante appartenenti all'ordine Pandanales, native delle zone tropicali di Africa, Asia e Oceania.\nTassonomia.\nLa famiglia comprende 4 generi:"}
{"id": "2571769", "revid": "1305772", "url": "https://it.wikipedia.org/wiki?curid=2571769", "title": "Anything Goes", "text": ""}
{"id": "2571770", "revid": "486946", "url": "https://it.wikipedia.org/wiki?curid=2571770", "title": "Force India F1", "text": ""}
{"id": "2571772", "revid": "1305772", "url": "https://it.wikipedia.org/wiki?curid=2571772", "title": "Are You Ready", "text": ""}
{"id": "2571777", "revid": "1305772", "url": "https://it.wikipedia.org/wiki?curid=2571777", "title": "Back in Black", "text": ""}
{"id": "2571779", "revid": "293377", "url": "https://it.wikipedia.org/wiki?curid=2571779", "title": "Pasquale Lissone", "text": "Carriera.\nInizi\u00f2 la carriera, dopo alcuni anni nell'AC Libertas di Milano, al , club con il quale debutt\u00f2 in Prima Categoria nella stagione 1909-1910. La stagione seguente pur rimanendo in rosa non disput\u00f2 alcun incontro ufficiale con i rossoblu ma prese parte il 16 aprile 1911 al Torneo Internazionale di Pasqua in cui i genoani affrontarono il Cantonal Neuch\u00e2tel.\nNel 1911 venne ingaggiato dall'Alba Roma, club nel quale riusc\u00ec a segnare alcuni gol, uno su punizione nella partita vinta dall'Alba per 2 a 1 sul Foot Ball Club di Roma ed uno su azione nella sfida tra Alba Roma e Juventus Roma finita 1 a 2 e giocata il 25 febbraio 1912. Nel 1913 pass\u00f2 brevemente all'Audace Roma prima di venire ingaggiato dal Roman, dove militer\u00e0 sino al 1915.\nNel gennaio 1915 torn\u00f2 a giocare nel , con il quale disput\u00f2 cinque incontri. Rimase, tuttavia, coinvolto in uno scandalo: all'inizio della stagione aveva effettuato all'insaputa di tutti un doppio tesseramento col Roman e col Genoa, in previsione del successivo trasferimento ai rossobl\u00f9, e disput\u00f2 irregolarmente con i capitolini alcune partite. La squalifica del club giallorosso venne alla fine scongiurata (si vocifer\u00f2 per il presunto intervento di Luigi Millo, capo del Comitato Regionale Laziale nonch\u00e9 presidente del Roman) e il \"caso Lissone\" si risolse in un nulla di fatto.\nCon il Genoa il portiere vinse il suo unico scudetto, bench\u00e9 gli venisse assegnato al termine del primo conflitto mondiale che aveva causato l'interruzione del campionato. Il campionato 1914-1915 fu l'ultimo a cui Lissone partecip\u00f2 prima di ritirarsi dall'attivit\u00e0 agonistica: non \u00e8 noto se il motivo del ritiro stia o meno nel summenzionato scandalo tesseramenti.\nChiamato sotto le armi durante la prima guerra mondiale, fu insignito di due medaglie d'argento e due di bronzo al valor militare."}
{"id": "2571782", "revid": "768068", "url": "https://it.wikipedia.org/wiki?curid=2571782", "title": "Ave Maria (Bach-Gounod)", "text": "L'Ave Maria di Bach-Gounod \u00e8 una celebre composizione sul testo in lingua latina dell'\"Ave Maria\".\nLa melodia del canto \u00e8 stata scritta dal compositore francese Charles Gounod nel 1859, che la pens\u00f2 sovrapposta al \"Preludio n. 1 in do maggiore\" dal \"I Libro\" del Clavicembalo ben temperato (BWV 846), composto da J.S. Bach circa 137 anni prima (Gounod aggiunse una battuta in un cambio di armonia del preludio).\nEsistono arrangiamenti per molti strumenti musicali di detta opera, e fra questi il pi\u00f9 famoso \u00e8 il violino ma ci sono anche arrangiamenti per chitarra, quartetto d'archi, pianoforte, violoncello ed anche trombone, nonch\u00e9 per voce.\nAccanto all'Ave Maria di Schubert e Offenbach, l'Ave Maria di Bach/Gounod viene spesso eseguita nelle chiese cattoliche in occasione dei matrimoni. Viene spesso incisa da cantanti pop e d'opera, oltre che da cori.\nNel 2003 Franco Simone ha inciso la canzone, cantata al Festival Internazionale di Vi\u00f1a del Mar (Chile), nel suo album \"Dizionario (rosso) dei sentimenti\"."}
{"id": "2571783", "revid": "834", "url": "https://it.wikipedia.org/wiki?curid=2571783", "title": "Bonny (brano musicale)", "text": ""}
{"id": "2571789", "revid": "834", "url": "https://it.wikipedia.org/wiki?curid=2571789", "title": "Highway to Hell (brano musicale)", "text": ""}
{"id": "2571791", "revid": "1272592", "url": "https://it.wikipedia.org/wiki?curid=2571791", "title": "Highway to Hell (disambigua)", "text": ""}
{"id": "2571792", "revid": "339392", "url": "https://it.wikipedia.org/wiki?curid=2571792", "title": "Honda Racing F1", "text": ""}
{"id": "2571796", "revid": "1305772", "url": "https://it.wikipedia.org/wiki?curid=2571796", "title": "Thunderstruck", "text": ""}
{"id": "2571798", "revid": "1305772", "url": "https://it.wikipedia.org/wiki?curid=2571798", "title": "Black Ice", "text": ""}
{"id": "2571799", "revid": "125759122", "url": "https://it.wikipedia.org/wiki?curid=2571799", "title": "Yorick", "text": "Yorick \u00e8 un personaggio letterario della tragedia \"Amleto\" di William Shakespeare. Il suo nome viene fatto per la prima volta nella prima scena del quinto atto.\nSinossi.\nNella rappresentazione egli \u00e8, o meglio era (essendo rappresentato nell\"'Amleto\" come morto da tempo), un buffone di corte. \u00c8 inserito come \"memento mori\" o, icasticamente, come \"vanitas\". Non vengono date notizie biografiche su di lui, ma secondo alcuni \u00e8 un personaggio ricollegabile all'infanzia di Amleto.\nNell'immaginario popolare il celebre soliloquio di Amleto \"essere o non essere\" viene spesso confuso con quello in cui egli scopre il teschio di Yorick. Questa confusione ha dato origine alle varie rappresentazioni di Amleto che pronuncia \u00abessere o non essere\u00bb mentre regge in mano un teschio.\nInfluenze culturali.\n\"Yorick\" \u00e8 lo pseudonimo utilizzato dallo scrittore inglese Laurence Sterne.\n\"Yorick figlio di Yorick\" \u00e8 lo pseudonimo dello scrittore e patriota italiano Pietro Coccoluto Ferrigni."}
{"id": "2571800", "revid": "599013", "url": "https://it.wikipedia.org/wiki?curid=2571800", "title": "Fly on the Wall", "text": ""}
{"id": "2571801", "revid": "594360", "url": "https://it.wikipedia.org/wiki?curid=2571801", "title": "Guess Who", "text": ""}
{"id": "2571803", "revid": "765341", "url": "https://it.wikipedia.org/wiki?curid=2571803", "title": "Razor's Edge", "text": "Razor's Edge o The Razor's Edge (Il filo del rasoio in lingua inglese) pu\u00f2 riferirsi a:"}
{"id": "2571804", "revid": "287204", "url": "https://it.wikipedia.org/wiki?curid=2571804", "title": "Marton Bader", "text": ""}
{"id": "2571807", "revid": "385071", "url": "https://it.wikipedia.org/wiki?curid=2571807", "title": "Zucche di Halloween", "text": ""}
{"id": "2571808", "revid": "247222", "url": "https://it.wikipedia.org/wiki?curid=2571808", "title": "Anything goes", "text": ""}
{"id": "2571812", "revid": "729019", "url": "https://it.wikipedia.org/wiki?curid=2571812", "title": "Guerra di restaurazione portoghese", "text": "Per guerra di restaurazione portoghese (guerra da Restaura\u00e7\u00e3o) si intende quel periodo della storia del Portogallo tra il colpo di stato del 1640 e il trattato di Lisbona (1668), marcato sia da continue schermaglie sia da sporadici eventi bellicosi tra Spagna e Portogallo. Nella lotta tra i due stati iberici furono coinvolte spesso anche le altre potenze europee dell'epoca.\nEventi che portarono alla rivoluzione.\nQuando Filippo II del Portogallo (meglio conosciuto come Filippo III di Spagna) mor\u00ec, il figlio Filippo III ascese al trono portoghese, nonch\u00e9 a quello castigliano. Filippo III aveva un diverso atteggiamento nei confronti delle questioni portoghesi: aument\u00f2 le imposte per i mercanti e confer\u00ec diversi posti di comando a notabili castigliani, con l'intento ultimo di integrare il Portogallo alla Castiglia. Questo cre\u00f2 malcontento tra i portoghesi e determin\u00f2 la perdita di influenza presso le \"Cortes\".\nTutto ci\u00f2 culmin\u00f2 in un colpo di Stato organizzato dalla nobilt\u00e0 e dalla borghesia portoghese. Esso prese avvio il 1\u00ba dicembre 1640, sessanta anni dopo l'incoronazione di Filippo I del Portogallo, il primo monarca di tutta la penisola iberica. Il complotto venne pianificato da Ant\u00e3o Vaz de Almada, Miguel de Almeida e Jo\u00e3o Pinto Ribeiro. Questi, insieme a diversi associati, uccisero il Segretario di Stato, Miguel de Vasconcelos, e imprigionarono la cugina del re, la Duchessa di Mantova, che governava il Portogallo in suo nome. Il momento era ben scelto: le truppe di Filippo erano, in questo periodo, impegnate a combattere nel Nord Europa e a domare una rivolta in Catalogna.\nIl sostegno della popolazione divent\u00f2 immediato, e, nel giro di poche ore, Giovanni Duca di Braganza fu acclamato re del Portogallo. Il 2 dicembre 1640, solamente un giorno dopo il colpo di Stato, Giovanni, nella qualit\u00e0 di sovrano, aveva gi\u00e0 spedito una lettera alla Camera comunale di \u00c9vora.\nIl risultante conflitto con la Spagna port\u00f2 il Portogallo a partecipare alla guerra dei trent'anni come partecipante minore. Dal 1641 al 1668, il periodo in cui le due nazioni erano in guerra, la Spagna cerc\u00f2 di isolare militarmente e diplomaticamente il Portogallo. Il Portogallo tent\u00f2 di trovare le risorse per mantenere la sua indipendenza attraverso sagge alleanze e il mantenimento delle sue entrate coloniali.\nPreparativi per la guerra.\nDopo essere asceso al trono, Giovanni IV cerc\u00f2 di rafforzare la sua posizione. L'11 dicembre 1640 venne creato un Consiglio di guerra per organizzare tutte le operazioni. In seguito il re cre\u00f2 una \"junta\" che si occupasse delle fortezze vicino ai confini e della difesa di Lisbona. Un anno dopo, nel dicembre 1641 venne creata una tenenza per assicurare che tutte le fortezze del paese fossero curate. Giovanni IV organizz\u00f2 anche l'esercito, ripristinando alcune tasse dell'epoca di re Sebastiano. Inizi\u00f2 anche a intraprendere una campagna diplomatica per restaurare le buone relazioni con l'Inghilterra.\nContesto: relazioni tra le potenze europee.\nNel 1640 la Francia era in guerra contro la Spagna e, allo stesso tempo, doveva domare le ribellioni nobiliari. Le armate francesi erano impegnate, per combattere gli Asburgo, in tre diversi fronti. La Spagna, insieme al suo impero, era considerata la pi\u00f9 grande potenza dell'epoca. Luigi XIII di Francia, accogliendo i suggerimenti del cardinale Richelieu, diede cos\u00ec sostegno alle pretese di Giovanni di Braganza. In questo modo la Francia e il Portogallo, avendo gli stessi interessi, conclusero un trattato di alleanza nel 1641. Successivamente, dopo aver firmato un trattato di pace con Madrid, il successore di Richelieu, il cardinale Mazarino abbandon\u00f2 gli alleati portoghesi e catalani. Con il trattato dei Pirenei, la Francia acquisiva la Catalogna settentrionale; per contro veniva ancora riconosciuto Filippo d'Asburgo come legittimo re del Portogallo. Nonostante questa presa di posizione opportunistica da parte della Francia, le relazioni tra questa e il Portogallo si disgelarono solo sette anni dopo, perch\u00e9 re Alfonso VI spos\u00f2 una principessa francese.\nNel 1640 il Portogallo era in guerra con i Paesi Bassi da pi\u00f9 di quaranta anni. La causa del conflitto stava nel fatto che la Spagna stava combattendo i protestanti olandesi e pertanto, avendo un monarca castigliano, il Portogallo ne fu coinvolto. La guerra tra Paesi Bassi e Portogallo fu combattuta oltremare. Le compagnie olandesi delle Indie attaccarono ripetutamente i possedimenti portoghesi. Il Portogallo si trovava sulla difensiva e non venne aiutato dai cugini iberici. Dopo l'acclamazione di Giovanni di Braganza, i Paesi Bassi e il Portogallo firmarono una tregua per combattere il nemico comune.\nNel 1640 l'Inghilterra si trovava imbrigliata nella sua guerra civile. In questo periodo tra Inghilterra e Portogallo ci furono alcuni problemi diplomatici, poich\u00e9 la corte reale portoghese riconosceva ancora i principi inglesi, mentre il parlamento inglese aveva vinto la sua guerra anti-monarchica. Queste poco amichevoli relazioni durarono anche all'epoca della dittatura di Cromwell. Dopo la restaurazione della dinastia Stuart, fu possibile riprendere le relazioni tra Inghilterra e Portogallo, culminate con il matrimonio di Carlo II d'Inghilterra con Caterina di Braganza, sorella, Alfonso VI.\nLa guerra.\nMilitarmente, la guerra di restaurazione portoghese consistette soprattutto di schermaglie di confine ed attacchi di cavalleria per saccheggiare le citt\u00e0 di confine, oltre che a saltuarie invasioni. Ci furono soltanto cinque battaglie in ventotto anni di ostilit\u00e0.\nLa guerra di secessione portoghese si \u00e8 sviluppata in tre fasi:\nPrima fase.\nSperando in una facile vittoria in Portogallo, la Spagna invi\u00f2 immediatamente sette reggimenti verso la frontiera portoghese, ma i ritardi del conte di Monterrey sprecarono ogni vantaggio immediato. Nel 1641 fall\u00ec un contrattacco portoghese e il conflitto si avvi\u00f2 verso lo stallo.\nIl 26 maggio 1644, una colonna di truppe spagnole (6.500 fanti, 2.300 cavalieri e 5 cannoni), comandate da Girolamo Maria Caracciolo, III marchese di Torrecuso, si impose nella battaglia di Montijo sui portoghesi (6.000 fanti, 1.100 cavalieri e 7 cannoni), comandati da Matias de Albuquerque. I primi persero 1.000 uomini, contro i 4.000 dei portoghesi. Poco dopo, nel novembre 1644, Caracciolo attravers\u00f2 il confine a Badajoz per attaccare la citt\u00e0 portoghese di Elvas, che assedi\u00f2 per nove giorni. Gli spagnoli soffrirono pesanti perdite e furono costretti a ritirarsi.\nLa guerra, a un certo punto, assunse un carattere particolare, poich\u00e9 divent\u00f2 uno scontro di frontiera, spesso tra forze locali, vicini che si conoscevano bene, ma questa familiarit\u00e0 non moder\u00f2 gli impulsi distruttivi e sanguinari delle due parti. La natura sfrenata del combattimento fu esacerbata dal frequente uso di mercenari. Incidenti di estrema crudelt\u00e0 furono registrati da entrambe le parti.\nVennero aperti tre teatri di guerra, ma la maggior parte dei combattimenti si focalizz\u00f2 a nord, vicino alla Galizia e alla frontiera centrale tra l'Alentejo e l'Extremadura castigliana. Il fronte meridionale, dove l'Algarve confina con l'Andalusia, era un obiettivo logico per il Portogallo, ma non venne mai sfruttato, probabilmente per il fatto che la regina portoghese, Luisa de Guzm\u00e1n, era la sorella del duca di Medina Sidonia, una delle famiglie pi\u00f9 importanti dell'Andalusia.\nLa Spagna inizialmente rimase sulla difensiva; d'altra parte il Portogallo non era interessato a conquistare territori castigliani. Le campagne consistevano soprattutto di \"correrias\" (scorrerie) per bruciare campi, saccheggiare citt\u00e0 e rapinare capi di bestiame al nemico. I soldati e gli ufficiali erano soprattutto mercenari, interessati in particolare a far bottino ed erano proni facilmente alla diserzione. Per un certo periodo di tempo, mancando di soldi e uomini, nessuna delle due parti avvi\u00f2 una vera campagna militare e quando ne furono intraprese spesso erano mosse da considerazioni pi\u00f9 politiche che militari. Un anno dopo l'altro, la maggior parte dei veri combattimenti ebbe luogo solo in primavera e in autunno.\nLa seconda fase.\nLa guerra fu anche dispendiosa. Negli anni Cinquanta c'erano oltre ventimila soldati nella sola Extremadura, paragonati ai ventisettemila impegnati nelle Fiandre. Tra il 1649 e il 1654, circa il 29 percento della spesa militare spagnola and\u00f2 per combattere il Portogallo. Il Portogallo fu abile a finanziare i suoi sforzi militari, grazie alle entrate del commercio delle spezie e dello zucchero; inoltre ricevette forte sostegno dalla Francia, dall'Inghilterra e dai Paesi Bassi.\nGli anni Cinquanta non furono militarmente decisivi, ma importanti dal lato diplomatico. La morte di Giovanni di Braganza nel 1656 port\u00f2 alla reggenza la moglie, seguita da una crisi di successione. Nonostante questi problemi, il Portogallo riusc\u00ec a scacciare gli olandesi dal Brasile (1654) e a firmare un trattato con l'Inghilterra (sempre nel 1654). Con la sottoscrizione del Trattato di Westfalia portava alla fine le ostilit\u00e0 tra Francia e Spagna e la fine delle ostilit\u00e0 in Catalogna, la Spagna fu cos\u00ec in grado di riversare i suoi sforzi contro il Portogallo, ma si trovava di fronte alla mancanza di uomini, risorse e, specialmente, buoni comandanti militari.\nIl 14 gennaio 1659, nella battaglia alle Lineas de Elvas, 8.000 fanti e 2.900 cavalieri portoghesi con 7 cannoni sconfissero un esercito spagnolo pi\u00f9 numeroso (14.000 fanti e 5.000 cavalieri): i vincitori persero 200 uomini, mentre gli sconfitti lasciarono sul campo ben 9.000 fanti e 4.700 cavalieri.\nTerza fase.\nNel 1662, la Spagna si impegn\u00f2 per porre fine alla ribellione in Portogallo. Giovanni d'Austria, figlio illegittimo di Filippo IV, comand\u00f2 14000 uomini che penetrarono nell'Alentejo, e l'anno seguente riuscirono a conquistare \u00c9vora, la maggiore citt\u00e0 della regione. I portoghesi, sotto il Marchese di Marialva Ant\u00f3nio Lu\u00eds de Meneses e il soldato di ventura Friedrich von Schomberg, che vennero contattati, insieme ad altri ufficiali stranieri, per sostenere il comando delle armate portoghesi, furono in grado di rovesciare la situazione, poich\u00e9 riuscirono a sconfiggere gli spagnoli nella Battaglia di Ameixial l'8 giugno 1663, obbligando Giovanni d'Austria ad abbandonare Evora e a ritirarsi. In questo scontro 20.000 portoghesi fronteggiarono 22.000 spagnoli: i vincitori ebbero 2.000 perdite, gli spagnoli lamentarono 4.000 morti, 2.500 feriti e 3.500 prigionieri.\nIl 7 luglio 1664, 2.500 combattenti portoghesi ebbero la meglio su 3.000 spagnoli, nella zona del castello Rodrigo.\nI portoghesi avevano allora 30.000 soldati nel confine Alentejo-Extremadura, ma non potevano spingere ad una nuova battaglia fino al giugno 1665, quando un nuovo comandante spagnolo, il Marchese di Caracena Luis de Benavides Carrillo, riusc\u00ec a conquistare Vila Vi\u00e7osa con circa 23.000 uomini, con reclute provenienti anche dall'Italia e dalla Germania. I portoghesi, al comando sempre del duca di Schomberg, si scontrarono con gli spagnoli nella Battaglia di Montes Claros il 17 giugno 1665. La fanteria portoghese riusc\u00ec a battere la cavalleria spagnola (per la precisione, 7.600 cavalieri, inclusi mercenari tedeschi ed italiani, affiancati da 15.000 fanti): gli spagnoli, in questa battaglia, persero circa 10.000 uomini (4.000 morti e 6.000 prigionieri), infliggendo ai portoghesi (che erano forti di 20.500 uomini, tra cui contingenti inglesi, irlandesi, scozzesi e francesi) circa 2.700 perdite (700 morti e 2.000 feriti). Poco dopo, i portoghesi furono a Vila Vi\u00e7osa. Queste furono le ultime battaglie della guerra.\nSuccessivamente entrambi i contendenti ritornarono alle piccole schermaglie. Il Portogallo, grazie all'intercessione dell'Inghilterra, cerc\u00f2 una tregua, ma dopo la vittoria di Montes Claros e con la firma di un trattato di alleanza franco-portoghese nel 1667, la Spagna riconobbe l'indipendenza del Portogallo il 13 febbraio 1668."}
{"id": "2571817", "revid": "129019", "url": "https://it.wikipedia.org/wiki?curid=2571817", "title": "Cercan\u00edas di Barcellona", "text": "Per Rodal\u00edes de Catalunya s'intende il servizio ferroviario suburbano dell'area metropolitana di Barcellona, che svolgono una parte fondamentale nel sistema di trasporto pubblico della citt\u00e0 catalana.\nLa rete \u00e8 stata costruita a forma radiale per unire Barcellona alle altre localit\u00e0 dell'area metropolitana. Attualmente tutte le linee passano da Barcellona e molte di queste terminano oltre i confini della provincia di Barcellona o dell'area metropolitana. A partire dal 1\u00ba gennaio 2010 la Generalitat de Catalunya gestisce per intero il servizio di Rodal\u00edes in tutta la Catalogna.\nRodal\u00edes de Catalunya \u00e8 un marchio commerciale di Renfe Operadora, ma le linee di Ferrocarrils de la Generalitat de Catalunya (FGC) sono anch'esse considerate un servizio di Cercan\u00edas. La rete \u00e8 composta da 15 linee, di cui sei gestite da Renfe e le rimanenti nove da FGC.\nLe due compagnie utilizzano nomenclature distinte per le loro linee: FGC distingue le proprie linee di Cercan\u00edas con la lettera \"R\" e quelle suburbane con la lettera \"S\", mentre Renfe con la \"R\". Nel resto del paese la rete di Cercan\u00edas utilizza unicamente la lettera \"C\", solo in Catalogna \u00e8 utilizzata la \"R\" per via dalla denominazione in lingua catalana di \"Rodalies\".\nI servizi di Cercan\u00edas operano principalmente per la provincia di Barcellona, collegando gli abitati della provincia con il capoluogo catalano. I treni di Cercan\u00edas arrivano anche in due comarche catalane delle province di Gerona e Tarragona.\nI biglietti sono integrati nel sistema tariffario, coordinato dall'autorit\u00e0 del trasporto metropolitano, e permettono di viaggiare sulle altre linee di FGC o Renfe o anche con la metropolitana, con il Trambaix, con il Trambes\u00f2s o con gli autobus.\nMateriale rotabile.\nRenfe Operadora.\nLe unit\u00e0 del tipo 440 sono state dismesse dal servizio di Cercanias, le uniche che rimangono sono in uso per le linee regionali assieme alle 470, che sono sostanzialmente uguali alle 440."}
{"id": "2571828", "revid": "1784492", "url": "https://it.wikipedia.org/wiki?curid=2571828", "title": "DFB-Pokal 1969-1970", "text": "La DFB-Pokal 1970 fu la 27\u00aa edizione della competizione. Si svolse tra il 3 gennaio e il 29 agosto 1970. 32 squadre si sfidarono nei 5 turni della competizione. La finale vide la vittoria dei Kickers Offenbach sul FC K\u00f6ln 2\u20131.\nFinale.\nKickers Offenbach(1\u00ba successo)"}
{"id": "2571834", "revid": "599013", "url": "https://it.wikipedia.org/wiki?curid=2571834", "title": "Giacomo Rolla", "text": "Carriera.\nCresciuto nel , spese l'intera carriera tra le file del sodalizio \"rossoblu\", dapprima nella squadra riserve ed in seguito in prima squadra, dove esord\u00ec nel campionato 1910-1911, nella sconfitta esterna per sei a zero contro la Pro Vercelli del 30 aprile 1911.\nCon il club \"rossoblu\" vinse uno scudetto nel 1915, bench\u00e9 gli venisse assegnato solo al termine del primo conflitto mondiale che aveva causato l'interruzione del campionato.\nDurante la guerra combatt\u00e9 come bombardiere\nAl termine delle ostilit\u00e0 Rolla \u00e8 ancora tra le file del , dove chiuder\u00e0 la carriera agonistica nel 1921."}
{"id": "2571837", "revid": "174925", "url": "https://it.wikipedia.org/wiki?curid=2571837", "title": "Forma Urbis severiana", "text": ""}
{"id": "2571840", "revid": "599013", "url": "https://it.wikipedia.org/wiki?curid=2571840", "title": "Marco Terrazzino", "text": "Carriera.\nClub.\nProveniente dalle giovanili della squadra della sua citt\u00e0, il Neckarau, viene acquistato dall'Hoffenheim nel 2007. Debutta in una gara ufficiale nel 2008. All'inizio della stagione 2011-2012 passa al Karlsruhe. Durante il mercato estivo il club teutonico del Friburgo ne ufficializza l'acquisto."}
{"id": "2571851", "revid": "486946", "url": "https://it.wikipedia.org/wiki?curid=2571851", "title": "1000 Km di Spa", "text": ""}
{"id": "2571857", "revid": "16066", "url": "https://it.wikipedia.org/wiki?curid=2571857", "title": "Fronte bastionato all'italiana", "text": ""}
{"id": "2571858", "revid": "72396", "url": "https://it.wikipedia.org/wiki?curid=2571858", "title": "DFB-Pokal 1959-1960", "text": "La DFB-Pokal 1960 fu la 17\u00aa edizione della coppa. I due turni videro sfidarsi 4 squadre, e in finale il Borussia M\u00f6nchengladbach sconfisse 3-2 il Karlsruher SC, accedendo alla prima edizione della Coppa delle Coppe.\nFinale.\nBorussia M\u00f6nchengladbach(1\u00ba successo)"}
{"id": "2571859", "revid": "729019", "url": "https://it.wikipedia.org/wiki?curid=2571859", "title": "Metropolitana di Chongqing", "text": "La metropolitana di Chongqing (Cinese semplice:\u91cd\u5e86\u8f68\u9053\u4ea4\u901a; Pinyin:Ch\u00f3ngq\u00ecng Gu\u01d0d\u00e0o Ji\u0101ot\u014dng) \u00e8 il sistema di trasporti della citt\u00e0 di Chongqing in Cina. Al momento \u00e8 costituita da 4 linee, di cui due monorotaie a sella. Sono inoltre in costruzione 3 nuove linee che apriranno nei prossimi anni."}
{"id": "2571864", "revid": "149587", "url": "https://it.wikipedia.org/wiki?curid=2571864", "title": "Chanty", "text": ""}
{"id": "2571865", "revid": "287204", "url": "https://it.wikipedia.org/wiki?curid=2571865", "title": "Zlatko Junuzovic", "text": ""}
{"id": "2571866", "revid": "339392", "url": "https://it.wikipedia.org/wiki?curid=2571866", "title": "Lipofila", "text": ""}
{"id": "2571878", "revid": "599013", "url": "https://it.wikipedia.org/wiki?curid=2571878", "title": "Claudio Casanova", "text": "Biografia.\nEra conosciuto anche come Casanova II per distinguerlo dal fratello maggiore Giuseppe, portiere della Libertas Cornigliano.\nCon il club rossobl\u00f9 vinse lo scudetto nella stagione 1914-1915, ma non lo venne mai a sapere, poich\u00e9 mor\u00ec a Genova nell'aprile 1916, a causa di una grave malattia.\nCarriera.\nClub.\nAbile terzino destro, dopo esser cresciuto nella Libertas Cornigliano, pass\u00f2 nella stagione 1912-1913 al , dove esord\u00ec il 30 marzo 1913 nella sfida pareggiata dai grifoni 1-1 contro il . Divenne in breve la spalla ideale del capitano Renzo De Vecchi, il famoso \"figlio di Dio\".\nCon il grifone, dopo due secondi posti consecutivi nel 1912-1913 e 1913-1914, vinse il campionato 1914-1915, che fu assegnato solo al termine del conflitto.\nNazionale.\nNella sua breve carriera riusc\u00ec anche ad indossare la maglia azzurra dell' nel 1914, vincendo fuori casa 1-0 contro la ."}
{"id": "2571885", "revid": "287204", "url": "https://it.wikipedia.org/wiki?curid=2571885", "title": "Divisione Nazionale A 1934", "text": "La Divisione Nazionale A 1934 \u00e8 stata la 18\u00aa edizione della massima serie del campionato italiano maschile di pallanuoto. Al campionato presero parte 9 sodalizi (in origine dovevano essere 10) che si contesero lo scudetto, alla fine vinto dal Florentia. Le eliminatorie del campionato iniziarono il 10 giugno 1934 e durarono 12 giornate, in ognuna delle quali ogni squadra incontrava due squadre avversarie.\nIl torneo fu vinto dalla Florentia con autorevolezza complice anche il passo falso del Camogli, alla fine secondo, a Milano con il Rari Nantes Milano. I comogliesi disputarono comunque un ottimo campionato, balzando in testa alla classifica anche per alcune giornate. Deludente fu il cammino del Rari Nantes Milano che, partito con ambizioni di vittoria, \u00e8 crollato nelle ultime giornate giungendo solo quinto.\nDiscreto il rendimento della Lazio mentre la Rari Nantes Napoli fu costretta al ritiro il 28 agosto 1934 mentre si trovava in buona posizione in classifica a causa della partenza di molti titolari per la crociera dei littori in America e retrocessa in Serie B dopo che la Federazione Italiana Nuoto decise di annullare tutte le partite disputate dalla Rari Nantes Napoli. Altra retrocessa fu l'ultima classificata, la Libertas. Tuttavia la FIN decise di riammettere i partenopei alla Divisione Nazionale dell'anno successivo. Il campionato di Serie B fu vinto dall'Andrea Doria, che, insieme alla seconda squadra della Florentia, furono promossi in Serie A. Tuttavia, a differenza della Doria, la Florentia non partecip\u00f2 al campionato successivo, sostituita dal GUF Torino.\nCalendario e risultati.\n1\u00aa giornata - 10-06-1934\n2\u00aa giornata - 17-06-1934\n3\u00aa giornata - 24-06-1934\n4\u00aa giornata - 01-07-1934\n5\u00aa giornata - 08-07-1934"}
{"id": "2571895", "revid": "767487", "url": "https://it.wikipedia.org/wiki?curid=2571895", "title": "Napoli Napoli Napoli", "text": "Napoli, Napoli, Napoli \u00e8 un film del 2009 diretto da Abel Ferrara.\nIl regista newyorkese, originario del Bronx, si \u00e8 occupato di Napoli grazie all'incontro con Gaetano Di Vaio fondatore della societ\u00e0 di produzione cinematografica \"Figli del Bronx\", che ha prodotto il film insieme a PFA Films e a Minerva Pictures Production &amp; Marketing.\nIl film \u00e8 stato presentato alla 66\u00aa Mostra internazionale d'arte cinematografica di Venezia.\nTrama.\nIl film \u00e8 stato girato come un documentario, intersecato da episodi di fiction, e presenta i diversi aspetti della citt\u00e0 di Napoli: dal carcere femminile di Pozzuoli, ai vicoli dei Quartieri Spagnoli, alle Vele di Scampia, ai belvedere cittadini e al parco del Vesuvio.\nIl regista, intervista donne detenute che raccontano le loro storie di vita, intellettuali e artisti dicono la loro sulla citt\u00e0, con intermittenze di accuse e difese dell'operato comune e privato dei cittadini. La cultura borghese e popolare esprimono nel film i loro rispettivi malesseri e aspirazioni, e la citt\u00e0 che conserva emerge accanto a quella che distrugge se stessa o a quella che rinasce come mito della grande capitale perduta.\nSpicca inoltre il tema la cultura femminile come contrappeso e vittima dell'imperante machismo della violenza e del potere.\nAlternandosi alle interviste e alle sequenze documentarie, tre brevi tracce narrative di fiction si intrecciano tra loro, raccontando le condizioni carcerarie, quelle dei gruppi criminali e delle famiglie devianti.\nIdea del film.\nIn un'intervista il regista, Abel Ferrara, narra che il film \u00e8 nato come un documentario sulla casa circondariale femminile di Pozzuoli, ma che, dopo aver intervistato le detenute, ha sentito il bisogno di andare nei quartieri napoletani dove queste avevano vissuto e parlare con gli altri abitanti di quelle zone. Le storie sono state scritte dall'intervistatore, Gaetano Di Vaio, da uno degli intervistati, Braucci, e da uno degli attori, Peppe Lanzetta, tutti napoletani.\nIl regista ha inoltre ricordato l'origine campana del nonno, un uomo d'affari emigrato a New York, nel Bronx da Sarno, e l'esperienza, analoga a quella napoletana, di citt\u00e0 come New York o Detroit, che mescolano violenza e povert\u00e0 con l'arte, la cultura e i valori familiari."}
{"id": "2571909", "revid": "198277", "url": "https://it.wikipedia.org/wiki?curid=2571909", "title": "Roger Magnusson", "text": "Carriera.\nCresciuto nell'\u00c5tvidabergs FF, Magnusson gioc\u00f2 in Germania Ovest (tra le file del Colonia) e in Francia nel Red Star e nell'Olympique Marsiglia. Durante il periodo di militanza in quest'ultimo club, Magnusson fu soprannominato dal pubblico \"il Garrincha svedese\" per la sua abilit\u00e0 nel dribbling e partecip\u00f2 alla vittoria di due campionati consecutivi (1970-1971 e 1971-1972) e due edizioni della Coppa di Francia (1968-1969 e 1971-1972).\nDurante la sua carriera Magnusson ebbe inoltre una fugace esperienza in Italia: dopo essere stato invitato a sostenere un provino con l'Inter, gioc\u00f2 tra le file della Juventus (nella stagione 1967-1968), con cui disput\u00f2 solo le partite di Coppa dei Campioni (6 in tutto), segnando 2 gol.\nNel 1967 la Juventus aveva vinto lo scudetto e dovendo disputare la Coppa dei Campioni, con le frontiere chiuse e con un mercato che ha pochi pezzi pregiati, praticamente irraggiungibili il rinforzo per l\u2019attacco in extremis, e solo per la Coppa, venne individuato in Roger Magnusson. In coppa, dopo aver eliminato l'Olympiakos Pireo senza problemi (0-0 ad Atene e 2-0 a Torino, firmato da Zigoni e Menichelli) la Juventus dovette affrontare il e Magnusson si mise in mostra, dimostrando di essere un buon giocatore. Il suo goal a Torino decise il doppio confronto spianando la strada verso i quarti di finale nei quali alla Juventus tocc\u00f2 l'Eintracht Braunschweig campione di Germania. Dopo aver perso l'incontro di andata in Germania con il risultato di 3-2 a Torino, nel ritorno, un rigore trasformato da Bercellino port\u00f2 le due squadre allo spareggio, non essendoci all'epoca la regola dei gol in trasferta. Nella gara di spareggio, giocata allo stadio Wankdorf di Berna, Magnusson mettendosi in tasca mezza difesa tedesca segn\u00f2 il gol che permise alla Juventus di raggiungere la semifinale in cui la Juventus venne eliminata dal Benfica scrivendo la parola fine all'avventura bianconera di Roger Magnusson che si trasfer\u00ec all'Olympique Marsiglia dove non ci mise molto a impressionare il difficile pubblico dello Stade Velodrome con i suoi dribbling diabolici con i quali riesciva ad avere la meglio sui difensori avversari, contribuendo non poco a risolvere le situazioni pi\u00f9 difficili.\nIl primo anno con l'Olympique Marsiglia coincise con la vittoria della Coppa di Francia che pose fine a ventun anni di magra vissuti dal club provenzale. Magnusson fu tra i protagonisti di un esaltante Rennes-Olympique Marsiglia al Parc des Princes, dove la squadra marsigliese si impose ai tempi supplementari per 3-2, proseguendo il suo cammino in Coppa, fino alla vittoria finale contro il Bordeaux.\nL'anno successivo segn\u00f2 l'arrivo dell'attaccante Josip Skoblar, con il quale Magnusson trov\u00f2 una splendida intesa, il duo Skoblar-Magnusson fu l'autentico protagonista delle vittorie marsigliesi fino al 1972, con la doppia vittoria campionato e Coppa di Francia con le prime partecipazioni dell\u2019Olympique Marsiglia in Coppa Campioni, tra cui un famoso Olympique Marsiglia- giocato il 20 ottobre 1971, con Cruijff autentico mattatore, in uno Stade Velodrome pieno fino all\u2019inverosimile.\nL'arrivo della stella del Saint-\u00c9tienne, Salif Keita, lo ricacci\u00f2 nell\u2019ombra e nel 1974 Magnusson lasciava Marsiglia con ventitr\u00e9 goal all\u2019attivo trasferendosi al Red Star; il duo Skoblar-Magnusson avrebbe avuto i suoi discendenti ufficiali nell'Olympique Marsiglia negli anni novanta, nel duo Papin-Waddle.\nMagnusson concluse la sua carriera nel 1979, dopo aver militato in squadre di secondo piano del campionato svedese. Conta 14 presenze e 3 gol nella Nazionale svedese, in cui milit\u00f2 dal 1964 al 1970."}
{"id": "2571910", "revid": "92723", "url": "https://it.wikipedia.org/wiki?curid=2571910", "title": "Shori", "text": ""}
{"id": "2571921", "revid": "6923", "url": "https://it.wikipedia.org/wiki?curid=2571921", "title": "PediaPress", "text": "PediaPress \u00e8 un'azienda con sede a Magonza, in Germania, che si occupa dello sviluppo di software \"open source\" e di stampa.\nOffre un servizio via web che permette la creazione di libri personalizzati da pagine wiki che possono essere stampati con un servizio a pagamento di stampa su richiesta oppure scaricati gratuitamente sul proprio pc. A partire dal 2012 \u00e8 possibile scaricarlo anche in formato epub.\nPediaPress e la Wikimedia Foundation hanno stretto accordo di collaborazione dal dicembre 2007. Per ogni libro la Wikimedia Foundation riceve il 10% del prezzo di vendita."}
{"id": "2571923", "revid": "767487", "url": "https://it.wikipedia.org/wiki?curid=2571923", "title": "Joanna Wang", "text": "Nata a Taipei, ha passato la maggior parte della sua vita a Los Angeles, diplomandosi dalla scuola superiore \"Gabrielino\" nel 2006. Il suo album di debutto, \"Start From Here\", \u00e8 stato pubblicato a gennaio del 2008 come doppio CD, uno con le canzoni in versione inglese e l'altro in cinese. L'album ha raggiunto il #1 nelle classifiche taiwanesi ed ha raggiunto il successo nella gran parte delle regioni del Sudest Asiatico. A giugno del 2008, \u00e8 stato pubblicato anche in Giappone.\nCarriera.\nEssendo cresciuta parzialmente negli Stati Uniti, Joanna ha avuto la possibilit\u00e0 di confrontarsi con i classici della musica pop mondiale, tra cui The Beatles, Queen e Oingo Boingo. Tra gli artisti che l'anno influenzata maggiormente, sono inclusi Danny Elfman, Yoeko Kurahashi (\u5009\u6a4b\u30e8\u30a8\u30b3), Paul McCartney ed alcune colonne sonore di popolari videogiochi, i pi\u00f9 popolari dei quali sono le serie Castlevania, Zelda e Mario Bros.\nJoanna Wang \u00e8 una chitarrista mancina.\nSi \u00e8 esibita in alcune delle sue canzoni, oltre che in cover di varie canzoni popolari cinesi e inglesi, in alcuni programmi televisivi di Taiwan."}
{"id": "2571932", "revid": "834", "url": "https://it.wikipedia.org/wiki?curid=2571932", "title": "Are You Ready?", "text": ""}
{"id": "2571934", "revid": "834", "url": "https://it.wikipedia.org/wiki?curid=2571934", "title": "Are you ready?", "text": ""}
{"id": "2571943", "revid": "1543377", "url": "https://it.wikipedia.org/wiki?curid=2571943", "title": "Ernst Otto Schlick", "text": " Egli, insieme a Henry Bessemer tent\u00f2 di risolvere il problema della rotazione delle navi con l'installazione di grandi giroscopi pesanti. Anche se questi si rivelarono troppo ingombranti, sono gli antenati dei giroscopi usati sugli autopiloti.\nVita.\nSchlick ebbe grande talento per l'ingegneria che lo port\u00f2, nel 1858, all'Universit\u00e0 Tecnica di Dresda. Schlick fond\u00f2 un cantiere navale nel 1869 sempre a Dresda, che si occupava della costruzione di navi fluviali specializzate. Nel 1875 entr\u00f2 a far parte come direttore del cantiere del Nord Werft a Kiel e nel 1892 fu direttore del Bureau Veritas di Amburgo. Dopo dodici anni come direttore del Germanischer Lloyd ad Amburgo si ritir\u00f2 nel 1908.\nFurono importanti per l'industria della costruzione navale del tempo i suoi studi sulle vibrazioni in vapore."}
{"id": "2571946", "revid": "599013", "url": "https://it.wikipedia.org/wiki?curid=2571946", "title": "Alessandro Magni", "text": "Carriera.\nCresciuto nel Italia FC Genova, pass\u00f2 al nella stagione 1910-1911 ma, solo negli ultimi due anni in \"rossoblu\" fu stabilmente tra i titolari.\nL'esordio \u00e8 datato 19 febbraio 1911, nella vittoria casalinga per tre ad uno contro l'US Milanese, nella stagione che vide i genoani terminare al quinto posto.\nLa stagione seguente marca una presenza, e con i \"Grifoni\" ottiene il terzo posto finale.\nLa Prima Categoria 1912-1913 termina con i \"rossoblu\" al secondo posto come quella seguente, che per\u00f2 vede Magni diventare titolare inamovibile, poich\u00e9 scender\u00e0 in campo in ventisette occasioni sulle ventotto partite disputate dal sodalizio genovese.\nNella stagione 1914-15, riusc\u00ec a vincere lo scudetto con i grifoni bench\u00e9 gli venisse assegnato solo al termine del conflitto mondiale che aveva causato l'interruzione del campionato.\nIl campionato 1914-1915 fu l'ultimo che Magni disput\u00f2 in Italia.\nTrasferitosi in Turchia verso il 1920 per lavoro, gioc\u00f2 anche per alcune squadre turche prima di ritornare a Genova nel 1922."}
{"id": "2571947", "revid": "92723", "url": "https://it.wikipedia.org/wiki?curid=2571947", "title": "Lo strano caso di Felice C.", "text": "Lo strano caso di Felice C. \u00e8 una commedia teatrale del 1996 diretta e interpretata da Vincenzo Salemme. Nel 2005, lo stesso Salemme vi trarr\u00e0 il soggetto del suo film \"Cose da pazzi\", dove ricoprir\u00e0 tra gli altri lo stesso ruolo in cui recitava nell'opera.\nTrama.\nIl funzionario della previdenza statale Giuseppe Cocuzza giunge a casa di un certo Felice C., avendo questi presentato richiesta per la pensione di invalidit\u00e0 civile. All'inizio incontra un anziano signore (il nonno paterno di Felice), che si muove su una sedia a rotelle e, chiamandosi anche lui Felice, Giuseppe crede che la richiesta riguardi l'anziano invalido.\nDopo una serie di esilaranti equivoci tra Giuseppe e l'anziano, compare il nipote (il vero Felice C. della richiesta). Cocuzza capisce che \u00e8 costui che desidera avere il sussidio, ma rimane perplesso, perch\u00e9 \u00e8 un uomo relativamente giovane e apparentemente in buona salute a chiedere la pensione di invalidit\u00e0. Felice gli spiega che desidera avere la pensione a causa della caduta del comunismo, di cui era convinto seguace.\nCocuzza naturalmente non pu\u00f2 accogliere la domanda, quindi Felice cerca di fargli capire il suo stato d'animo con una serie infinita di esempi, finch\u00e9 si fa prendere dalla rabbia a causa dell'indifferenza di Cocuzza e comincia ad urlare che, se non sar\u00e0 accettata la sua domanda, sar\u00e0 costretto a delinquere per vivere. Giuseppe scappa via spaventato.\nQualche anno dopo incominciano ad arrivare a casa di Giuseppe dei pacchetti contenenti 30 milioni di lire ogni fine mese. I pacchetti non hanno indicazioni del mittente, ma su ognuno di essi vi sono scritte frasi diverse contenenti sempre la parola \u201dFelice\u201d.\nAllora Giuseppe, insieme alla moglie Clelia e ai cognati Luigi e Livia, comincia a pensare a come nascondere i pacchetti al fisco, per evitare guai futuri e mantenere i soldi, mentre la moglie e il cognato vorrebbero spenderli il prima possibile.\nIn seguito si presenta a casa di Cocuzza il Felice C. di qualche anno prima, e gli confessa di essere lui il mittente dei pacchetti, essendo nel frattempo diventato un ricco malavitoso, come aveva promesso di fare quando Giuseppe si era rifiutato di accettare la sua domanda di pensione. Quindi prende a raccontare di come fosse diventato un potente spacciatore e di come avesse lasciato morire suo nonno in una casa di riposo. Rivela inoltre che i misteriosi pacchetti da trenta milioni rappresentavano la met\u00e0 dei suoi guadagni, che sentiva di dovere a colui che, col suo rifiuto, gli aveva dato l'idea di entrare nella malavita.\nAllora Giuseppe comincia a sentirsi in colpa per tutti i crimini commessi da Felice e vorrebbe rifiutare i soldi, ma interviene la moglie che vorrebbe invece tenerseli, quindi cominciano a nascere dei litigi.\nInfine arriva il nonno di Felice vestito elegantemente, ed \u00e8 a questo punto che Felice rivela a Giuseppe che ha voluto giocargli uno scherzo: lui non si \u00e8 arricchito per esser diventato un malavitoso, ma per aver vinto al Totocalcio con una schedina dove il funzionario gli aveva dato dei pronostici nell'attesa del nipote e quindi i pacchetti erano la percentuale data dal nonno al funzionario per i pronostici rilevatesi poi vincenti, e ha voluto mettere in atto tutta la messinscena per dimostrare al Cocuzza come possono facilmente crollare certe convinzioni, proprio come era successo a lui anni prima con i suoi ideali politici."}
{"id": "2571948", "revid": "276444", "url": "https://it.wikipedia.org/wiki?curid=2571948", "title": "Mirage (casa automobilistica)", "text": ""}
{"id": "2571950", "revid": "76963", "url": "https://it.wikipedia.org/wiki?curid=2571950", "title": "Fratelli Collyer", "text": "Nati da una ricca famiglia, a seguito del divorzio dei genitori iniziarono a rinchiudersi in loro stessi, rifiutando ogni contatto con il mondo esterno, senza mai uscire per decenni dalla loro abitazione di Harlem. Nel 1947 furono rinvenuti cadaveri; una chiamata anonima avvis\u00f2 la polizia della presenza di un cadavere in quell'edificio, e le forze dell'ordine si trovarono di fronte ad una casa piena di trappole contro gli intrusi, immondizia, e qualunque tipo di oggetto che avevano accumulato in circa quarant'anni dall'inizio del secolo alla loro morte.\nFamiglia.\nI fratelli Collyer nascono da Herman Livingston Collyer (1857-1923), un ginecologo di Manhattan che lavora al Bellevue Hospital, e Susie Gage Frost (1856-1929); hanno una sorella, Susan, che muore ancora bambina nel 1880. Le origini della famiglia possono essere fatte risalire ad una comunit\u00e0 giunta nel 1620 in Massachusetts sulla nave Speedwell presumibilmente solo una settimana dopo la Mayflower; la famiglia dei fratelli Collyer, in particolare, trae discendenza dall'antica e rispettabile famiglia Livingston di New York, giunta a New York dalla Scozia nel 1672. Frequentano scuole prestigiose, ed entrambi si iscrivono alla Columbia University, appena trasferita presso l'attuale sede di Morningside Heights, distante solo 20 minuti di cammino dalla casa dei Collyer. Homer si laurea in diritto della navigazione, e Langley in ingegneria (la Columbia University, tuttavia, afferma che non ci sono tracce della partecipazione ai corsi), nel tentativo di diventare un inventore. Langley suona anche il pianoforte a livello professionale al Carnegie Hall e diventa presto un musicista dall'aspetto singolare: la sua lunga chioma fluente \u00e8 di certo una rarit\u00e0 per l'epoca, inoltre \u00e8 un esperto di giustizia presso la Trinity Church. Nel corso degli anni l'eccentricit\u00e0 di entrambi i fratelli si fa sempre pi\u00f9 evidente. Langley si cimenta con diverse invenzioni, tra cui un apparecchio per aspirare l'aria all'interno dei pianoforti e una Ford modello T modificata per produrre elettricit\u00e0.\nNel 1909 il Dr. Herman Collyer, assieme a sua moglie e ai suoi due figli, si trasferisce nella nuova residenza ad Harlem, in un momento in cui questo \u00e8 un quartiere altolocato in cui numerosi cittadini abbienti di New York pensano di andare a vivere. Anche lo stesso Dr. Collyer \u00e8 famoso per le sue stravaganze, e spesso viene avvistato mentre pagaia in canoa lungo l'East River per raggiungere il City Hospital su Blackwell's Island, in cui lavora occasionalmente, per poi tornare a casa con la canoa sulle spalle una volta riapprodato sull'isola di Manhattan. Abbandona la famiglia nel corso del 1919, pochi anni prima di morire, senza alcuna spiegazione; si ignora anche se, all'abbandono della casa di Harlem, la moglie lo segua nella nuova casa al 153 West della 77\u00aa Strada. In ogni caso Homer e Langley rimangono nella casa abbandonata dal padre e, dopo la morte dei genitori (il Dr. Collyer nel 1923 e la moglie nel 1929), ereditano tutte le loro propriet\u00e0 e le trasferiscono nella casa di Harlem.\nIl quartiere nel frattempo ha perso il fascino della zona residenziale borghese e i due fratelli, diventati un'anacronistica curiosit\u00e0 per i residenti, decidono di eclissarsi dal mondo.\nReclusione.\nAlcuni ladri tentano di introdursi nella casa dei fratelli sulla base di voci infondate sulla presenza all'interno di oggetti di valore, e giovani teppisti prendono l'abitudine di lanciare sassi contro le finestre. Le paure dei Collyer crescono di pari passo alla loro eccentricit\u00e0: sbarrano le finestre e Langley usa le sue doti ingegneristiche per predisporre delle trappole. In seguito al taglio delle forniture di gas, telefono, luce ed acqua per morosit\u00e0, i fratelli iniziano a riscaldare la vasta propriet\u00e0 utilizzando solo una piccola stufa a cherosene e per un breve periodo Langley tenta di generare elettricit\u00e0 attraverso il motore di un'autovettura, mentre riesce a procurarsi l'acqua da una fontanella in un parco distante quattro isolati a sud della casa (presumibilmente Mount Morris Park, che dal 1973 prende il nome di Marcus Garvey Park). Langley affronterebbe inoltre lunghe distanze per procurarsi il cibo, arrivando a volte fino a Williamsburg per comprare solo una fetta di pane. Inoltre recupera il cibo dalla spazzatura e raccoglie gli scarti di fruttivendoli e macellai per portarli al fratello infermo, insieme ad innumerevoli pezzi di suo interesse raccolti tra i rifiuti.\nNel 1932, poco prima del sopraggiungere della cecit\u00e0 Homer Collyer acquista l'edificio antistante la casa al 2077 Fifth Avenue all'angolo con la 128th Street, con l'intenzione di ampliarlo e farne un palazzo di appartamenti.\nNel 1933 Homer, gi\u00e0 reso zoppo dalla malattia reumatica, diventa cieco dopo un'emorragia alla parte interna del bulbo oculare, e Langley escogita un rimedio: una dieta di cento arance a settimana, con pane nero e burro di arachidi. A causa della malattia, che lo rese infine cieco, Homer abbandona ogni progetto di guadagnare dal mercato immobiliare. Le bollette e le imposte sui redditi non pagate fanno s\u00ec che la citt\u00e0 di New York nel 1943 sequestri la propriet\u00e0 acquistata; Langley si oppone obiettando che chi non ha reddito non dovrebbe pagare imposte sui redditi.\nNotoriet\u00e0.\nIl nome dei fratelli Collyer appare per la prima volta sui giornali nel 1938, quando respingono le attenzioni di un agente immobiliare interessato ad acquistare la casa per 125.000 dollari. Il \"New York Times\" pubblica interviste ai vicini secondo i quali i fratelli vivono immersi in una specie di \"magnificenza orientalista\" e siedono su mucchi di contanti, che hanno paura di depositare in banca. Nessuna delle due voci \u00e8 vera: di certo i fratelli non erano poveri anche se fosse stato lecito pensarlo, vista la prolungata assenza di occupazione di entrambi. Nel 1939 alcuni lavoratori della Consolidated Edison, l'azienda produttrice e distributrice di energia elettrica e gas a New York, fanno irruzione nella casa per rimuovere due contatori del gas, che era stato spento nel 1928, e la casa venne circondata da una folla di un migliaio di curiosi.\nI fratelli tornano all'attenzione dei media nel 1942 all'arrivo dei problemi per il mancato pagamento del mutuo sulla casa. In quell'anno il \"New York Herald Tribune\" intervista Langley che, a chi gli chiede dei pacchi di vecchi giornali conservati, risponde \"li metto da parte per Homer, cos\u00ec che possa aggiornarsi sulle novit\u00e0 quando riacquister\u00e0 la vista\". La Bowery Savings Bank inizia la procedura di sfratto e invia una squadra per lo sgombero, ma Langley si oppone all'ingresso degli operai inducendo i vicini a chiamare la polizia. Quando i poliziotti forzano l'ingresso abbattendo la porta si bloccano davanti ad un muro verticale di spazzatura accatastata che arriva fino al soffitto. Senza indugio Langley stacca un assegno di 6.700 dollari (pari a 97.034 dollari del 2015), estinguendo il mutuo in un singolo pagamento, manda tutti fuori dall'edificio e si eclissa ancora una volta dalla curiosit\u00e0 pubblica per emergere saltuariamente, solo di notte, quando ha bisogno di andare a denunciare tentativi di effrazione presso le autorit\u00e0, procurarsi il cibo o raccogliere oggetti che suscitano il suo interesse, vivendo assieme al fratello una vita da recluso.\nRitrovamento del cadavere di Homer Collyer.\nIl 21 marzo del 1947 un informatore anonimo chiama il 122\u00ba distretto di Polizia affermando che c'\u00e8 un cadavere nella casa dei fratelli. Una squadra parte per il controllo ma trova fin dall'inizio difficolt\u00e0 ad entrare: l'edificio non ha n\u00e9 campanello n\u00e9 telefono e le porte sono serrate e, bench\u00e9 i vetri siano rotti, griglie di ferro alle finestre del seminterrato proteggono dall'accesso. Una squadra di emergenza di sette elementi non trova infine altro modo di procedere se non buttare sulla strada antistante tutti i rifiuti che bloccano l'accesso dietro l'ingresso principale in cui sono stipati, a formare un enorme muro solido composto di vecchi giornali, reti da materasso, sedie, parte di una macchina da cucire, scatole, parti di un torchio da vino, e numerosi altri rifiuti. Un agente, William Barker, riesce ad entrare attraverso la finestra di una camera da letto secondaria. Dietro questa finestra si trovano, tra le altre cose, altri pacchi e pile di giornali, scatole di cartone vuote tenute insieme da corde, pezzi di un passeggino, un rastrello e vecchi ombrelli legati assieme. Dopo due ore di spostamenti l'agente trova Homer Collyer morto con indosso solo un consunto accappatoio blu e bianco. Il corpo viene ritrovato in posizione accucciata con la testa, coperta da capelli grigi e arruffati lunghi fino alle spalle, tra le ginocchia.\nSecondo l'assistente anatomopatologo Dr. Arthur C. Allen, che identifica il cadavere come quello di Homer, questi non \u00e8 morto da pi\u00f9 di dieci ore e, dunque, il fetore proveniente dalla casa non pu\u00f2 essere causato dal corpo ritrovato. Vengono ravvisate ipotesi di un crimine: Homer \u00e8 stato ucciso dall'effetto combinato di malnutrizione, disidratazione e arresto cardiaco. Davanti a una folla di circa 600 persone che si raduna attorno alla casa, incuriosita dai rifiuti e dall'odore, gli investigatori non riescono a trovare Langley.\nLa ricerca del fratello scomparso inizia dalla casa, con tutte le difficolt\u00e0 connesse alla rimozione dei rifiuti. La maggior parte viene considerata di nessun valore e riversata in giardino per essere portata via dal dipartimento di igiene, mentre pochi oggetti vengono conservati. Nella ricerca delle settimane successive viene rinvenuto un discreto assortimento di armi e munizioni, ma di Langley nessuna traccia.\nCaccia all'uomo.\nIl 30 marzo iniziano a circolare voci infondate secondo le quali Langley sarebbe stato visto su un autobus diretto ad Atlantic City, dando luogo ad un'inutile caccia all'uomo sulle coste del New Jersey. La polizia riprende a cercare in casa due giorni dopo, spostando 3000 libri, molti elenchi telefonici vecchi, la mascella di un cavallo, un pianoforte Steinway, una primordiale macchina per i raggi X, e ulteriori pile di giornali. Dal solo piano terra vengono rimosse pi\u00f9 di 19 tonnellate di rifiuti, e per una settimana i poliziotti continuano a ripulire l'accumulo dei fratelli, arrivando a spostare dal resto della casa altre 84 tonnellate di immondizia. Nonostante buona parte dei rifiuti venisse dall'attrezzatura medica del padre dei Collyer, una porzione considerevole sono oggetti abbandonati e recuperati da Langley nel corso degli anni.\nRitrovamento del cadavere di Langley Collyer.\nL'8 aprile del 1947 l'operaio Artie Matthews trova il corpo di Langley Collyer a 3 metri di distanza dal punto in cui era morto Homer. Langley giace parzialmente decomposto e divorato dai topi, coperto da una valigia e tre grosse pile di giornali, probabilmente schiacciato da una delle trappole da lui stesso piazzate mentre stava portando da mangiare al fratello paralizzato, infilandosi in veri e propri tunnel tra i giornali. Homer, immobile, muore di fame qualche giorno dopo. L'odore avvertito dall'esterno era dunque causato dal cadavere di Langley, il fratello minore. L'autopsia rileva che era morto da circa un mese, il 9 marzo e 12 giorni prima della scoperta del cadavere del fratello.\nEntrambi i fratelli vengono sepolti con i genitori presso il cimitero di Cypress Hill a Brooklyn.\nContenuto della casa.\nLa polizia e gli operai rimossero 103 tonnellate di immondizia dalla casa. I pochi oggetti di valore fruttarono all'asta meno di , la propriet\u00e0 dei fratelli Collyer venne valutata complessivamente , dei quali in oggetti personali (gioielli, contanti, oggetti di valore e simili).\nTra gli oggetti rimossi dalla casa si trovarono: un passeggino, un passeggino per bambole, biciclette arrugginite, cibo andato a male, pelapatate, una collezione di armi, candelabri di cristallo, palle da bowling, la capote di un calesse, un cavalletto, tre manichini, alcuni ritratti dipinti, foto di pin-up, busti in gesso, il baule della signora Collyer, molle del letto arrugginite, la stufa a cherosene, un seggiolone da bambino (i fratelli furono sempre scapoli e senza figli), pi\u00f9 di libri, tra i quali libri di medicina e ingegneria e pi\u00f9 di codici legali, organi umani sotto formalina, 8 gatti vivi, il telaio meccanico di una vecchia Ford T riadattata da Langley, tappezzeria, centinaia di rotoli di tessuti e seta, orologi, 14 pianoforti sia a coda che verticali, un clavicordo, 2 organi, alcuni banjo, violini, corni da caccia, organetti, un grammofono con dischi e innumerevoli pacchi di riviste e giornali, alcuni dei quali risalenti a decine di anni prima. Vicino al punto in cui Homer era morto la polizia ritrov\u00f2 34 libretti di risparmio, per un totale di dollari. Tra le riviste venne trovata una copia del \"New York Journal\" datata 13 giugno 1927 dedicata al ritorno a casa dopo la trasvolata atlantica di Charles Lindbergh.\nUna grandissima quantit\u00e0 del materiale era costituita da immondizia. La stessa casa, non avendo mai ricevuto manutenzione, era in rovina: il tetto era staccato e alcuni muri avevano ceduto lasciando i mattoni e la calce in vista. La casa fu ritenuta pericolosa secondo le norme antincendio nel luglio dello stesso anno e venne rasa al suolo il mese dopo.\nAlcuni degli oggetti recuperati furono esposti allo \"Hubert's Dime Museum\", collocati in mezzo a fenomeni da baraccone. La morbosa attenzione del pubblico si rivers\u00f2 sulla sedia su cui Homer Collyer era stato ritrovato morto. La sedia dei Collyer pass\u00f2 attraverso diversi collezionisti privati fino alla rimozione dall'esibizione al pubblico dal 1956. Col passare del tempo la fama sinistra dell'oggetto aument\u00f2 per colpa del destino dei possessori ed oggi \u00e8 propriet\u00e0 di Babette Bombshell di Orlando, una collezionista di oggetti strani e rarit\u00e0.\nAl posto della casa demolita dal 1962 si trova il \"Collyer Brothers Park\".\nRiferimenti nella cultura di massa.\nNel 2009, E. L. Doctorow ha pubblicato un romanzo dedicato alla vita dei due fratelli, intitolato \"Homer and Langley\" ed edito da Random House.\nLa storia dei due fratelli viene rappresentata nella storia \"I fratelli Collyer - Due perfetti sconosciuti\" nella raccolta di storie a fumetti \"Vite bizzarre di gente eccentrica\" di Hirohiko Araki e Hirohisa Onikubo, pubblicato in Italia nel 2005 da Star Comics."}
{"id": "2571952", "revid": "53508", "url": "https://it.wikipedia.org/wiki?curid=2571952", "title": "Lucentezza", "text": ""}
{"id": "2571953", "revid": "1305772", "url": "https://it.wikipedia.org/wiki?curid=2571953", "title": "Pacific", "text": ""}
{"id": "2571962", "revid": "382796", "url": "https://it.wikipedia.org/wiki?curid=2571962", "title": "Hill (automobilismo)", "text": ""}
{"id": "2571973", "revid": "580197", "url": "https://it.wikipedia.org/wiki?curid=2571973", "title": "A.C.F. Brescia Calcio Femminile", "text": "LA.C.F. Brescia Calcio Femminile Societ\u00e0 Sportiva Dilettantistica, meglio nota come Brescia Calcio Femminile o Brescia femminile, \u00e8 una societ\u00e0 calcistica italiana con sede nella citt\u00e0 di Brescia. Milita in Serie B, la seconda divisione del campionato italiano di calcio femminile. Ha vinto per due volte il campionato italiano, per tre volte la Coppa Italia e per quattro volte la Supercoppa italiana.\nStoria.\nIl primo nucleo delle ragazze bresciane viene costituito nel 1994 quando, affiliata all'ANSPI, vince il campionato provinciale bresciano. Fondata nel 1985 come \"F.C.F. Capriolo Arredamenti Ostilio\", cambi\u00f2 nome cinque anni pi\u00f9 tardi in \"A.C.F. Pro Bergamo\", spostando la propria sede e il campo da gioco in terra bergamasca per aumentare il bacino d'utenza del settore giovanile.\nLa societ\u00e0 nel 2005-2006 cambia nuovamente denominazione in \"A.C.F. Brescia Femminile\", e torna a giocare sul campo di Capriolo. Il primo anno come Brescia Calcio Femminile coincise con la seconda retrocessione in Serie B, dove rimase per due stagioni prima di fare ritorno nel campionato cadetto.\nIl campionato 2007-2008 vede Brescia al terzo posto della classifica finale, mancando la promozione in Serie A, che per\u00f2 arriver\u00e0 nella stagione successiva. Dopo l'approdo altalenante nella massima serie, durante la stagione 2011-12 arriva il primo trofeo della storia societaria con la conquista della Coppa Italia, aprendo di fatto un ciclo positivo preludio del successo ottenuto nella stagione 2013-2014 con la conquista del titolo di Campione d'Italia e con la qualificazione per la prima volta alla UEFA Women's Champions League.\nLa stagione 2014-2015 si \u00e8 aperta il 27 settembre con la vittoria della Supercoppa italiana sul superato grazie ai tiri di rigore, dopo che i tempi regolamentari si erano conclusi in parit\u00e0 sull'1-1. La prima partecipazione alla UEFA Champions League si \u00e8 conclusa subito ai sedicesimi di finale contro le francesi dell'Olympique Lione, che hanno vinto sia la partita di andata giocata allo Stadio Rigamonti per 5-0 sia la partita di ritorno in terra francese per 9-0. In campionato il Brescia ha lottato fino all'ultima giornata con l' per la conquista dello scudetto, ma, nonostante i 66 punti conquistati e le sei vittorie consecutive nelle ultime sei giornate, non \u00e8 riuscito a colmare il punto di distacco dallo stesso AGSM Verona. Al termine della stagione il Brescia ha conquistato la sua seconda Coppa Italia dopo aver sconfitto il per 4-0 nella finale disputata ad Abano Terme il 23 maggio 2015. Il cammino che ha portato il Brescia in finale \u00e8 stato netto, con venti reti realizzate e nessuna subita: 6-0 all'Alba negli ottavi di finale, 5-0 all'Inter Milano nei quarti di finale, 5-0 al in semifinale e 4-0 al Tavagnacco in finale.\nAnche la stagione 2015-2016, con il Brescia che festeggia il trentennale dalla sua fondazione, si \u00e8 aperta con la vittoria della Supercoppa italiana grazie ai tiri di rigore. Questa volta al termine della partita disputata a Castiglione delle Stiviere il 26 settembre la vittoria \u00e8 arrivata sull'AGSM Verona dopo che i tempi regolamentari si erano conclusi a reti inviolate. In estate si era ritirata dal calcio giocato Elisa Zizioli, con la societ\u00e0 che designa come nuova capitana Valentina Cernoia in biancoblu dall'et\u00e0 di quindici anni. L'avventura in Champions League 2015-16 \u00e8, invece, iniziata il 7 ottobre allo Stadio Mario Rigamonti con l'andata dei sedicesimi di finali contro il . Grazie alla rete segnata da Sara Gama nel primo tempo il Brescia si \u00e8 aggiudicata la vittoria della partita. Vincendo la gara di ritorno in Inghilterra con lo stesso risultato le bresciane hanno conquistato l'accesso agli ottavi di finale, dove hanno incontrato le danesi del Fortuna Hj\u00f8rring. Grazie alla vittoria casalinga per 1-0 e al pareggio per 1-1 in terra danese ottenuto all'89' con una rete di Lisa Boattin, le Leonesse hanno conquistato il passaggio ai quarti di finale entrando a far parte delle migliori otto squadre europee. I quarti di finale hanno contrapposto le Leonesse alle tedesche del Wolfsburg, ma sia l'andata sia il ritorno sono terminate con la vittoria del Wolfsburg per 3-0, eliminando cos\u00ec il Brescia dalla competizione europea. Il 21 maggio 2016 all'ultima giornata di campionato, grazie alla vittoria per 8-0 in trasferta sulla Riviera di Romagna, ha vinto il secondo scudetto della sua storia. In campionato il Brescia ha raggiunto la vetta della classifica all'undicesima giornata in coabitazione con e Mozzanica, per poi isolarsi in vetta alla 16\u00aa giornata e mantenerla fino alla fine, nonostante la rincorsa della Fiorentina e dell'AGSM Verona. Il 12 giugno 2016 il Brescia ha vinto anche la Coppa Italia, battendo in finale l'AGSM Verona per 2-1 e concludendo la stagione con una tripletta di trofei nazionali conquistati.\nNel maggio 2016 l'ufficio comunicazione e immagine del Brescia, guidato da Edoardo Brunetti dal luglio 2015, viene inserito nel G8 europeo della comunicazione Uefa, venendo poi confermato nelle prime otto posizioni europee nel maggio 2017..\nCome nelle due precedenti stagioni il 2016-2017 si \u00e8 aperto con la vittoria della Supercoppa italiana grazie alla vittoria per 2-0 sull'AGSM Verona nella finale disputatasi a Bassano del Grappa e risolta dalla doppietta realizzata da Daniela Sabatino. L'avventura in Champions League si \u00e8 interrotta agli ottavi di finale: il Brescia nei sedicesimi aveva superato le campionesse polacche del perdendo la gara di andata 4-3 dopo essersi portato sul 3-1, ma vincendo al ritorno 3-2 in rimonta. Agli ottavi l'avversario \u00e8 nuovamente il , che espugna lo Stadio Rigamonti 1-0 all'andata e si impone 3-1 al ritorno. In campionato la squadra di Bertolini \u00e8 giunta seconda alle spalle della , qualificandosi per il quarto anno consecutivo alla UEFA Women's Champions League. Decisive le doppie sconfitte contro le viola e il passo falso nel mese di gennaio contro l'. Proprio contro la Fiorentina il 26 novembre la capitana Valentina Cernoia \u00e8 stata la prima calciatrice a superare le 200 presenze con il Brescia. Nella stagione 2017-2018 il Brescia ha raggiunto la finale di Coppa Italia, perdendola contro la Fiorentina a Noceto col risultato finale di 3-1. In Champions League ha raggiunto nuovamente gli ottavi di finale, dove \u00e8 stato eliminato dal . In campionato \u00e8 giunto secondo dopo un'ottima stagione alle spalle della vincitrice , con la quale ha perso lo spareggio scudetto dopo i tiri di rigore.\nL'11 giugno 2018 con il comunicato ufficiale numero 68 la FIGC ha ufficializzato l'attribuzione del titolo sportivo dell'A.C.F. Brescia Calcio Femminile all'A.C. Milan. Il Brescia \u00e8 stato, successivamente, ammesso al campionato di Eccellenza, quarta serie nazionale, nel girone lombardo. Dopo aver concluso il campionato al quarto posto, il Brescia \u00e8 stato, in seguito, ripescato in Serie C per la stagione 2019-2020 a completamento organici. Nella stagione 2019-2020 il Brescia \u00e8 stato inserito nel girone B della Serie C, portandosi nelle posizioni di vertice sin dalle prime giornate di campionato. Il campionato \u00e8 stato sospeso il 9 marzo 2020 a causa della pandemia di COVID-19 col Brescia secondo in classifica alle spalle del , per poi essere definitivamente sospeso due mesi dopo. Il 4 agosto 2020 \u00e8 stato annunciato che il Brescia CF era stato ripescato in Serie B per la stagione 2020-2021 a completamento organici.\nNella stagione 2020-21 la squadra \u00e8 iscritta al campionato di Serie B nazionale. In Coppa Italia supera il turno preliminare, venendo poi eliminata nella fase a gironi. In campionato raggiunge la salvezza alla penultima giornata vincendo sul campo del , chiudendo all'ottavo posto. A fine stagione il presidente Giuseppe Cesari annuncia la cessione delle sue quote, passando la mano a Clara Gorno, che diventa cos\u00ec la nuova presidente e azionista di maggioranza della societ\u00e0.\nNella stagione 2021-22 c'\u00e8 un profondo rinnovamento e ringiovanimento della rosa da parte del neo direttore sportivo Diego Rossi, che affida la guida della prima squadra a Elio Garavaglia\nColori e simbolo.\nI colori della maglia del Brescia Calcio Femminile sono blu (sfondo) e bianco (\"V\" sul petto).\nIl simbolo dell'A.C.F. Brescia Femminile \u00e8 composto dalla testa di una leonessa bianca che ruggisce su campo blu con la classica \"V\" bianca sullo sfondo.\nStadio.\nL'A.C.F. Brescia Femminile gioca le partite casalinghe nel centro sportivo comunale di Rodengo-Saiano.\nSociet\u00e0.\nSettore giovanile.\nIl settore giovanile della squadra attualmente comprende cinque formazioni: \"Primavera\", \"Allieve\", \"Giovanissime,\" \"Esordienti\" \"e Pulcine\"\".\" Dalla stagione 2021-2022 \u00e8 partito un importante progetto di affiliazioni nel territorio bresciano per aumentare il numero di tesserate e praticanti che in pochi mesi ha riscosso grandissimo interesse nelle societ\u00e0 della provincia.\nCos\u00ec come accade per la sua pi\u00f9 diretta corrispondente maschile, anche l'ACF Brescia Femminile deve la sua fama in tutta Italia anche all'efficienza del suo vivaio, che lungo gli anni ha messo in luce diverse giovani promesse capaci di raggiungere risultati notevoli sia con la prima squadra, sia nelle rappresentative nazionali: alcuni esempi sono Cristina Merli, Elisa Mele (che ha vestito la maglia delle \"Leonesse\" per tutta la sua carriera), Annamaria Serturini e, pi\u00f9 recentemente, Paola Boglioni e Francesca Imprezzabile.\nCollaborazioni.\nAlmeno formalmente, l'ACF Brescia Femminile e il Brescia Calcio maschile sono due societ\u00e0 indipendenti una dall'altra, anche se condividono gli stessi colori e simboli: tuttavia, in seguito ad un accordo stipulato e ratificato dai presidenti Massimo Cellino e Giuseppe Cesari, a partire dal settembre del 2020 le due squadre hanno avviato un sodalizio mirato allo sviluppo e alla crescita dei loro rispettivi settori giovanili. Collaborazione che \u00e8 stata rinnovata anche per la stagione 2021-2022.\nOrganico.\nRosa 2021-2022.\nRosa, ruoli e numeri di maglia tratti dal sito ufficiale, aggiornati al 29 dicembre 2021."}
{"id": "2571977", "revid": "149587", "url": "https://it.wikipedia.org/wiki?curid=2571977", "title": "Territorio di Primorje", "text": ""}
{"id": "2571981", "revid": "287204", "url": "https://it.wikipedia.org/wiki?curid=2571981", "title": "Wallingford (Connecticut)", "text": "Wallingford \u00e8 un comune degli Stati Uniti d'America, della Contea di New Haven nello Stato del Connecticut. Ha una popolazione di 44.736 abitanti"}
{"id": "2571990", "revid": "767487", "url": "https://it.wikipedia.org/wiki?curid=2571990", "title": "UmaTurman", "text": "UmaTurman (in cirillico \u0423\u043c\u0430\u0442\u0443\u0440\u043c\u0430\u043d), talvolta riportato anche come UMA2RMAN (in cirillico \"\u0423\u041c\u04102\u0420\u041c\u0410\u041d\"), \u00e8 un gruppo di musica pop formato dai fratelli Kristovskij: Sergej e Vladimir nominando il gruppo in onore della loro attrice preferita Uma Thurman. Successivamente si aggiunsero Aleksej Ernest e Aleksej Kaplun (tastiera), Sergej Solodkin (batteria), Aleksej Ko\u017eakov e Jurij Terlecky (chitarra).\nLa canzone che li ha resi famosi \u00e8 \"Praskov'ja\" (\u041f\u0440\u0430\u0441\u043a\u043e\u0432\u044c\u044f) dopo la sua diffusione radiofonica e \"Prostit'sja\" (\u041f\u0440\u043e\u0441\u0442\u0438\u0442\u044c\u0441\u044f) usata anche come colonna sonora del film \"No\u010dnoj Dozor\" (\u041d\u043e\u0447\u043d\u043e\u0439 \u0414\u043e\u0437\u043e\u0440).\nIl gruppo vinse il premio MTV Music Awards in Russia come miglior debutto del 2004.\nStoria.\nIl gruppo si \u00e8 formato a Ni\u017enij Novgorod nel luglio dell'anno 2003 quando Kristovskij ha scritto il primo demo album. Successivamente 15 canzoni sono state scritte e portate a Mosca. Il 23 e 24 marzo 2004 \u00e8 stato prodotto a Jalta il primo videoclip della canzone Praskov'ja.\nTimur Bekmambetov, regista del film \"No\u010dnoj Dozor\", attratto dalla creativit\u00e0, ha suggerito al gruppo di scrivere una colonna sonora del proprio film e la canzone rimase nei vertici delle classifiche russe per tanto tempo. Successivamente altri 2 videoclip sono stati prodotti: \"Prostit'sja\" e \"Uma Turman\".\nIl 16 ottobre il gruppo vinse la cerimonia Russia Music Awards come miglior debutto\nKristovsky scrisse successivamente la colonna sonora del serial Papiny Do\u010dki (\u041f\u0430\u043f\u0438\u043d\u044b \u0434\u043e\u0447\u043a\u0438).\nDiscografia.\n2004.\n\u00abNella citt\u00e0 N\u00bb (\u0412 \u0413\u043e\u0440\u043e\u0434\u0435 N)\nNon Cola ma Da\u010dki (\u041d\u0438 \u043a\u043e\u043b\u0430, \u043d\u0438 \u0434\u0430\u0447\u043a\u0438)\n2005.\nPu\u00f2 essere un sogno?... (\u0410 \u041c\u043e\u0436\u0435\u0442 \u042d\u0442\u043e \u0421\u043e\u043d?...)\n2008.\nDove i sogni si realizzano (\u041a\u0443\u0434\u0430 \u041f\u0440\u0438\u0432\u043e\u0434\u044f\u0442 \u041c\u0435\u0447\u0442\u044b)"}
{"id": "2571992", "revid": "2057018", "url": "https://it.wikipedia.org/wiki?curid=2571992", "title": "Bibbia di Jefferson", "text": "La Bibbia di Jefferson, anche nota come The Life and Morals of Jesus of Nazareth, \u00e8 un'opera scritta da Thomas Jefferson. L'opera di origine religiosa era stata concepita da Jefferson per esaltare gli insegnamenti di Ges\u00f9, rimuovendo alcune delle parti del Nuovo Testamento contenenti descrizioni di eventi soprannaturali, la cui origine secondo Jefferson era data dall'incomprensione di tali eventi da parte dei quattro evangelisti."}
{"id": "2571995", "revid": "131358", "url": "https://it.wikipedia.org/wiki?curid=2571995", "title": "The Life and Morals of Jesus of Nazareth", "text": ""}
{"id": "2571996", "revid": "1573940", "url": "https://it.wikipedia.org/wiki?curid=2571996", "title": "Shahrest\u0101n di Dashtestan", "text": "Lo shahrest\u0101n di Dashtestan (farsi \u0634\u0647\u0631\u0633\u062a\u0627\u0646 \u062f\u0634\u062a\u0633\u062a\u0627\u0646) \u00e8 uno dei 10 \"shahrest\u0101n\" della provincia di Bushehr, in Iran. Il capoluogo \u00e8 Borazjan. Lo shahrest\u0101n \u00e8 suddiviso in 6 circoscrizioni (\"bakhsh\"): "}
{"id": "2572003", "revid": "767487", "url": "https://it.wikipedia.org/wiki?curid=2572003", "title": "Luigi Benvenuto", "text": "Carriera.\nCresciuto nel , dove inizia a giocare in prima squadra nella Prima Categoria 1912-1913. Con il \"Grifone\" vinse il suo unico scudetto nel 1915, bench\u00e9 gli venisse assegnato al termine del primo conflitto mondiale che aveva causato l'interruzione del campionato.\nDopo aver passato il 1919 come militare a Caserta, torn\u00f2 a giocare per il nella stagione 1920-1921, che fu tra l'altro l'ultima stagione con i \"rossoblu\", piazzandosi al secondo posto del girone A delle semifinali nazionali della Prima Categoria 1920-1921.\nLasciato il , passa nel 1921 al Giovani Calciatori Bolzaneto, con cui giunge all'ultimo posto del Classifica Campionato Ligure 1921-22 e che lascer\u00e0 dopo un anno per giocare nel Rapallo.\nNel 1923 viene ingaggiato dall'Andrea Doria, dove chiuder\u00e0 la carriera nel 1925 dopo aver ottenuto due ottavi posti nelle stagioni di massima serie 1923-1924 e 1924-1925."}
{"id": "2572004", "revid": "709565", "url": "https://it.wikipedia.org/wiki?curid=2572004", "title": "Michael Pointer", "text": "Michael Pointer \u00e8 un personaggio dei fumetti creato da Brian Michael Bendis (testi) e Steve McNiven (disegni), pubblicato dalla Marvel Comics. Apparso per la prima volta sulle pagine di \"New Avengers\" n. 16 (aprile 2006), Michael \u00e8 un mutante in grado di assorbire energia da qualsiasi fonte a lui vicina. Durante gli eventi successivi alla decimazione \u00e8 diventato il \"contenitore\" di tutta l'energia ed i poteri mutanti in eccesso che Scarlet aveva tolto ai legittimi proprietari. Nel corso della sua storia editoriale ha assunto diversi nomi-in-codice, tra cui Collettivo, Guardian e Arma Omega prima di quello definitivo di Omega.\nBiografia del personaggio.\nCollettivo.\nImpiegato delle poste statunitensi in Alaska, Michael Pointer non era a conoscenza di possedere geni mutanti fino agli eventi che seguirono House of M. Con la dispersione di energia avvenuta dopo la decimazione ad opera di Scarlet, Michael divenne il ricettacolo di tutta l'energia ed i poteri mutanti in eccesso che vagavano per l'intero pianeta. Assorbita l'energia, cadde sotto l'influsso della coscienza disincarnata di Xorn e, assunto il nome di \"Collettivo\", raggiunse il confine fra Canada e Stati Uniti uccidendo circa duemila persone durante il tragitto. Entrato in Canada venne affrontato da Alpha Flight di cui uccise parecchi membri prima di dirigersi a Cleveland, dove ingaggi\u00f2 battaglia contro Iron Man, Ms. Marvel e Sentry. Durante lo scontro, Uomo Ragno e Visione furono in grado di determinare la vera natura dei numerosi poteri di Michael e trovare un modo per sconfiggerlo.\nRiuscito a scampare all'arresto, Collettivo giunse a Genosha dove cominci\u00f2 a ripotenziare Magneto, che a seguito durante la decimazione aveva perduto i propri poteri, solo per essere nuovamente costretto a battersi con i Nuovi Vendicatori. Alla fine dello scontro i poteri di Michael diminuirono considerevolmente e la personalit\u00e0 di Xorn scomparve, tuttavia continu\u00f2 a possedere un considerevole carnet di poteri mutanti residuali. Dopo Civil War \u00e8 stato costretto, come atto di espiazione per il male che aveva causato come Collettivo, ad entrare a far parte degli Omega Flight.\nOmega Flight.\nVestendo una tuta progettata da Reed Richards atta a controllare e regolare i suoi poteri di assorbimento, durante la prima missione degli Omega Michael prese parte allo scontro con la Squadra Distruttrice e Taranaq. Dopo la battaglia, Sasquatch gli porse le proprie scuse per come lo aveva trattato in precedenza, e non si lagn\u00f2 pi\u00f9 del fatto che aveva preso in prestito il nome-in-codice di \"Guardian\" e i colori e la bandiera gli erano propri. Pointer guadagn\u00f2 anche il perdono di Talismano, che realizz\u00f2 quanto in colpa si sentisse l'uomo per aver, in precedenza, sterminato indirettamente non solo i membri di Alpha Flight ma anche tutti quegli altri innocenti.\nUtopia.\nAncora in preda al rimorso per le azioni compiute quando era sotto il controllo del Collettivo, Michal viene avvicinato da Osborn mentre \u00e8 impegnato nella costruzione di un ospedale pediatrico. Informato che a pochi chilometri di distanza un'operazione condotta da \"H.A.M.M.E.R.\" per il sequestro di alcuni camion pieni di Ormone della Crescita Mutante si \u00e8 risolta con la distruzione di alcuni contenitori e la fuoriuscita del loro contenuto, gli consiglia di lasciarsi aiutare, proponendogli nel mentre di entrare a far parte dei suoi X-Men, altrimenti uccider\u00e0 tutto coloro che si trovano nel cantiere assorbendone l'energia. Terrorizzato dall'aver gi\u00e0 causato involontariamente la morte di alcuni suoi compagni di squadra, accetta la proposta e si allontana in elicottero ignaro dei piani che Osborn e Bestia Nera hanno in serbo per lui. Giunto a San Francisco viene presentato ad Emma Frost, suo leader, che non esita un attimo a metterlo in prima linea per sedare una rivolta di mutanti guidata da Satiro.\nPoteri e abilit\u00e0.\nI poteri di Michael consistono nell'assorbire le abilit\u00e0, l'energia e la personalit\u00e0 di qualsiasi mutante a lui vicino. Questo processo funziona in modo inconscio la maggior parte delle volte, anche se pu\u00f2 essere controllato con grandi sforzi di volont\u00e0. Dopo aver assorbito l'energia mutante che vagava per il globo dopo gli eventi di \"House of M\", Michael possiede i poteri di tutti coloro che furono depotenziati da Scarlet. Spesso i suoi poteri si manifestano sotto forma di raggi energetici, e gli garantiscono la possibilit\u00e0 di volare."}
{"id": "2572005", "revid": "26729519", "url": "https://it.wikipedia.org/wiki?curid=2572005", "title": "Italianista", "text": ""}
{"id": "2572007", "revid": "149587", "url": "https://it.wikipedia.org/wiki?curid=2572007", "title": "Kraj di Altaj", "text": ""}
{"id": "2572009", "revid": "116653346", "url": "https://it.wikipedia.org/wiki?curid=2572009", "title": "Joachim Masannek", "text": "\u00c8 famoso per essere il creatore della serie di libri de \"La trib\u00f9 del pallone\".\nVita privata.\nPer scrivere i suoi romanzi, Masannek ha tratto ispirazione dalla sua esperienza come allenatore della squadra di calcio giovanile dei due figli Leon Wessel-Masannek e Marlon Wessel, i quali tra l'altro interpretano due personaggi nei film de \"La trib\u00f9 del pallone\", tratti dai suddetti romanzi."}
{"id": "2572011", "revid": "92723", "url": "https://it.wikipedia.org/wiki?curid=2572011", "title": "Carlo Orazi", "text": "Biografia.\nCarlo Orazi nacque a Castorano (provincia di Ascoli Piceno) \u2013 per cui \u00e8 indicato anche come \u201cCarlo Orazi da Castorano\u201d o pi\u00f9 in breve \u201cCastorano\u201d \u2013 il 20 maggio 1673.\nAccolto nel convento di Teramo dell'Ordine dei frati minori, fu poi inviato missionario in Cina.\nMissione.\nCarlo Orazi part\u00ec nel 1698 e arriv\u00f2 in Cina nel 1700. \nDal 1707 fu vicario del vescovo Bernardino Della Chiesa, residente a Linqing, titolare della diocesi di Pechino.\nIn questa veste Carlo Orazi fu uno dei principali assertori delle posizioni di Propaganda Fide e della Santa Sede sul problema dei riti cinesi (Vd), affrontando anche diversi scontri con i missionari Gesuiti allora operanti alla corte di Pechino. \nNel 1715 venne inviato dal vescovo Della Chiesa a Pechino a pubblicare i decreti Apostolici del 1704 e del 1710 che condannavano le pratiche controverse, e poi di nuovo l'anno successivo con l'analogo scopo di pubblicare la Bolla \"Ex Illa Die\" del marzo 1715, arrivata a Pechino soltanto nel settembre 1716.\nAnche in questa occasione affront\u00f2 notevoli difficolt\u00e0 derivanti dal fatto che i missionari Gesuiti erano contrari all'applicazione e al rispetto dei decreti papali su questa delicata materia, e nel momento in cui Carlo Orazi formalizz\u00f2 loro la emanazione della Bolla Papale, essi si autosospesero dall'amministrazione dei sacramenti, con grave nocumento dell'attivit\u00e0 pastorale nella Missione cattolica di Pechino.\nIn questa occasione Carlo Orazi fu anche imprigionato per una settimana.\nDopo la morte del Vescovo Della Chiesa avvenuta nel 1721, Castorano resse la Diocesi in qualit\u00e0 di vicario, sino al 1725, senza ottenere la nomina episcopale.\nDal 1724, in seguito all'ondata di persecuzioni avviata dal nuovo Imperatore Yongzheng, si stabil\u00ec a Pechino, nella residenza di Propaganda Fide ad Haitien, alla periferia della capitale.\nRientro.\nCastorano ripart\u00ec per l'Italia nell'ottobre 1733, stabilendosi all'Ara Coeli a Roma, rimanendo per sempre un acceso avversario delle posizioni dei Gesuiti e producendo migliaia di pagine di lettere e relazioni molto vivaci in questo senso.\nNel 1742, in concomitanza dell'emanazione della bolla \"Ex Quo Singulari\", con cui papa Benedetto XIV condannava definitivamente i riti cinesi, Orazi fece ritorno al paese natale, nelle Marche, ove mor\u00ec il 1\u00ba febbraio 1755.\nOpere.\n\u00c8 autore di un dizionario latino-cinese e di una grammatica della lingua cinese, e del testo a stampa postumo \"Brevissima notizia o Relazione di varj viaggi, fatiche, patimenti, opere ec..nell'Imperio di Cina ec..\", Livorno, Eredi Santini, 1759, oltre che numerosissimi manoscritti ancora conservati presso i principali archivi storici vaticani."}
{"id": "2572022", "revid": "149587", "url": "https://it.wikipedia.org/wiki?curid=2572022", "title": "Altai", "text": ""}
{"id": "2572024", "revid": "767487", "url": "https://it.wikipedia.org/wiki?curid=2572024", "title": "Ruggero Maineri", "text": "Carriera.\nCresciuto nel , divenendone anche capitano della 3\u00aa squadra il 7 dicembre 1909.\nEsord\u00ec in prima squadra nella Prima Categoria 1911-1912, piazzandosi al terzo posto.\nCon la prima squadra vinse il suo unico scudetto nel 1915, grazie ad un'unica presenza nel derby casalingo del 18 ottobre 1914 contro l'Andrea Doria, bench\u00e9 gli venisse assegnato solo al termine del primo conflitto mondiale che aveva causato l'interruzione del campionato.\nAl termine del conflitto arriva alla neonata Sestrese viene ingaggiato come allenatore, diventando il primo trainer della societ\u00e0, con cui ottiene una promozione in prima categoria. Si piazza al settimo e penultimo posto della Prima Categoria Ligure 1920-21.\nTorna al \"Grifone\" la stagione seguente che sar\u00e0 l'ultima in \"rossoblu\", con cui raggiunse le finali della Lega Nord perse contro la Pro Vercelli.\nNel 1922 passa all'Andrea Doria, club nel quale chiuder\u00e0 la carriera non scendendo per\u00f2 mai in campo."}
{"id": "2572026", "revid": "110157", "url": "https://it.wikipedia.org/wiki?curid=2572026", "title": "Feel Euphoria", "text": "Feel Euphoria \u00e8 un album del gruppo neoprogressive statunitense Spock's Beard. \u00c8 il primo album senza il membro fondatore Neal Morse.\nTracce.\n\"Special edition bonus tracks\""}
{"id": "2572028", "revid": "767487", "url": "https://it.wikipedia.org/wiki?curid=2572028", "title": "The-Dream", "text": "Biografia.\nNato nella Carolina del Nord, \u00e8 stato cresciuto dalla madre, Reva Nash, sino alla morte di quest'ultima avvenuta quando lui aveva tre anni. Terius quindi \u00e8 stato trasferito ad Atlanta, dove \u00e8 stato allevato dal nonno.\nLa sua carriera \u00e8 iniziata nel 2001, anno in cui ha incontrato il produttore Laney Stewart, che gli ha proposto di collaborare con i B2K per l'album \"Pandemonium!\".\nCon lo pseudonimo The-Dream ha quindi lavorato con Britney Spears (\"Me Against the Music\"), Nivea (\"Complicated\") e altri artisti. Nel 2007, insieme a Tricky Stewart, coproduce la hit \"Umbrella\" di Rihanna.\nIn altre occasioni ha collaborato con Christopher \"Tricky\" Stewart.\nNel 2007 firma un contratto con la Def Jam Recordings e inizia a lavorare al suo album discografico di debutto \"Love Hate\", pubblicato nel dicembre dello stesso anno.\nNel giugno 2008 riceve una candidatura ai BET Awards come \"best new artist\".\nNel marzo 2009 pubblica il suo secondo disco \"Love vs. Money\", che vanta collaborazioni con Mariah Carey, Lil Jon e Kanye West. \nNel giugno 2010 \u00e8 la volta del terzo disco in studio chiamato \"Love King\".\nNel dicembre 2012 pubblica \"Terius Nash: 1977\", mentre nel maggio 2013 \u00e8 la volta di \"IV Play\", a cui collaborano Big Sean, Jay-Z, Beyonc\u00e9, 2 Chainz, Kelly Rowland e Fabolous tra gli altri.\nCollaborazioni.\nNel suo lavoro di autore e produttore ha collaborato, oltre che con gli artisti gi\u00e0 citati, anche con Tinashe, J. Holiday, Usher, Mariah Carey, Jesse McCartney, Mary J. Blige, Diddy, Brandy, Beyonc\u00e9, Ciara e Christina Milian.\nDa interprete pu\u00f2 vantare importanti collaborazioni come quelle con LL Cool J, Plies, Gym Class Heroes, Rick Ross, Jamie Foxx, Jadakiss e Dear Jayne."}
{"id": "2572031", "revid": "767487", "url": "https://it.wikipedia.org/wiki?curid=2572031", "title": "Il giglio nelle tenebre", "text": "Il giglio nelle tenebre (\"Die Liebe der Jeanne Ney\") \u00e8 un film del 1927 diretto da Georg Wilhelm Pabst.\nTrama.\nDalla Crimea, dove si consumano gli ultimi atti della rivoluzione bolscevica, sino a Parigi, l'amore di Jeanne Ney per il giovane rivoluzionario Andreas deve affrontare gli intrighi del vizioso, viscido, perverso Khalibiev. Costui, dopo essere stato responsabile della morte del padre di Jeanne, da lui coinvolto in attivit\u00e0 controrivoluzionarie, incontra di nuovo la giovane nella capitale francese, dove ella ha trovato un impiego come segretaria presso lo zio Raymond, persona avida e gretta, a capo di un'agenzia di investigazioni private. Fingendo un interessamento per la figlia cieca di questi, Khalibiev cerca ripetutamente di insidiare Jeanne.\nMa nulla pu\u00f2 contro l'amore di lei per Andreas, sorto in Russia prima della rivoluzione, e riaccesosi durante il loro breve incontro in Crimea; tanto pi\u00f9 ora che il giovane \u00e8 stato inviato in Francia con compiti diplomatici.\nTuttavia, grazie alle sue frequentazioni dell'agenzia investigativa, Khalibiev, dopo aver ucciso Raymond Ney, riesce ad entrare in possesso di un prezioso diamante, seminando indizi che conducano ad incolpare il russo. Casualmente, quella stessa notte, ha incontrato la giovane coppia in un alberghetto di Montparnasse. Jeanne, dopo aver cercato ed inseguito Khalibiev per ottenere una testimonianza a discolpa del fidanzato, scopre in lui l'autore del crimine.\nIl romanzo e il film.\nTratto dal romanzo del 1924 di Il'ja Ehrenburg di cui nella versione tedesca conserva il titolo, il film se ne discosta sotto molti aspetti. In parte ci\u00f2 \u00e8 dovuto alle strategie commerciali dell'UFA, tendenti a competere con le produzioni americane e con la loro straordinaria capacit\u00e0 di penetrazione nei mercati europei, imitandone le caratteristiche. Cos\u00ec il tragico finale del libro, in cui Jeanne, nel vano tentativo di salvare l'amante, era costretta a concedersi a Khalibiev, si trasforma nel film in un esito a lieto fine in cui la donna non solo riesce a resistere al ricatto dell'avventuriero, ma lo smaschera e salva Andreas. Un esito che riduce il valore simbolico di Khalibiev, quale \" incarnazione delle forze malvagie che fanno strage, nei periodi di transizione, quando tutti i valori sono sconvolti\". Influenze del cinema americano si avvertono anche nella descrizione dell'ambiente e dei caratteri dei personaggi dell'agenzia investigativa.\nPi\u00f9 rispondenti ad esigenze di mobilitazione ideologica appaiono altre evidenti discordanze rispetto al romanzo dello scrittore sovietico. Cos\u00ec un'inattesa visita in chiesa del bolscevico Andreas con la compagna e l'attenzione molto maggiore rivolta alle sue attivit\u00e0 di propaganda ed eversione in terra francese.\nIn un articolo sulla Frankfurter Zeitung del 29 febbraio 1928, Il'ja Ehrenburg espresse pubblicamente la sua disapprovazione.\nLo stile.\nMa, pur con concessioni al melodramma, ad esempio nella descrizione del contrastato amore dei due protagonisti o della pietosa figura della figlia cieca dell'investigatore (Brigitte Helm), Georg Wilhelm Pabst si propone, anche in questo film come il caposcuola della Neue Sachlichkeit. Cos\u00ec la sua ricerca di adesione alla realt\u00e0 lo porta, per le scene dell'orgia iniziale della soldataglia bianca, a reclutare, per 12 marchi al giorno, 120 reduci russi e, dopo averli riforniti di donne ed abbondanti libagioni, ad attendere pazientemente di riprodurre i loro eccessi. A volte, i protagonisti, nelle piazze come nelle stazioni, inghiottiti nello scorrere della vita quotidiana della citt\u00e0, quasi scompaiono. (\"A differenza dei suoi predecessori, Pabst mette in movimento la macchina per fotografare le casuali configurazioni della vita reale.\")\nLa mobilit\u00e0 della macchina da presa, sin dal piano-sequenza iniziale che, dalle scarpe al volto, passando per un tavolino con bottiglie vuote e mozziconi sparsi di sigaretta, introduce la figura del perverso Khalibiev, \u00e8 funzionale a questa perlustrazione della realt\u00e0 nei suoi pi\u00f9 intimi recessi. E cos\u00ec, in una successiva carrellata circolare, introdotta da una dissolvenza in cui la corona imperiale lascia il posto al ritratto di Lenin, siamo condotti attraverso una costellazione di volti ed atteggiamenti di soldati e popolane sino all'ingresso da cui entra Zacharkiewicz, che, seguito da una moltitudine di postulanti, ci riaccompagna al tavolo dei commissari dove con l'amico Andreas organizza il salvataggio di Jeanne, compromessa dalle attivit\u00e0 controrivoluzionarie del padre.\nAnche l'uso serrato del montaggio (in una scena neppure troppo significativa come quella in cui \"Khalibiev vende al padre di Jeanne l'elenco degli agenti bolscevichi [...] che dura 3 minuti [...] bench\u00e9 non ci si renda quasi conto degli stacchi [...] ci sono 40 inquadrature) risponde a questa esigenza di verit\u00e0 nella descrizione. Kracauer sottolinea come ci\u00f2 allontani il regista dalla scuola sovietica del montaggio, con i suoi intenti dialettici e propagandistici, dalla quale pure fu influenzato.\nDeterminante \u00e8 il contributo del fotografo Fritz Arno Wagner, una delle grandi maestranze di una scuola che, all'epoca - siamo nell'anno del primo film sonoro -, aveva esplorato a fondo le capacit\u00e0 tecniche ed espressive del mezzo cinematografico, prima dell'involuzione legata all'introduzione della nuova tecnologia.\nDistribuzione.\nIn Germania, il film fu presentato all'U.T. Kurf\u00fcrstendamm di Berlino il 6 dicembre 1927."}
{"id": "2572032", "revid": "339392", "url": "https://it.wikipedia.org/wiki?curid=2572032", "title": "Lingua khanti", "text": ""}
{"id": "2572036", "revid": "110157", "url": "https://it.wikipedia.org/wiki?curid=2572036", "title": "Monte Orditano", "text": "Il monte Orditano (950 ) \u00e8 un monte della val Polcevera, nell'Appennino Ligure.\nGeografia.\nLa montagna \u00e8 situata nel comune di Ceranesi nella citt\u00e0 metropolitana di Genova, poco lontano dai Piani di Praglia e dal confine con il Piemonte.\nDal monte nasce il torrente Stura che a Ovada confluisce nell'Orba dopo 31 km.\nEscursionismo.\nIl monte \u00e8 attraversato dall'Alta Via dei Monti Liguri."}
{"id": "2572037", "revid": "1305772", "url": "https://it.wikipedia.org/wiki?curid=2572037", "title": "Custom House", "text": "La Custom House \u00e8 la Dogana che ospita o ospitava gli uffici dei funzionari del governo che elaborano le pratiche burocratiche per l'importazione e l'esportazione di merci da e verso un paese."}
{"id": "2572046", "revid": "149587", "url": "https://it.wikipedia.org/wiki?curid=2572046", "title": "Kraj Zabajkal'skij", "text": ""}
{"id": "2572047", "revid": "1226", "url": "https://it.wikipedia.org/wiki?curid=2572047", "title": "Chandrapore", "text": ""}
{"id": "2572048", "revid": "174925", "url": "https://it.wikipedia.org/wiki?curid=2572048", "title": "Arnaldo Forni editore", "text": ""}
{"id": "2572053", "revid": "112933798", "url": "https://it.wikipedia.org/wiki?curid=2572053", "title": "Bric del Terma", "text": "Il Bric del Terma (760 ) \u00e8 un monte della valle Stura situato al confine tra il comune di Masone in Liguria e il comune di Bosio in Piemonte.\nAccesso alla vetta.\nIl monte \u00e8 facilmente raggiungibile dai Piani di Praglia e da Masone."}
{"id": "2572054", "revid": "1521042", "url": "https://it.wikipedia.org/wiki?curid=2572054", "title": "La pelle nera/Se mi vuoi sempre bene", "text": "La pelle nera/Se mi vuoi sempre bene \u00e8 un singolo del cantante Nino Ferrer, pubblicato su disco a 45 giri dalla Riviera nel 1967.\nI due brani sono contenuti nell'album \"Agostino Ferrari ovvero Nino Ferrer\"\nLa pelle nera.\n\"La pelle nera\", conosciuta popolarmente anche come \"Vorrei la pelle nera\", \u00e8 il titolo del brano sul lato A del disco. La canzone scritta da Nino Ferrer, \u00e8 un brano di genere rhythm'n'blues ed \u00e8 un inno alla musica nera ed ai cantanti afro-americani di quegli anni. Ferrer, infatti, nella canzone afferma di volere la pelle nera citando direttamente personalit\u00e0 di rilievo del mondo della musica blues e soul, come Wilson Pickett, Ben E. King, Ray Charles e James Brown.\nLa canzone ha anche toni antirazzisti e viene citato Orval Faubus, all'epoca governatore dell'Arkansas e noto per le sue posizioni contro gli studenti afro-americani.\nLa canzone \u00e8 stata riproposta dallo stesso Nino Ferrer nel 1989 alla manifestazione canora televisiva \"Una rotonda sul mare\".\nCover.\nNel 1988 \"La pelle nera \" \u00e8 stata ripresa dagli Statuto, che l'hanno incisa nel loro album di debutto \"Vacanze\", pubblicato dalla Toast Records. \nNel 1989 Mina la incide per il suo album di quell'anno Uiallalla \nLa canzone ha vissuto un secondo momento di fama nei primi anni novanta, quando veniva proposta pi\u00f9 volte nella trasmissione \"Non \u00e8 la RAI\" in versioni sempre diverse e cantate alternativamente da molte delle ragazze protagoniste del programma. Fra queste versioni le due cover pi\u00f9 celebri sono state pubblicate: la versione cantata da Sabrina Marinangeli \u00e8 inclusa nella prima compilation della trasmissione, mentre la versione di Pamela Petrarolo \u00e8 stata pubblicata nella compilation \"Non \u00e8 la Rai estate\". Nel 2004 Jerry Cal\u00e0 ne ha pubblicato un nuovo arrangiamento nell\u2019album Gran Cal\u00e0 - Anni '60.\nSe mi vuoi sempre bene.\n\"Se mi vuoi sempre bene\" \u00e8 la cover di \"It's a Man's Man's Man's World\" di James Brown, al quale viene fatto riferimento, appunto, nella stessa canzone di Ferrer \"La pelle nera\"; il testo in italiano \u00e8 di Daniele Pace. L'anno precedente la canzone era stata incisa da Lucio Dalla nel suo album \"1999\" con il titolo diverso, \"Mondo di uomini\", cos\u00ec come il testo, scritto da Sergio Bardotti e Luigi Tenco.\nPer un errore mentre sul 45 giri le informazioni sono corrette, nell'album \"Agostino Ferrari ovvero Nino Ferrer\" sono stati riportati come autori quelli della versione di Dalla, Bardotti e Tenco, al posto di Pace."}
{"id": "2572059", "revid": "125771623", "url": "https://it.wikipedia.org/wiki?curid=2572059", "title": "Carlo Baccarini (doppiatore)", "text": "Biografia.\nEra figlio dell'attrice e doppiatrice Laura Carli e padre della doppiatrice Maria Laura Baccarini.\n\u00c8 stato il vicepresidente, direttore amministrativo e socio fondatore della CVD dal 1970, vi ha lavorato fino alla morte in esclusiva come doppiatore e direttore del doppiaggio.\nTra i tanti personaggi che ha doppiato, il comandante Eric Lassard nei diversi film della serie \"Scuola di polizia\", Barbalbero nei film tratti da \"Il Signore degli Anelli\" di Peter Jackson e Massimo Marone nella soap opera \"Beautiful\".\nCome attore ha recitato nel film \"L'arcangelo\" (1969), di Giorgio Capitani.\nLavor\u00f2 anche alla radio, in alcuni programmi come \"Gran variet\u00e0\", dove partecip\u00f2 all'edizione del decennale nel luglio del 1976, e in \"Pi\u00f9 di cos\u00ec...\", accanto a Giusi Raspani Dandolo, sempre nel 1976.\n\u00c8 morto il 31 ottobre 2006 all'et\u00e0 di 76 anni."}
{"id": "2572074", "revid": "149587", "url": "https://it.wikipedia.org/wiki?curid=2572074", "title": "Kraj di Kam\u010datka", "text": ""}
{"id": "2572078", "revid": "1573940", "url": "https://it.wikipedia.org/wiki?curid=2572078", "title": "Shahrest\u0101n di Dashti", "text": "Lo shahrest\u0101n di Dashti (farsi \u0634\u0647\u0631\u0633\u062a\u0627\u0646 \u062f\u0634\u062a\u06cc) \u00e8 uno dei 10 \"shahrest\u0101n\" della provincia di Bushehr, in Iran. Il capoluogo \u00e8 Khvormuj. \u00c8 suddiviso in 3 circoscrizioni (\"bakhsh\"): \nLo shahrest\u0101n di Dashti si affaccia sul Golfo Persico per un breve tratto di costa di soli 25 km. Ha un clima prevalentemente arido o semiarido. Il punto pi\u00f9 alto dello shahrest\u0101n \u00e8 il monte Beyrami (1.950 m).\nVengono estratti: petrolio, gas naturale e calce. Le coltivazioni comprendono: grano, pomodori, mais ed altri cereali. C'\u00e8 un'industria locale di produzione di miele."}
{"id": "2572079", "revid": "1456895", "url": "https://it.wikipedia.org/wiki?curid=2572079", "title": "Anish Giri", "text": "Biografia.\nFiglio di padre nepalese (Dr. Sanjay Giri) e madre russa (Olga), nel 2002 si trasferisce dalla Russia al Giappone con la famiglia per tornare a San Pietroburgo nell'agosto 2007. \nDal febbraio 2008 vive nei Paesi Bassi, dove il padre lavora in un istituto di ricerca.\nHa frequentato regolarmente e con impegno le scuole. Le sue materie preferite erano fisica e matematica.\nParla russo, olandese, tedesco, inglese e giapponese (ha vissuto per alcuni anni con la famiglia in Giappone a Sapporo) e un po' di nepalese.\nOttenne la norma definitiva di grande maestro nel febbraio del 2009 all'et\u00e0 di 14 anni e sette mesi, dopo essersi classificato al 2\u00ba posto al torneo Corus-C di Wijk aan Zee.\nHa vinto per quattro volte il Campionato olandese di scacchi: nel 2009, 2011, 2012 e 2015 .\nA ottobre 2015 raggiunge il suo punteggio record di Elo : 2.798 punti, che gli permette di raggiungere la quinta posizione al mondo e il primo posto tra i giocatori olandesi.\nNel marzo 2018 \u00e8 uno dei secondi del gi\u00e0 Campione del Mondo Vladimir Kramnik durante il Torneo dei Candidati valevole per selezionare lo sfidante al Mondiale 2018.\nNel gennaio 2020 \u00e8 stato ammesso dalla FIDE a partecipare al Torneo dei Candidati, di Ekaterinburg grazie alla migliore media Elo tra febbraio 2019 e gennaio 2020.\nRisultati nelle competizioni a squadre.\nNelle competizioni internazionali a squadre Giri ha giocato spesso al suo meglio. Ha partecipato a 5 Olimpiadi degli scacchi con i Paesi Bassi e ottenuto 3 medaglie di bronzo personale . In totale ha giocato 51 partite (22 vittorie, 27 patte e 2 sconfitte). Qui di seguito il dettaglio dei suoi risultati olimpici.\nI suoi risultati olimpici complessivi sono dunque di +16 =27 -2.\nHa inoltre vinto nel 2012 la medaglia d'oro come prima scacchiera della \"Hoogeveen\" (gli altri membri della squadra erano Ivan Sokolov, Sergei Tiviakov e Jan Smeets) nel World Cities Championship.\nVita privata.\nIl 18 luglio 2015 sposa a Tbilisi la WGM georgiana Sopiko Guramishvili, conosciuta in Italia nel gennaio 2012 in occasione del 54\u00ba torneo scacchistico di capodanno quando entrambi vincono il torneo, l'olandese quello assoluto, mentre la georgiana l'edizione femminile. Nell'ottobre 2016 nasce Daniel, il loro primo figlio."}
{"id": "2572080", "revid": "287204", "url": "https://it.wikipedia.org/wiki?curid=2572080", "title": "Lievin", "text": ""}
